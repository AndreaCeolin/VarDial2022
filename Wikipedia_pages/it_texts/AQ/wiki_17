{"id": "2444674", "revid": "767487", "url": "https://it.wikipedia.org/wiki?curid=2444674", "title": "Asteroide di tipo B", "text": "Gli asteroidi di tipo B sono un tipo di asteroidi carboniosi relativamente poco comuni, che rientrano nel pi\u00f9 vasto gruppo C.\nGli asteroidi di tipo B si trovano in maggior parte nella regione esterna della fascia principale e dominano anche la famiglia Pallas, una famiglia di asteroidi molto inclinati che comprende il secondo pi\u00f9 grande asteroide, 2 Pallas. Si pensa che gli asteroidi di tipo B siano residui primitivi e ricchi di componenti volatili del sistema solare primordiale.\nNella classificazione SMASS degli asteroidi il tipo B raggruppa sia il tipo B che il tipo F della classificazione Tholen. \nCaratteristiche.\nGli asteroidi di questo tipo sono in genere simili a quelli del tipo C, differiscono per l'assorbimento nell'ultravioletto al di sotto di 0,5 \u03bcm che \u00e8 scarso o assente, e nello spettro che \u00e8 leggermente tendente al blu piuttosto che al rosso. L'albedo, inoltre, tende ad essere pi\u00f9 alto del tipo C, che \u00e8 generalmente molto scuro."}
{"id": "2444676", "revid": "73125", "url": "https://it.wikipedia.org/wiki?curid=2444676", "title": "Asteroidi di tipo B", "text": ""}
{"id": "2444678", "revid": "599013", "url": "https://it.wikipedia.org/wiki?curid=2444678", "title": "Jimmy Stewart (pilota automobilistico)", "text": "Partecip\u00f2 al Gran Premio di Gran Bretagna 1953 a bordo di una Cooper T20 della Ecurie Ecosse. Non porter\u00e0 a termine la gara.\nDopo l'esperienza in Formula 1 fu vittima di un grave incidente su una vettura sport a Silverstone e decise di ritirarsi dalle competizioni occupandosi della carriera del fratello minore Jackie, futuro tre volte Campione del Mondo."}
{"id": "2444680", "revid": "7336", "url": "https://it.wikipedia.org/wiki?curid=2444680", "title": "Sesquiossido di cromo", "text": ""}
{"id": "2444688", "revid": "107261502", "url": "https://it.wikipedia.org/wiki?curid=2444688", "title": "Ricochet", "text": "Ricochet (\"rimbalzo\" in lingua francese) pu\u00f2 riferirsi a:\nParticolari oscillazioni ritmiche del mantice della fisarmonica,per ottenere delle terzine"}
{"id": "2444692", "revid": "287204", "url": "https://it.wikipedia.org/wiki?curid=2444692", "title": "Pancavaggiya", "text": ""}
{"id": "2444694", "revid": "287204", "url": "https://it.wikipedia.org/wiki?curid=2444694", "title": "Controvento (album)", "text": ""}
{"id": "2444695", "revid": "941725", "url": "https://it.wikipedia.org/wiki?curid=2444695", "title": "Libreria (negozio)", "text": "Una libreria \u00e8 un negozio adibito alla vendita di libri, periodici e altri materiali informativi, organizzati secondo criteri utili a favorirne la ricerca da parte del cliente. Oltre a svolgere la funzione di consigliare il cliente, una libreria offre una scelta delle novit\u00e0 e delle riedizioni librarie disponibili sul mercato.\nStoria delle librerie.\nLa libreria in attivit\u00e0 pi\u00f9 antica del mondo si trova a Lisbona ed \u00e8 la Libreria Bertrand fondata nel 1732. Sempre in Portogallo si trova anche una delle pi\u00f9 belle librerie d'Europa, se non del mondo, ed \u00e8 la Libreria Lello &amp; Irm\u00e3o di Porto, fondata nel 1869.\nPrima della rivoluzione francese le librerie erano concentrate per legge a Parigi nel quartiere dell'Universit\u00e0 e non potevano stampare a loro cura libri senza il permesso di una particolare autorit\u00e0.\nLa libreria italiana pi\u00f9 antica tuttora in attivit\u00e0 \u00e8 la Libreria Bozzi di Genova fondata nel 1810.\nLe librerie virtuali.\nPer secoli le librerie sono state solo luoghi fisici di maggiore o minore dimensione. Con l'affermarsi di internet si sono affermate organizzazioni che curano la vendita in rete di libri (E-commerce culturale)."}
{"id": "2444698", "revid": "1305772", "url": "https://it.wikipedia.org/wiki?curid=2444698", "title": "Mai dire mai", "text": ""}
{"id": "2444700", "revid": "287204", "url": "https://it.wikipedia.org/wiki?curid=2444700", "title": "Mai dire mai (album)", "text": ""}
{"id": "2444701", "revid": "287204", "url": "https://it.wikipedia.org/wiki?curid=2444701", "title": "Mai dire mai (brano musicale)", "text": ""}
{"id": "2444708", "revid": "838137", "url": "https://it.wikipedia.org/wiki?curid=2444708", "title": "Torneo God\u00f3 2008 - Doppio", "text": "Il doppio del Torneo God\u00f3 2008 \u00e8 stato un torneo di tennis facente parte dell'ATP Tour.\nAndrei Pavel e Alexander Waske erano i detentori del titolo, ma quest'anno non hanno partecipato.\nBob Bryan e Mike Bryan hanno vinto in finale 6\u20133, 6\u20132, contro Mariusz Fyrstenberg e Marcin Matkowski.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2444710", "revid": "757396", "url": "https://it.wikipedia.org/wiki?curid=2444710", "title": "Societ\u00e0 Sportiva Felice Scandone 2008-2009", "text": "Questa voce raccoglie le informazioni riguardanti la Societ\u00e0 Sportiva Felice Scandone nelle competizioni ufficiali della stagione 2008-2009.\nStagione.\nLa stagione 2008-2009 della Societ\u00e0 Sportiva Felice Scandone sponsorizzata Air, \u00e8 la 9\u00aa nel massimo campionato italiano di pallacanestro, la Serie A.\nPer la stagione sportiva viene nominato allenatore Zare Markovski, gi\u00e0 coach della formazione irpina dal 2002 al 2005. Il ruolo di direttore generale \u00e8 affidato ad Antonello Nevola, ex direttore sportivo della Sutor Basket Montegranaro.\nPer quanto riguarda il roster si registrano le partenze del playmaker Marques Green e della guardia Devin Smith, che firmano per il Fenerbah\u00e7e \u00dclker di Bogdan Tanjevi\u0107. Alex Righetti passa alla Virtus Bologna e Daniele Cavaliero trova l'accordo con Montegranaro. Lasciano Avellino anche Burlacu, Bryan, Ortiz e Campbell.\nIl roster \u00e8 composto dal terzetto americano formato da Dickau, Warren e Slay, l'ala slovena Tu\u0161ek, Antonio Porta (decret\u00f2 la retrocessione sul campo della Scandone con una tripla allo scadere), Daniele Cinciarini e Andrea Crosariol, che si aggiungono ai confermati Eric Williams, l'ala italo-croata Nikola Radulovi\u0107, il naturalizzato Peter Lisicky, il giovane greco Vaggel\u012bs Sakellariou e il lungo Pasquale Paolisso. Il 29 settembre Dan Dickau viene messo fuori rosa per problemi alla schiena. Al suo posto arriva Travis Best, playmaker con esperienze trascorse in NBA. Concludono la campagna acquisti gli arrivi di Diener, guardia statunitense ex Capo d'Orlando, e Nardi (che il 23 dicembre 2008 viene ceduto alla Scavolini Spar Pesaro fino al termine della stagione), playmaker statunitense con passaporto italiano proveniente da Montecatini.\nLa stagione comincia con una sconfitta netta in Supercoppa contro Siena. Nella prima parte della stagione in rendimento della squadra \u00e8 altalenante, considerata la contemporanea partecipazione al campionato ed all'Eurolega (la partecipazione della formazione avellinese \u00e8 rimasta in dubbio fino a poche settimane prima dell'inizio della competizione per motivi burocratici). Gli irpini sono inseriti nel girone A della competizione continentale insieme agli israeliani del Maccabi Tel Aviv, i greci dell'Olympiakos Pireo, i croati del Cibona Zagabria, gli iberici dell'Unicaja Malaga e i francesi del Sarthe Le Mans. Mercoled\u00ec 5 novembre 2008 Avellino conquista la prima storica vittoria in Europa ai danni dell'Unicaja Malaga, con il risultato di 72-70.\nNel febbraio 2009 Avellino arriva a difendere il titolo conquistato la stagione precedente in Coppa Italia. Dopo i sorteggi, la sfidante della Scandone risulta essere la BancaTercas Teramo Basket. La partita, giocata il 19 febbraio, si conclude con la vittoria di Teramo con il risultato di 76-70 e l'eliminazione di Avellino.\nCon questa sconfitta la Scandone cade in crisi di risultati, continuando la serie negativa con 3 sconfitte in altrettante gare.\nIl 28 febbraio l'ex allenatore Matteo Boniciolli fa ritorno ad Avellino con La Fortezza Bologna, scatenando una contestazione energica a causa di alcune sue dichiarazioni, ritenute discutibili. Il giorno prima della partita il presidente della Virtus Sabatini comunica che a causa del clima mal disposto venutosi a creare Boniciolli non sar\u00e0 presente alla gara. Dopo forti pressioni da parte della Lega Basket, il presidente torna sulla sua decisione consentendo a Boniciolli di recarsi ad Avellino. La gara si concluder\u00e0 con la sconfitta della squadra di casa per un punto dopo i due liberi del sorpasso segnati da Earl Boykins a 5 secondi dalla fine. Dopo Bologna, l'Air cadr\u00e0 sul campo di Ferrara e Milano, precipitando all'11\u00ba posto in classifica.\nIl 22 marzo la Scandone torna alla vittoria superando in casa Montegranaro per 92-70, vincendo poi anche con Bologna e Udine, prima di tornare a cadere in casa con una sconfitta di due punti contro Teramo (87-85, con una tripla di Ryan Hoover da 8 metri), mettendo cos\u00ec in discussione la qualificazione ai play-off. Avellino incasser\u00e0 successivamente altre due sconfitte con Pesaro e Roma. Nonostante la vittoria nel derby con Caserta all'ultima giornata di campionato, la Scandone non riesce ad approdare alla post-season.\nIl 13 giugno 2009 Avellino annuncia di aver sottoscritto un contratto con Cesare Pancotto che subentra all'esonerato Zare Markovski.\nRisultati.\nRegular Season.\nGirone di andata.\n \n \n \n \n \n \n \n \n \nGirone di ritorno.\n \n \n \n \n \n "}
{"id": "2444714", "revid": "1305772", "url": "https://it.wikipedia.org/wiki?curid=2444714", "title": "ARP String Ensemble", "text": "L'ARP String Ensemble era un sintetizzatore analogico polifonico, prodotto dalla \"Solina\" (nota anche come \"Eminent NV\") e commercializzato dalla ARP Instruments dal 1974 al 1981. Sul mercato internazionale era pi\u00f9 noto con il nome di \"Solina\".\nNella prima met\u00e0 degli anni '70, con la comparsa del genere rock progressive, si avvertiva la necessit\u00e0 di nuove tastiere in grado di emulare suoni di orchestra ad archi, allo scopo di estendere la produzione musicale con nuove sonorit\u00e0. Fu molto rilevante la produzione italiana di questo genere di strumenti, affiancata da un marchio olandese, la Eminent produttrice di organi elettronici da casa, che per merito dell'organo Eminent 310 Unique, presentato nel 1972, introdusse una sezione di emulazione archi dalle qualit\u00e0 per allora sbalorditive. Il successo dell strumento fu cos\u00ec improvviso da suggerire alla Casa costruttrice di realizzare uno strumento autonomo soltanto per questi suoni, anche perch\u00e9 l'organo 310 Unique era talmente ingombrante e pesante da non poter competere con l'unica alternativa di allora, il Mellotron 400: cos\u00ec nel 1974 comparve sul mercato l'Eminent Solina, che venne commercializzato negli USA dalla ARP Instruments sotto il nome di ARP String Ensemble.\nTecnica.\nIl successo straordinario di questo strumento pare sia da ricercare nel modo in cui il suono \"statico\", prodotto dai generatori analoghi a quelli di un normale organo elettronico, veniva modulato per renderlo il pi\u00f9 possibile simile a quello percepito da un'orchestra composta da pi\u00f9 strumenti simili. All'epoca si utilizzavano effetti basati su linee di ritardo analogiche, dalle caratteristiche piuttosto limitate, per simulare un raddoppio del suono originale, ma con strumenti di questo tipo il suono risultava eccessivamente artefatto e dotato di alternanze cicliche e periodiche, per nulla idonee a creare atmosfere spaziose e morbide come la tendenza musicale dell'epoca esigeva.\nL'idea alla base dell'effetto che tanto successo riscosse, parte da concetti di psicoacustica piuttosto semplici: un'orchestra d'archi che esegue una singola nota all'unisono, combina nel medesimo istante la stessa nota emessa da pi\u00f9 strumenti uguali fra loro, ma che si presentano con valori di fase, altezza e intensit\u00e0 differenti nel tempo e soprattutto con nessuna relazione evidente tra loro; il cervello umano \u00e8 molto abile a rilevare fenomeni periodici (si pensi ad esempio all'effetto \"moir\u00e9\" nella stampa) e per simulare un'orchestra in modo efficace, tali possibili fenomeni vanno in ogni modo evitati. La scelta pertanto si orient\u00f2 su grandezze non soggette a periodicit\u00e0, come i numeri primi. L'effetto dello \"String Ensemble\" impiegava tre linee di ritardo in parallelo e ognuna di esse era gestita in modo da avere un tempo di propagazione \"primo\" rispetto alle altre due (tempi di \"clock\" rispettivamente di 11 \u00b5s, 20,4 \u00b5s e 11,3 \u00b5s); inoltre, la propagazione di ogni linea di ritardo veniva modulata da un LFO dedicato, cos\u00ec da provocare variazioni di fase e altezza, con segnali s\u00ec periodici, ma con frequenze anch'esse prime fra loro. A differenza poi dei vari effetti in circolazione all'epoca, lo String Ensemble non portava all'uscita il segnale originale diretto, in modo che all'ascoltatore venisse a mancare quel riferimento \"fisso\" che avrebbe permesso di riconoscere per differenza (battimento) gli altri suoni modulati.\nCaratteristiche.\nLo \"String Ensemble\" era un sintetizzatore multi-orchestrale con suoni di violino, viola, tromba, corno, violoncello e contrabbasso. Invece che quelli di \"\"attack\" e \"decay\" c'erano gli effetti di \"crescendo\" e controllo \"sustain\"\" (effetti i quali producevano un suono pi\u00f9 orchestrale, ma erano praticamente identici).\nLa maggior limitazione dello strumento era nell'avere un singolo filtro master, e non uno per voce; pertanto le modulazioni possibili erano sempre limitate alle singole note. Per ovviare a questo problema vennero approntati sistemi di triggeraggio singolo o multiplo, selezionabili a piacere dall'esecutore.\nAll'atto pratico, con il triggeraggio singolo non era possibile suonare delle frasi legate: la prima nota beneficiava del contorno dell'inviluppo, le note seguenti venivano smorzate dalla soglia del filtro, bloccato sul valore di sustain programmato.\nLa diffusione dello strumento si avvalse anche della nota delicatezza, costo, ecc. del Mellotron, ampiamente usato per la produzione di tessuti sinfonici negli anni 70. La produzione del suono come sintetizzatore invece che tramite nastri magnetici pregistrati risolveva molti dei problemi del Mellotron.\nUtilizzo.\nL\"'ARP String Ensemble\" veniva spesso usato da musicisti jazz-funk degli anni settanta, quali Herbie Hancock o Eumir Deodato.\nElton John suon\u00f2 uno String Ensemble nella sua famosa canzone \"Someone Saved My Life Tonight\", i The Buggles utilizzarono un \"Solina\" (nome con cui era pi\u00f9 noto lo \"String Ensemble\") in \"Video Killed the Radio Star\" e Rick James ne fece uso nella sua canzone \"Mary Jane\"; anche altre band note, quali The Cure, Joy Division, Styx, Pink Floyd ed AIR fecero uso dello strumento."}
{"id": "2444715", "revid": "1745361", "url": "https://it.wikipedia.org/wiki?curid=2444715", "title": "Epidauro (mitologia)", "text": "Nella mitologia greca, Epidauro era il nome di uno dei figli di Argo e Evadne\nNel mito.\nDi lui racconta Apollodoro, che rimane fra le varie versioni la pi\u00f9 importante, racconta di sua madre la figlia del dio mare Strimone e dei suoi fratelli: Ecbaso, Pira e Criaso. Pausania racconta che gli Elei si discostavano da questa interpretazione, tipica degli Argivi, vedendo in Epidauro un figlio di Pelope."}
{"id": "2444716", "revid": "204012", "url": "https://it.wikipedia.org/wiki?curid=2444716", "title": "Peranto", "text": ""}
{"id": "2444721", "revid": "436907", "url": "https://it.wikipedia.org/wiki?curid=2444721", "title": "(Sei tu) che mi dai", "text": "(Sei tu) che mi dai \u00e8 un singolo del gruppo musicale italiano Sottotono, pubblicato il 14 settembre 2002 come unico estratto dalla prima raccolta \"Vendesi - Best of Sottotono\".\nTracce.\nTesti e musiche di Massimiliano Dagani e Massimiliano Cellamaro."}
{"id": "2444723", "revid": "1305772", "url": "https://it.wikipedia.org/wiki?curid=2444723", "title": "January (Elton John)", "text": "January \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nCostituisce il nono brano dell'album \"The Big Picture\"; si presenta come un pezzo di chiaro stampo pop, e tuttavia come uno dei brani del disco dal ritmo pi\u00f9 movimentato. Si fa ben sentire la produzione di Chris Thomas, decisamente votata all'elettronica. Al pianoforte \u00e8 come al solito presente Elton John, accompagnato da Bob Birch al basso e da Guy Babylon alle tastiere. Delle chitarre si occupano Davey Johnstone e John Jorgenson; il batterista e percussionista \u00e8 Charlie Morgan. Il testo di Bernie loda chiaramente il mese di gennaio (che \u00e8 infatti la traduzione letterale del titolo)."}
{"id": "2444728", "revid": "6923", "url": "https://it.wikipedia.org/wiki?curid=2444728", "title": "\u00d6ssur", "text": "La \u00d6ssur \u00e8 una societ\u00e0 islandese di bioingegneria, con sede a Reykjav\u00edk, specializzata nella progettazione e realizzazione di protesi tecnologicamente molto avanzate, applicate al miglioramento della deambulazione in soggetti amputati agli arti inferiori.\nL'azienda si occupa in particolare dello sviluppo di protesi \"intelligenti\", capaci di adattarsi alle diverse situazioni ed esigenze di mobilit\u00e0 del soggetto grazie ad attuatori elettro-meccanici, sensori di posizione e microchip.\nLe protesi in fibra di carbonio del corridore Oscar Pistorius sono realizzate dalla \u00d6ssur. \u00d6ssur lavora anche con un gruppo di una ventina di atleti amputati, sotto il nome \u00d6ssur Team, attivi in varie discipline sportive.\nStoria.\n\u00d6ssur \u00e8 stata fondata in Islanda nel 1971 da \u00d6ssur Kristinsson, un protesista. La sua famiglia era proprietaria dell'azienda fino al 1999, quando divenne pubblica e quotata alla borsa islandese. Inizialmente, la societ\u00e0 serviva solo il mercato interno islandese, quindi ha iniziato ad esportare nel 1986. Nel 2017 impiega oltre 3.000 dipendenti in 25 sedi.\nNel 2006, la societ\u00e0 \u00e8 stata nominata \"pioniera della tecnologia\" dal Forum economico mondiale.\nSociet\u00e0.\nRicerca e sviluppo.\n\u00d6ssur gestisce cinque dipartimenti di ricerca e sviluppo (R&amp;S) in quattro paesi, con 76 dipendenti. La R&amp;S interna collabora anche con terze parti, tra cui universit\u00e0 e societ\u00e0 di ricerca. Nel 2007, gli investimenti in ricerca e sviluppo sono stati pari al 6% delle vendite totali dell'azienda. Lo stesso anno, sono stati concessi a \u00d6ssur 22 brevetti statunitensi e sono state presentate 37 nuove domande. Alla fine dell'anno, \u00d6ssur aveva ottenuto nel suo portafoglio 218 brevetti internazionali, 26 europei e 103, insieme a 119 Stati Uniti e 239 in attesa di domande nel mondo.\nProdotti.\nLa societ\u00e0 opera in tre mercati: controvento e supporto, terapia compressiva e protesi inclusa la tecnologia bionica. Produce una gamma di tutori e prodotti di supporto per braccia, gambe e busto. I prodotti includono Unloader One, un tutore che fornisce supporto meccanico per ridurre il dolore al ginocchio causato dall'osteoartrite. \u00c8 progettato per separare le ossa quando i legamenti e la cartilagine sono danneggiati e per prevenire ulteriori danni all'articolazione.\nL'azienda produce anche il CTi (precedentemente venduto come CTi2), un tutore per legamenti per le ginocchia utilizzato sia per la riabilitazione che per la prevenzione degli infortuni, nonch\u00e9 per i collari cervicali.\n\u00d6ssur \u00e8 entrato nel segmento della terapia compressiva con l'acquisizione della societ\u00e0 francese Gibaud. I prodotti includono bende, collant, calze, gambaletti e calze moncone.\nProtesico.\n\u00d6ssur produce arti e articolazioni protesiche, fodere, prese, serrature e manicotti. I suoi prodotti includono Flex-Foot, un piede protesico in fibra di carbonio, un materiale utilizzato nell'industria aerospaziale per la sua forza e flessibilit\u00e0. Il ghepardo Flex-Foot sviluppato dall'ingegnere medico Van Phillips e indossato da Alan Oliveira e altri atleti amputati \u00e8 un derivato di questa linea di prodotti.\n\u00d6ssur produce anche la protesi Total Knee, che possiede un \"momento di bloccaggio\" che mantiene il ginocchio dal collasso quando \u00e8 in piena estensione, Mauch Knee, che ha un sistema idraulico per un'andatura fluida e naturale, e le fodere protesiche in silicone Iceross, che forniscono un'interfaccia tra la pelle e la presa.\nLa piattaforma tecnologica bionica dell'azienda \u00e8 progettata per ripristinare la funzione anatomica sostituita dall'amputazione utilizzando strutture intelligenti in prodotti in grado di rispondere in modo umano. I prodotti della divisione sono Rheo Knee, un sistema di oscillazione a microprocessore e sistema di posizionamento del ginocchio che utilizza l'intelligenza artificiale, Power Knee, che funziona come un'estensione integrata del suo utente, sincronizzando il movimento con quello della gamba del suono utilizzando la potenza del motore, e Proprio Foot, un intelligente e modulo piede motorizzato.\n\u00d6ssur ha sviluppato un arto bionico controllato usando sensori mioelettrici impiantati sviluppati dalla Alfred Mann Foundation. Un paziente ha usato l'arto per oltre un anno e ha riportato un'esperienza positiva. Ossur afferma che i sensori di controllo impiantabili costituiranno un aggiornamento tecnologico per le sue protesi tra tre o cinque anni.\nTeam \u00d6ssur.\nIl Team \u00d6ssur \u00e8 un gruppo di atleti internazionali e di icone dello sport.\nIl loro talento e carisma, gli sforzi che affrontano per condurre una vita attiva e appagante, svolgono un ruolo determinante nella sensibilizzazione dell'opinione pubblica e delle persone che hanno subito l'amputazione di un arto e una riduzione della mobilit\u00e0.\n\u00d6ssur \u00e8 lieta di riconoscere il loro lavoro, di sponsorizzarli e supportarli nella ricerca costante di una \u201cVita senza Limitazioni\u201d. A livello locale, l'azienda \u00e8 inoltre partner di numerosi grandi e piccole organizzazioni, contribuendo a sostenere l'industria, formare i medici e incoraggiare le persone a raggiungere il loro pieno potenziale.\nIl Team \u00d6ssur 2019-20 comprende atleti provenienti da tutto il mondo, tra cui:\nAmerica\nEuropa\nAsia\nAfrica"}
{"id": "2444729", "revid": "599013", "url": "https://it.wikipedia.org/wiki?curid=2444729", "title": "Pedro Espinha", "text": "Carriera.\nIn carriera ha giocato per , , , e . Ha partecipato anche a sei incontri con la Nazionale maggiore, prendendo parte agli Europei 2000."}
{"id": "2444735", "revid": "120308097", "url": "https://it.wikipedia.org/wiki?curid=2444735", "title": "Mike Rinder", "text": "\u00c8 stato il portavoce della chiesa di Scientology rivestendo anche il ruolo di direttore esecutivo dell'Ufficio degli Affari Speciali ed \u00e8 stato anche direttore della \"Church of Scientology International\" .\nBiografia.\nRinder, entr\u00f2 in Sea Org a diciotto anni, in una intervista al \"Rolling Stone\" afferm\u00f2 di avere vissuto la discriminazione in Australia quando scientology fu bandita da quella nazione e anche possedere un libro di scientology era proibito . Durante la sua vita in Scientology come portavoce rilasci\u00f2 diverse interviste a giornali e TV.\nNel marzo del 2007 Rinder si occup\u00f2 di difendere Scientology da John Sweeney che stava preparando il documentario per la BBC intitolato \"Scientology and Me\".\nRinder difese Scientology ma il leader del movimento David Miscavige fu insoddisfatto di risultati , per questo Rinder fu confinato nelle strutture di Scientology nel Sussex in Inghilterra. Rinder decide quindi di lasciare Scientology dopo tantissimi anni ai vertici dell'organizzazione.\nRinder ha divorziato dalla moglie (rimasta in Scientology) dopo 35 anni di matrimonio, la biografia di Rinder sul sito di Scientology \u00e8 stata tolta., non vede i due figli, rimasti con la moglie, dal 2007. Nel 2009, Rinder rifiuta un'intervista al \"St Petersburg Times\". Alcuni mesi dopo, due avvocati di Scientology andarono a fargli visita dicendogli che sapevano che dei giornalisti gli avevano fatto visita e volevano sapere cosa gli avesse detto . Dopo questo evento Rinder si decise a parlare col Times raccontando le violenze e il clima di terrore che pervade l'organizzazione di Scientology."}
{"id": "2444744", "revid": "1318658", "url": "https://it.wikipedia.org/wiki?curid=2444744", "title": "Sarnath", "text": "Sarnath (ISO 15919 S\u0101rn\u0101th, anticamente Isipathana o Isipatana) \u00e8 una localit\u00e0 dell'India posta nella parte orientale dello stato federato dell'Uttar Pradesh, a circa dieci chilometri a nord del centro cittadino di Varanasi, situata a 25\u00b0 22' 28 N e 83\u00b0 01' 20 E. Sarnath \u00e8 nota per essere stata il luogo della prima predicazione del Buddha ed \u00e8 formata da una serie di edifici di interesse storico-religioso.\nStoria.\nSarnath \u00e8 l'abbreviazione di Saranganatha, \"signore dei cervi\", e fa riferimento ad una leggenda secondo la quale Buddha, in una vita precedente, era stato un cervo capobranco che si offr\u00ec al re di Kashi al posto di una cerva incinta che questi aveva catturato. In ricordo di questo evento, il re dette al luogo il nome di Mrigadava (\"parco dei cervi\").\nGi\u00e0 luogo privilegiato di ascesi, nel 527 a.C. circa Sarnath fu scelta dal Buddha per iniziare la sua predicazione, tenendo due sermoni coi quali spieg\u00f2 le quattro nobili verit\u00e0, la dottrina della coproduzione condizionata e il concetto di non-s\u00e9 ai cinque asceti.\nDurante il regno di Ashoka a Sarnath fu costruita una serie di edifici religiosi (stupa, monasteri, templi, scuole) e anche una colonna che commemorava il sermone del Buddha, rappresentante quattro leoni che sorreggono la ruota del Dharma, attualmente utilizzato come stemma dell'India.\nIl 3 luglio 1998 il Governo ha proposto all'UNESCO l'inclusione di Sarnath nella lista dei patrimoni dell'umanit\u00e0\nMonumenti e luoghi d'interesse.\nI principali luoghi di interesse e pellegrinaggio a Sarnath sono:"}
{"id": "2444745", "revid": "110702862", "url": "https://it.wikipedia.org/wiki?curid=2444745", "title": "Suzuki Splash", "text": "La Suzuki Splash \u00e8 un'autovettura, prodotta dalla casa automobilistica Suzuki dal 2008 al 2015.\nIl contesto.\nLa Splash nasce come erede del modello Wagon R+ molto apprezzato in Europa, realizzato in collaborazione con la tedesca Opel. I primi studi per dare un'erede al modello iniziano gi\u00e0 nel 2006 e vedono come esiti una concept car esposta al salone dell'automobile di Parigi realizzata sul telaio della Swift quarta serie che adotta un nuovo propulsore 1.2 16V da 86 cavalli abbinato alla trazione anteriore e ad un cambio automatico a 4 rapporti. Con il prototipo viene lanciata la denominazione Splash.\nLa versione definitiva sar\u00e0 svelata solo l'anno seguente al Salone di Francoforte per entrare in produzione nel 2008. Dal concept riprende solo il nome e il motore. La linea completamente nuova perde lo stile futuristico per adottare un design arrotondato con un andamento a freccia. La coda della vettura \u00e8 disegnata su di due livelli con il portellone che possiede un andamento verticale a forma di \"V\". La carrozzeria \u00e8 disponibile solo nella configurazione 5 porte.\nIl nome Splash sottolinea che l'automobile \u00e8 destinata alla clientela giovane, adatta anche alle esigenze del pubblico femminile grazie alla gamma di colorazioni vivaci e numerose personalizzazioni sia interne che esterne come gli adesivi da applicare attorno alle plastiche del climatizzatore che ritraggono numerosi elementi legati all'acqua.\nCurata la sicurezza automobilistica grazie all'adozione di ABS, airbag frontali, laterali e a pagamento anche per la testa, il controllo elettronico di stabilit\u00e0 e attacchi Isofix. Nei crash test Euro NCAP ha totalizzato il punteggio di 4 stelle nell'urto frontale su un massimo di 5.\nIl bagagliaio possiede un volume minimo di 225 litri che salgono a 1.050 abbattendo lo schienale del divano posteriore.\nLa Splash viene prodotta in Ungheria presso lo stabilimento Suzuki di Esztergom e per la prima volta la vettura viene importata in Giappone direttamente dall'Europa; gli stabilimenti giapponesi lavorano a pieno ritmo e non possono ospitare la produzione del modello. \nMotorizzazioni.\nLa gamma europea \u00e8 composta da tre motori di cui due benzina (1.0 e 1.2 16V quest'ultimo facente parte della famiglia motoristica Suzuki Serie K) e un diesel common rail prodotto dalla Fiat (1.3 Multijet ribattezzato \"DDiS\" dalla Suzuki capace di 75 cavalli con filtro antiparticolato proposto come optional). Per il mercato giapponese \u00e8 disponibile solo il motore 1.2 potenziato a 88 cavalli e abbinato ad un cambio CVT. Per l'Europa e disponibile il manuale a 5 rapporti mentre un'esclusiva riservata al 1.2 \u00e8 l'automatico a 4 rapporti proposto a pagamento. Dal 2012 i motori 1.0 e 1.2, quest'ultimo potenziato a 94 cavalli, sono disponibili anche con sistema Start&amp;Stop."}
{"id": "2444746", "revid": "1991", "url": "https://it.wikipedia.org/wiki?curid=2444746", "title": "S\u0101rn\u0101th", "text": ""}
{"id": "2444752", "revid": "2192915", "url": "https://it.wikipedia.org/wiki?curid=2444752", "title": "Sommelier", "text": "Il sommelier \u00e8 la figura qualificata per la presentazione e il servizio del vino.\nGeneralit\u00e0.\nIl termine sommelier deriva dal francese medio saumalier. In origine il significato era \"conducente di bestie da soma\"; col tempo mutato in \"addetto ai viveri\", poi in \"cantiniere\". L'origine latina va individuata nella parola sagma, che significa \"soma\" e, per estensione, il carico che gli \"animali da soma\" trasportano.\nLa figura del sommelier \u00e8 diversa da quella dell'assaggiatore di vino, seppure sono comuni la degustazione professionale di un vino nonch\u00e9 la conoscenza e la cultura dei vini. L'assaggiatore si focalizza sul giudizio tecnico e sulla qualit\u00e0 del vino (in particolare, \u00e8 addestrato per rilevare e giudicare gli eventuali difetti presenti o la conformit\u00e0 all'eventuale disciplinare o modello produttivo/territoriale); il sommelier integra l'assaggio con la presentazione, il servizio e l'abbinamento del vino. A differenza di una degustazione eseguita da un assaggiatore (che deve esclusivamente utilizzare dei termini codificati), il sommelier deve sapere \"raccontare\" (cio\u00e8 \"comunicare\") un vino ovvero, in misura variabile al contesto in cui si trova, descriverlo anche in termini \"lirici\" (linguaggio poetico) oltre che strettamente specialistici (linguaggio tecnico).\nEvoluzione storica.\nIl sommelier \u00e8 un professionista in grado di effettuare un'analisi organolettica delle bevande al fine di valutarne la tipologia, la qualit\u00e0, le caratteristiche, le potenzialit\u00e0 di conservazione, soprattutto in funzione del corretto abbinamento vino-cibo.\n\u00c8 impiegato in molteplici realt\u00e0 aziendali, ultimamente anche nella GDO. Nei ristoranti si occupa della selezione dei prodotti, in accordo con la direzione della struttura, della redazione e dell'aggiornamento della lista dei vini nonch\u00e9 della gestione della cantina. Nella sala ristorante consiglia ai clienti il giusto vino da abbinare alle preparazioni dello \"chef\". Cura il servizio dei vini stessi e di tutte le bevande alcoliche. Il sommelier non serve l'acqua, compito demandato esclusivamente ai camerieri.\nIl sommelier professionista deve conoscere le principali regioni vitivinicole del mondo (enografia) insieme a nozioni normative (enolegislazione), la storia del vino, le tecniche colturali ed enologiche, i vitigni (ampelografia) e i vini; inoltre, non deve trascurare la conoscenza dei distillati, dei liquori, delle birre, dei principali cocktail internazionali, della gastronomia e della cucina.\nGli strumenti del sommelier.\nOltre alla fondamentale preparazione tecnica ed al bagaglio d'esperienza che ogni sommelier deve possedere, vi sono alcuni accessori che risultano essere imprescindibili e fondamentali.\nI sommelier in Italia.\nLe principali associazioni professionali italiane, a livello nazionale, che si occupano di \"sommellerie\" (termine francese che denota l'arte praticata dal sommelier) sono: AIS, ASPI, ARS, FIS, FISAR, ISF, AIES, SES, SIS.\nNuovi sommelier.\nEsistono moderne figure di sommelier deputate alla degustazione e al servizio di prodotti diversi dal vino. I pi\u00f9 comuni sono gli esperti di olio, in particolare dell'olio extravergine di oliva, seguiti dagli esperti di caff\u00e8, della birra, delle acque minerali e t\u00e8."}
{"id": "2444753", "revid": "125078245", "url": "https://it.wikipedia.org/wiki?curid=2444753", "title": "Milestones (Elton John)", "text": "Milestones \u00e8 una raccolta dell'artista britannico Elton John, pubblicata esclusivamente negli Stati Uniti nel 1980. Distribuita come LP, contiene la maggior parte delle hits registrate nel corso della carriera della rockstar."}
{"id": "2444757", "revid": "1318658", "url": "https://it.wikipedia.org/wiki?curid=2444757", "title": "Monte Beni", "text": "Il monte Beni \u00e8 una montagna dell'Appennino tosco-romagnolo. La sua vetta raggiunge i 1.264 metri di altitudine. Si trova nel comune di Firenzuola, a ridosso della Strada statale 65 della Futa, nel tratto compreso fra le localit\u00e0 di Pietramala e Covigliaio.\nAccesso alla vetta.\nL'ascensione alla vetta \u00e8 possibile dal versante meridionale tramite mulattiera che parte da Covigliaio. Salendo verso la cima la vegetazione si fa pi\u00f9 scarsa, con piccoli arbusti che non superano i 2 metri di altezza. Pi\u00f9 in basso la vegetazione \u00e8 ricca della flora tipica dell'appennino: abeti, rose canine, faggi. \nPoco prima di giungere alla vetta, sul piccolo pianoro di Buca delle Fate, \u00e8 possibile ammirare i resti di un'antica rocca Ubaldina, oramai completamente distrutta, che avrebbe dovuto controllare l'antica via di comunicazione tra il Mugello e Monghidoro, valicando tra Monte Beni e Sasso di Castro.\nDalla vetta \u00e8 possibile vedere la cittadina di Firenzuola, Pietramala, Covigliaio, il Sasso di San Zanobi, il Parco Eolico di Carpinaccio e l'alta valle del Santerno. Nelle giornate pi\u00f9 limpide e serene \u00e8 possibile vedere il Mar Adriatico verso nord-est e le Alpi verso nord."}
{"id": "2444759", "revid": "1543377", "url": "https://it.wikipedia.org/wiki?curid=2444759", "title": "Ari Sulander", "text": "Carriera.\nClub.\nSulander gioc\u00f2 per undici stagioni con la maglia dello Jokerit di Helsinki, conquistando per quattro volte la SM-liiga (1992, 1994, 1996, 1997) e due Coppe dei campioni consecutive (1995 e 1996). Oltre ai quattro titoli vinti Sulander collezion\u00f2 con lo Jokerit un secondo e un terzo posto in campionato.\nNel 1998 Sulander inizi\u00f2 la propria avventura in Svizzera andando a difendere la porta dei ZSC Lions si Zurigo, ruolo che ricopr\u00ec per dodici stagioni fino al proprio ritiro nel 2012. Con i Lions Sulander conquist\u00f2 altri quattro titoli nazionali di Lega Nazionale A, una Champions Hockey League e una Victoria Cup.\nVerso la fine della carriera Sulander gioc\u00f2 alcuni incontri nel farm team dei Lions in Lega Nazionale B e nuovamente in patria con i Pelicans Lahti. Nel 2011 Sulander ottenne la cittadinanza svizzera.\nNazionale.\nAri Sulander venne convocato per 117 partite con la nazionale finlandese, disputandone 68. Prese parte a sette campionato mondiali, conquistando la medaglia d'oro nell'edizione di Svezia 1995, oltre a due argenti e un bronzo. Sulander gioc\u00f2 anche il torneo olimpico di Nagano 1998, nel quale conquist\u00f2 la medaglia di bronzo."}
{"id": "2444761", "revid": "339392", "url": "https://it.wikipedia.org/wiki?curid=2444761", "title": "Aris Salonicco", "text": ""}
{"id": "2444762", "revid": "121664709", "url": "https://it.wikipedia.org/wiki?curid=2444762", "title": "Edward Maria Wingfield", "text": "Biografia.\nNacque nel Cambridgeshire nel Regno Unito, nipote di Richard Wingfield e figlio di Thomas Maria Wingfield. Egli fu il primo eletto nella Colonia della Virginia, il primo uomo nel nuovo mondo, nel 1607. Egli divenne il primo presidente di quei coloni che diedero vita a quella nazione che oggi sono gli Stati Uniti.\nIl Capitano John Smith scrisse che Wingfield fu uno dei primi a pensare ed organizzare, negli anni 1602-1603, \"mostrando grande entusiasmo ed iniziativa\" un viaggio per la colonizzazione dell'America: egli fu uno dei quattro azionisti della Virginia Company nel 1606, ed uno dei maggiori finanziatori. Reclut\u00f2 (con suo cugino Capitano Bartholomew Gosnold) circa 40 dei 105 aspiranti coloni, e fu l'unico azionista a partire per la missione. Nella prima elezione nel nuovo mondo, venne eletto presidente del governo della Colonia della Virginia, per un anno a decorrere dal 13 maggio 1607, e divenne il primo cittadino di lingua inglese ad avere successo nel nuovo mondo a Jamestown in Virginia. Egli scegliette il sito dell'insediamento, una posizione molto ben difesa sia da terra che dal fiume, e supervision\u00f2 la costruzione per 31 giorni. \nMa dopo quattro mesi, il 10 settembre \"mai risparmiandosi nel dare l'esempio, lavorando, controllando e difendendo\", a causa della scarsit\u00e0 di cibo, di morti per malattie (malaria) e per gli attacchi degli indiani divenne il capro espiatorio e sollevato dall'incarico di governatore. Al ritorno della nave dei rifornimenti, il 10 aprile 1608, venne rinviato a Londra per rispondere dell'accusa di essere ateo e con il sospetto di avere simpatie per gli spagnoli. Il primo biografo di Smith, Philip L. Barbour, scrisse della \"superlativa inconsistenza delle accuse...nessuna delle quali si rivel\u00f2 fondata.\" Wingfield chiar\u00ec la sua posizione, venne incaricato nel \"Second Virginia Charter\" del 1609, e rimase nella Virginia Company fino all'et\u00e0 di 70 anni (1620).\nMor\u00ec nel 1631 all'et\u00e0 di 81 anni e venne sepolto a St. Andrew's, Kimbolton (Cambridgeshire), in Inghilterra, nella chiesa protestante il 13 aprile, appena 10 settimane prima di John Smith. Wingfield gioc\u00f2 un ruolo cruciale negli anni 1605-08, e senza il suo fondamentale apporto, probabilmente l'America sarebbe stata colonizzata da Francia o Spagna."}
{"id": "2444770", "revid": "461603", "url": "https://it.wikipedia.org/wiki?curid=2444770", "title": "Ergotelis", "text": ""}
{"id": "2444774", "revid": "339392", "url": "https://it.wikipedia.org/wiki?curid=2444774", "title": "Iraklis", "text": ""}
{"id": "2444776", "revid": "15756", "url": "https://it.wikipedia.org/wiki?curid=2444776", "title": "Armoriale dei comuni del libero consorzio comunale di Ragusa", "text": "Questa pagina contiene le armi (stemmi e blasonature) dei comuni della provincia di Ragusa."}
{"id": "2444777", "revid": "928766", "url": "https://it.wikipedia.org/wiki?curid=2444777", "title": "Marvin Fritz", "text": "Carriera.\nHa cominciato a gareggiare nel campionato nazionale tedesco nel 2005 nella Junior Cup, per passare dall'anno successivo alle 125 e piazzarsi all'11\u00ba posto in classifica. I due anni successivi corre sempre nello stesso campionato, migliorando la sua posizione e arrivando al 3\u00ba posto nel 2007 e al 4\u00ba nel 2008.\nEsordisce nella classe 125 del motomondiale nel 2008 con la Seel nel Gran Premio casalingo, in qualit\u00e0 di wild card. Nel 2009 corre il Gran Premio d'Olanda sempre come wild card a bordo di una Honda, ottenendo due punti. Nel 2010 corre il Gran Premio casalingo sempre utilizzando una wild card. Corre lo stesso Gran Premio, ancora come wildcard, anche nel 2011.\nNel 2014 vince il campionato tedesco Supersport 600 e nel 2016, vince nuovamente il titolo tedesco, stavolta nella categoria Superbike.\nNel 2017 partecipa, come pilota titolare al campionato europeo della Superstock 1000 alla guida di una Yamaha YZF-R1 del team Bayer-Bikerbox Yamaichi. Chiude la stagione al quindicesimo posto in classifica piloti con ventiquattro punti ottenuti. Torna a disputare delle gare mondiali nel 2021 partecipando, sempre come wild card, ai Gran Premi di Most e di Jerez del mondiale Superbike con il team IXS-YART Yamaha. Conquista sei punti che gli consentono di chiudere al ventiquattresimo posto nel mondiale e al quattordicesimo nella graduatoria del Trofeo Indipendenti."}
{"id": "2444778", "revid": "25023790", "url": "https://it.wikipedia.org/wiki?curid=2444778", "title": "Torcinelli", "text": ""}
{"id": "2444780", "revid": "25023822", "url": "https://it.wikipedia.org/wiki?curid=2444780", "title": "Rot13", "text": ""}
{"id": "2444781", "revid": "461603", "url": "https://it.wikipedia.org/wiki?curid=2444781", "title": "Levadiakos", "text": ""}
{"id": "2444783", "revid": "125078251", "url": "https://it.wikipedia.org/wiki?curid=2444783", "title": "Your Songs", "text": "Your Songs \u00e8 una raccolta dell'artista britannico Elton John, pubblicata come CD ed LP in Germania nel 1985. Contiene vecchie glorie eltoniane degli anni Settanta, non necessariamente famose.\nLa canzone nel 2018 viene cantata al Royal Wedding del principe Harry e Meghan Markle.\nE nello stesso anno viene reinterpretata da Lady Gaga che l\u2019include in un album di tributo ad Elton e Bernie Taupin."}
{"id": "2444784", "revid": "320578", "url": "https://it.wikipedia.org/wiki?curid=2444784", "title": "Isipatana", "text": ""}
{"id": "2444787", "revid": "320578", "url": "https://it.wikipedia.org/wiki?curid=2444787", "title": "Isipathana", "text": ""}
{"id": "2444788", "revid": "339392", "url": "https://it.wikipedia.org/wiki?curid=2444788", "title": "Panionios", "text": ""}
{"id": "2444790", "revid": "599013", "url": "https://it.wikipedia.org/wiki?curid=2444790", "title": "Jo\u00e3o Soares da Mota Neto", "text": "Carriera.\nMota ha iniziato la sua carriera con il Cear\u00e1 nel 1998, \u00e8 poi andato a giocare la Liga con il Maiorca B dal 1999 al 2000. Tuttavia, nel 2000, Mota \u00e8 tornato in Brasile e ha collezionato per il Cruzeiro 32 presenze in campionato. Nel 2004 parte per l'estremo Oriente, dove ha giocato nella K-League per i Chunnam Dragons, finendo il campionato in quanto il top scorer con 14 gol.\nNei primi mesi del 2005 Mota viene ingaggiato dallo Sporting Lisbona, quindi, finita la stagione portoghese, ritorna nella K-League nel mese di luglio. Ha giocato per il Seongnam Ilhwa Chunma dal 2005 al 2009."}
{"id": "2444792", "revid": "297745", "url": "https://it.wikipedia.org/wiki?curid=2444792", "title": "Chiesa di Santa Maria degli Angeli (Venezia)", "text": ""}
{"id": "2444794", "revid": "486946", "url": "https://it.wikipedia.org/wiki?curid=2444794", "title": "Skoda Xanthi", "text": ""}
{"id": "2444797", "revid": "287204", "url": "https://it.wikipedia.org/wiki?curid=2444797", "title": "Rhipsalideae", "text": "Le Rhipsalideae sono una trib\u00f9 della famiglia delle Cactaceae, appartenente alla sottofamiglia delle Cactoideae.\nDescrizione.\nLe Rhipsalideae sono piante epifite o litofite, normalmente pendenti, raramente rampicanti o con arbusti. Il fusto \u00e8 segmentato, arrotondato o piatto, le areole sono sommerse. I piccoli fiori nascono nelle parti laterali della pianta, sono diurni ma rimangono aperti anche la notte. I frutti, normalmente delle piccole bacche, sono carnosi.\nDistribuzione.\nLe piante di questa trib\u00f9 sono originarie per lo pi\u00f9 delle regioni orientali dell'America meridionale. Alcune specie si trovano anche nel centro e nord America. Una specie, la \"Rhipsalis baccifera\", \u00e8 presente anche nel Vecchio mondo.\nTassonomia.\nLa trib\u00f9 delle Rhipsalideae, descritta nel 1828 da Augustin Pyrame de Candolle, comprende i seguenti generi:"}
{"id": "2444798", "revid": "33751", "url": "https://it.wikipedia.org/wiki?curid=2444798", "title": "Apollon Kalamarias", "text": ""}
{"id": "2444802", "revid": "461603", "url": "https://it.wikipedia.org/wiki?curid=2444802", "title": "Atromitos", "text": ""}
{"id": "2444805", "revid": "297745", "url": "https://it.wikipedia.org/wiki?curid=2444805", "title": "Chiesa di Santa Maria degli Angeli (Roma)", "text": ""}
{"id": "2444807", "revid": "339392", "url": "https://it.wikipedia.org/wiki?curid=2444807", "title": "Ionikos", "text": ""}
{"id": "2444808", "revid": "86343", "url": "https://it.wikipedia.org/wiki?curid=2444808", "title": "Prefettura di Marrakech-Menara", "text": ""}
{"id": "2444809", "revid": "729019", "url": "https://it.wikipedia.org/wiki?curid=2444809", "title": "Deperdussin Monocoque", "text": "Il Deperdussin Monocoque era un aereo da competizione progettato da Louis B\u00e9chereau e realizzato dall'azienda francese Soci\u00e9t\u00e9 Provisoire des A\u00e9roplanes Deperdussin (SPAD) negli anni dieci del XX secolo.\nLa designazione \"Monocoque\" derivava dalla particolare costruzione della fusoliera, tradotto in lingua italiana \"monoscocca\", particolarit\u00e0 tecnica non usuale per velivoli della sua epoca.\nStoria.\nLa ditta Deperdussin nacque nel 1910, quando Armand Deperdussin, imprenditore di origine belga nel campo della lavorazione della seta, decise di investire nel campo dell'aviazione, che dopo la trasvolata della manica di Louis Bl\u00e9riot dell'anno precedente presentava ottime prospettive. Deperdussin, che non sapeva nulla di aviazione, affid\u00f2 la direzione della sezione progettazione al giovane ingegnere Louis B\u00e9chereau.\nSviluppo.\nDopo il Type C del 1911, un monoplano basato sulla stessa filosofia del Bl\u00e9riot, B\u00e9chereau nel 1912 concep\u00ec il rivoluzionario progetto della monoscocca: una struttura interamente in legno e priva di intelaiatura interna, contrapposta al modello allora in voga, con montanti lignei controventati da tiranti metallici e rivestiti di tela verniciata. La nuova struttura era pi\u00f9 leggera, pi\u00f9 aerodinamica e, a parit\u00e0 di peso, pi\u00f9 robusta.\nPrima del 1914, Deperdussin si ritrov\u00f2 in difficolt\u00e0 economiche, e fu arrestato per frode e falsificazione. La fabbrica fu rilevata da Bl\u00e9riot, suo rivale, e fu rinominata Soci\u00e9te Pour l'Aviation et ses D\u00e9riv\u00e9s, conservando l'acronimo SPAD. Deperdussin si suicid\u00f2 poi nel 1924.\nImpiego.\nPrimati.\nLa notoriet\u00e0 del Monocoque si diffuse grazie alla sua vittoria conquistata, il 22 febbraio 1912, al Gordon Bennett Trophy, quando, pilotato da Jules V\u00e9drines, fu il primo aereo a superare le 100 miglia orarie (160 km/h), raggiungendo addirittura i 174 km/h.\nL'anno successivo una versione idrovolante, ai comandi di Maurice Pr\u00e9vost, vinse il primo Trofeo Schneider\na Monaco.\nNello stesso anno un aeroplano migliorato vinse di nuovo il Gordon Bennett Trophy, stabilendo il nuovo record mondiale di velocit\u00e0 (con 210 km/h, la massima velocit\u00e0 che il modello abbia raggiunto).\nTecnica.\nIl Deperdussin Monocoque era un monoplano di concezione abbastanza simile a quella che si era affermata con il successo dei modelli di Bl\u00e9riot, se si esclude l'innovativa struttura monoscocca cui si \u00e8 gi\u00e0 accennato. La sottile ala rettangolare su profilo concavo-convesso era in posizione media, e alla sua rigidezza contribuivano due coppie di tiranti per ogni semiala. Il controllo del rollio era garantito dallo svergolamento delle estremit\u00e0 alari.\nIl mozzo dell'elica in legno era coperto da una grande ogiva, che migliorava la penetrazione aerodinamica del motore radiale, il cui ingombro frontale era abbastanza ragguardevole. Il motore era un rotativo Gnome a doppia stella da 14 cilindri e 160 CV; si trattava del motore con il miglior rapporto peso-potenza dell'epoca.\nL'unica significativa innovazione apportata da questo modello (oltre ovviamente la rivoluzionaria monoscocca) fu il sistema di trasmissione dei controlli. Fu introdotto un sistema basato su un volante montato in cima alla classica asta di controllo: il movimento avanti o indietro di tale asta comandava il beccheggio, e la rotazione del volante comandava il rollio. Questo sistema, o sistemi molto simili, sono oggi diffusi su aerei di grosse dimensioni o su aerei a basse prestazioni."}
{"id": "2444814", "revid": "767487", "url": "https://it.wikipedia.org/wiki?curid=2444814", "title": "Javier \u00c1lvarez Arteaga", "text": "Carriera.\nClub.\nHa giocato principalmente per l'Independiente Medell\u00edn, della quale ha vestito la maglia dal 1979 al 1984, concludendo la sua carriera nel 1985 con la maglia del Deportes Tolima.\nAllenatore.\nDa allenatore inizi\u00f2 nel 1995 curando il settore giovanile dell'Atl\u00e9tico Nacional di Medell\u00edn; l'anno successivo fu promosso a vice allenatore della prima squadra, incarico da cui fu prelevato dalla Federazione calcistica della Colombia per guidare la Nazionale Under-20. Dopo un periodo di due anni (il biennio 1996-1997) alla guida di varie Nazionali giovanili colombiane, allen\u00f2 per la prima volta una squadra in Copa Mustang, l'Once Caldas di Manizales, che nel 1998 port\u00f2 alla qualificazione sia per la Coppa CONMEBOL che per la Copa Libertadores.\nDopo questa rapida ascesa all'interno del calcio nazionale, \u00c1lvarez fu nominato commissario tecnico della Nazionale di calcio della Colombia. In vista della Copa Am\u00e9rica 1999, \u00c1lvarez introdusse nuovi giocatori nel gruppo, come Roberto Carlos Cort\u00e9s, Edwin Congo, Mario Yepes e Juan Carlos Ram\u00edrez; una sorpresa fu rappresentata dall'inserimento nella lista dei convocati di Johnnier Monta\u00f1o, allora appena sedicenne promessa del calcio mondiale. La si piazz\u00f2 sorprendentemente al primo posto nel girone, battendo 3-0 l' (con gol all'87\u00ba di Monta\u00f1o) e 1-0 l'. Ai quarti di finale per\u00f2 il elimin\u00f2 i \"Cafeteros\" con doppietta del difensore Pedro Reyes che per due volte aveva risposto al duplice vantaggio colombiano, e gol finale di Iv\u00e1n Zamorano."}
{"id": "2444819", "revid": "461603", "url": "https://it.wikipedia.org/wiki?curid=2444819", "title": "OFI Creta", "text": ""}
{"id": "2444822", "revid": "287204", "url": "https://it.wikipedia.org/wiki?curid=2444822", "title": "Atilio Vivacqua", "text": ""}
{"id": "2444827", "revid": "1320609", "url": "https://it.wikipedia.org/wiki?curid=2444827", "title": "Gian Mario Bravo", "text": "Biografia.\nAllievo di Luigi Firpo a Torino, fu professore ordinario di Storia delle dottrine politiche dal 1971. Tra i maggiori studiosi del pensiero di Marx e Engels, si occup\u00f2 soprattutto della storia del socialismo e del comunismo ottocentesco in Italia e Germania, pubblicando oltre 20 monografie, una trentina di curatele e diverse centinaia di articoli e saggi, tradotti in molte lingue.\nPreside della facolt\u00e0 torinese di Scienze Politiche dal 1979 al 1998, fu direttore scientifico della Fondazione Luigi Firpo e membro del Consiglio di amministrazione della Fondazione Luigi Einaudi di Torino dal 1979 al 2004. Fu presidente della Societ\u00e0 italiana degli Storici delle dottrine politiche.\nBravo \u00e8 morto a 85 anni per COVID a Torino, la stessa citt\u00e0 in cui era nato."}
{"id": "2444828", "revid": "767487", "url": "https://it.wikipedia.org/wiki?curid=2444828", "title": "Greatest Hits 1976-1986", "text": "Greatest Hits 1976-1986 \u00e8 una raccolta dei principali successi dell'artista britannico Elton John.\nIl disco.\nL'LP venne distribuito negli Stati Uniti per rimpiazzare una precedente compilation, \"Elton John's Greatest Hits Volume III\" (\"Geffen Records\"); la cosa and\u00f2 in porto a causa di problemi legali creatisi fra le varie etichette discografiche che avevano pubblicato i brani di Elton. Nel 1992, \"Greatest Hits Vol. 3\" venne quindi eliminato dal mercato e rimpiazzato da una nuova compilation, \"Greatest Hits 1976-1986\".\nOccorre specificare la propriet\u00e0 dei brani contenuti nella raccolta del 1977 \"Elton John's Greatest Hits Volume II\": essi, infatti, appartenevano sia alla \"DJM Records\" che alla \"Rocket Records\" (negli Stati Uniti il problema non si poneva, dato che le canzoni erano state tutte distribuite dalla \"MCA Records\"). Ci\u00f2 richiese necessariamente un accordo tra le due case discografiche. Nel 1992, per\u00f2, Elton firm\u00f2 con la \"Polygram Records\": l'operazione assegn\u00f2 all'etichetta i diritti di tutte le registrazioni antecedenti al 1976. \"Greatest Hits Volume II\" non poteva pi\u00f9 essere presentato come prima: \"Sorry Seems to Be the Hardest Word\" e \"Don't Go Breaking My Heart\", quindi, furono eliminate dalla tracklist dell'album e incluse in \"Greatest Hits 1976-1986\". Per far spazio a queste due hits vennero eliminati due brani: \"Heartache All Over the World\" e \"Too Low For Zero\" (contenuti invece in \"Greatest Hits Vol. 3\"). Fu inoltre aggiunto \"Who Wears These Shoes?\", un brano del 1984 dal successo discreto.\nOggi il disco \u00e8 distribuito dalla \"Island Records\"."}
{"id": "2444834", "revid": "393542", "url": "https://it.wikipedia.org/wiki?curid=2444834", "title": "Cimitero ebraico (Pisa)", "text": ""}
{"id": "2444840", "revid": "123119962", "url": "https://it.wikipedia.org/wiki?curid=2444840", "title": "Arthur Kennedy", "text": "Biografia.\nInconfondibile volto del cinema americano classico, Arthur Kennedy stava recitando a Broadway quando venne notato da un talent scout della Warner Brothers. Approdato a Hollywood, esord\u00ec sul grande schermo nel film \"La citt\u00e0 del peccato\" (1940), interpretando la parte del fratello del protagonista James Cagney. Durante gli anni quaranta fu impiegato in una lunga serie di personaggi minori, rivelandosi interprete credibile ed efficace, in film come \"Una pallottola per Roy\" (1941), \"La storia del generale Custer\" (1941), \"Arcipelago in fiamme\" (1943).\nNel decennio successivo si conferm\u00f2 come uno degli attori pi\u00f9 intensi e dotati dell'epoca, recitando come coprotagonista dei maggiori divi di Hollywood, come Robert Taylor in \"La montagna dei sette falchi\" (1951), Robert Mitchum in \"Il temerario\" (1952), Humphrey Bogart in \"Ore disperate\" (1955), Tony Curtis in \"I corsari del grande fiume\" (1956), Frank Sinatra in \"Qualcuno verr\u00e0\" (1958), Rock Hudson in \"Il capitano dei mari del sud\" (1958).\nLa versatilit\u00e0 consent\u00ec a Kennedy di interpretare anche ruoli di villain, che in prima battuta ispirano una fiducia che poi viene smentita dai fatti, come nei due western in cui affianc\u00f2 James Stewart, \"L\u00e0 dove scende il fiume\" (1952), in cui Anthony Mann gli affid\u00f2 il ruolo di un uccisore cinico e brillante, e \"L'uomo di Laramie\" (1955), in cui Kennedy riconferm\u00f2 la tipologia di personaggio insinuante di cui \u00e8 male fidarsi, interpretando un capo ranch apparentemente integro all'inizio, ma che si rivela poi essere un freddo assassino. Fu altrettanto efficace con i personaggi di uomini comuni, a volte cinici e vendicativi, a volte disperati e malinconici. Da ricordare la sua interpretazione in \"Vittoria sulle tenebre\" (1951), nel ruolo di un veterano che tenta di ricostruire la propria esistenza e nel western \"Rancho Notorious\" (1952) di Fritz Lang, in cui imperson\u00f2 un rancher assetato di vendetta.\nFu Edgar G. Ulmer a offrire a Kennedy uno dei suoi ruoli pi\u00f9 riusciti, quello del fuorilegge Santiago, protagonista di un percorso che lo conduce al pentimento finale, nel western \"Fratelli messicani\" (1955), considerato uno dei migliori film di Ulmer e caratterizzato da un ritmo lento e da un'atmosfera poetica e filosofeggiante sui fatti della vita.\nKennedy fu candidato quattro volte all'Oscar come migliore attore non protagonista per \"Il grande campione\" (1949), \"L'imputato deve morire\" (1955), \"I peccatori di Peyton\" (1957), tutti diretti da Mark Robson, e \"Qualcuno verr\u00e0\" (1958) di Vincente Minnelli, senza mai vincerlo. Anche la sua unica candidatura all'Oscar come migliore attore protagonista per \"Vittoria sulle tenebre\" (1951), ancora di Robson, non ebbe buon esito.\nKennedy continu\u00f2 con profitto anche la carriera teatrale, dividendo il suo tempo tra i set cinematografici e il palcoscenico. Fu premiato con un Tony Award per la sua interpretazione nel dramma \"Morte di un commesso viaggiatore\" di Arthur Miller, che lo impegn\u00f2 sulle scene di Broadway dal febbraio 1949 al novembre 1950.\nA partire dagli anni sessanta la sua popolarit\u00e0 declin\u00f2. Ebbe ancora alcune buone occasioni come nel western \"Il grande sentiero\" (1964), in cui diede una colorita interpretazione del personaggio di Doc Holliday, ma progressivamente ripieg\u00f2 su offerte di lavoro provenienti dall'estero, spesso in produzioni mediocri. Fu molto attivo anche in Italia durante gli anni settanta, interpretando diverse pellicole poliziesche e poliziottesche nonch\u00e9 l'horror \"L'anticristo\" (1974) di Alberto De Martino.\nDoppiatori italiani.\nNelle versioni in italiano dei suoi film, Arthur Kennedy \u00e8 stato doppiato da:"}
{"id": "2444841", "revid": "125077882", "url": "https://it.wikipedia.org/wiki?curid=2444841", "title": "Rinascita ottoniana", "text": "La rinascita ottoniana, conosciuta anche come rinascita del X secolo, fu un periodo del medioevo e relativo all'occidente cristiano, caratterizzato da una rinascita culturale e che si estese dall'inizio del X secolo fino a circa gli anni 1030.\nIn tale periodo si assistette ad una innegabile vitalit\u00e0 culturale, in particolare grazie all'attivit\u00e0 delle scuole di Germania e, in modo pi\u00f9 eterogeneo, in tutto il continente europeo. Dominato dai due principali protagonisti intellettuali, Abbone di Fleury e Gerberto d'Aurillac, tale contesto port\u00f2 anche alla realizzazione di un notevole patrimonio artistico (costituito principalmente da manoscritti miniati) e architettonico (con l'affermarsi dell'architettura ottoniana, anticipatrice di quella romanica).\nPi\u00f9 limitata rispetto alla precedente rinascita carolingia e in discontinuit\u00e0 con essa, la rinascita ottoniana pu\u00f2 comunque essere a giusto titolo inserita tra i rinascimenti medievali individuati dalla storiografia, insieme anche al successivo, e ben pi\u00f9 impattate, rinascimento del XII secolo.\nStoriografia.\nLo storico tedesco Hans Naumann \u00e8 stato il primo a utilizzare il concetto di \"rinascimento\u201d al fine di caratterizzare il periodo ottoniano. Pi\u00f9 precisamente, il suo lavoro pubblicato nel 1927 raggruppa sotto questo termine i periodi carolingio e ottoniano con il titolo \"Karolingische und ottonische Renaissance\" (Il rinascimento carolingio e ottoniano).\nQuesta \"rinascita ottoniana\" \u00e8 conosciuta anche come la \"rinascita del X secolo\u201d e talvolta viene anche considerata un tutt'uno con la \"Rinascita dell'anno Mille\" dal momento che si estense anche ai primi anni del secondo millennio. In ogni caso, il rinascimento ottoniano appare pi\u00f9 limitato rispetto alla rinascita carolingia e soprattutto, per molti storici, costituirebbe il prolungamento di quest'ultima, spingendo alcuni di essi, come Pierre Riche, a preferire evocare un \"terzo Rinascimento carolingio\" che coprirebbe i decenni tra il X e il XII secolo, considerando che i primi due si sono verificarono, rispettivamente, durante il regno di Carlo Magno e sotto i suoi successori.\nContesto.\nEredit\u00e0 carolingia.\nEffetti del Rinascimento Carolingio.\nLa rinascita del X secolo non pu\u00f2 essere considerata indipendentemente da quella carolingia. Con Carlo Magno e i suoi successori (in particolare Ludovico il Pio e Carlo il Calvo), il mondo cristiano occidentale conobbe davvero un periodo eccezionale di rinascita culturale che si protrasse dalla fine dell'VIII secolo a tutto quello successivo. Questo rinnovamento si manifest\u00f2 prima nel mondo delle scuole, grazie ad un'ambiziosa legislazione scolastica del capitolare \"Admonitio Generalis\" del 789 e a una fitta rete di centri di studio. L'altra grande manifestazione della rinascita carolingia fu la cultura di corte, molto viva ad Aix-la-Chapelle dove si stabil\u00ec la \"Schola palatina\", ma anche tra i vari principi e vescovi desiderosi di attirare studiosi competenti.\nStudiando questi fenomeni non si nota una rottura significativa che segni la fine della rinascita carolingia. Lo sviluppo culturale dell'Occidente cristiano fu, in realt\u00e0, solo marginalmente frenato dalla partizione stabilita nel trattato di Verdun nel 843 e dalle invasioni vichinghe: la partizione dell'Impero in ultima analisi, ha avuto un impatto modesto sulla vita accademica e intellettuale. Al massimo, si pu\u00f2 osservare un semplice rallentamento nello sviluppo delle scuole.\nIl regno di Germania, la rinnovazione ottoniana e imperiale.\nQuando nel 936 Ottone I di Sassonia venne incoronato a Aquisgrana, egli dichiar\u00f2 di considerarsi il successore di Carlo Magno. Il ritorno alla tradizione carolingia costitu\u00ec infatti l'obiettivo principale di Ottone, illustrato il 2 febbraio 962 dalla sua incoronazione imperiale a Roma, da papa Giovanni XII. Senza opposizioni per via della morte di Berengario I, avvenuta nel 924, la corona imperiale rafforz\u00f2 il suo prestigio grazie alle conquiste di Ottone nella Germani orientale e in Italia. Il sogno della restaurazione dell'Impero (\"renovatio imperii\") venne da lui riacceso che prese il titolo di \"Imperator Augustus\", e dai suoi successori Ottone II (che prefer\u00ec il titolo di \"Imperator Romanorum\") e Ottone III.\nLa restaurazione imperiale non fu solo una conquista politica, ma anche culturale e religiosa. Gli studiosi protetti dagli ottoniani non mancarono di glorificare il disegno della \"renovatio imperii\". Ottone I venne investito di una missione religiosa: proteggere la Chiesa romana, favorire la comprensione tra i cristiani, lottare contro i barbari e diffondere il cristianesimo. Questa missione coinvolse anche i suoi successori, dando origine a quello che la storiografia designa come il Sacro Romano Impero.\nI mezzi di rinnovamento.\nRiorganizzazione delle biblioteche.\nLe numerose biblioteche create e ampliate, grazie all'intensa attivit\u00e0 degli \"scriptorium\", durante il periodo carolingio, furono oggetto di nuovi sviluppi a cavallo dell'anno mille, come testimoniano i cataloghi giunti fino a noi. Il catalogo di Bobbio elenca quasi 600 opere presenti, cos\u00ec come quello dell'Abbazia di Fleury. Gerberto di Aurillac svolse un ruolo importante nelle acquisizioni e nell'inventario della biblioteca di Bobbio e dedic\u00f2 i suoi averi alla costituzione di una pregevole collezione personale. Altri studiosi del tempo hanno contribuito alla dotazione delle biblioteche del tempo, come fece Adso da Montier-en-Der che fece stilare un elenco dei suoi libri prima di partire per la Terra Santa dove mor\u00ec nel 992:\nCrescita delle via di comunicazione.\nGrazie a due secoli di relativa stabilit\u00e0 politica, le vie di comunicazione divennero pi\u00f9 affidabili rispetto ai secoli precedenti: viaggiare \u00e8 divenne pi\u00f9 facile e quindi le influenze dall'esterno ebbero pi\u00f9 peso sull'occidente, come dimostra il matrimonio tra Ottone II e la principessa bizantina Teofano, celebrato nel 972, e gli influssi arabi sull'Europa cristiana avvenuti principalmente attraverso la Spagna musulmana. I contatti con la contea di Barcellona svolsero, in particolare, un ruolo essenziale: i letterati accorsero alla corte di Borrell II.\nScuole in Occidente.\nGli studi effettuati hanno dimostrato che la dislocazione dei principali centri monastici ed episcopali in occidente \u00e8 ben poco mutata tra la fine del IX secolo e l'inizio dell'XI. I principali centri rimasero gli stessi, anche se alcuni di nuovi iniziarono ad emergere, soprattutto nelle regioni con crescente attivit\u00e0 culturale come in Germania e in Catalogna.\nGermania.\nNel sud della Germania la scuola di San Gallo mantenne la fama di importante centro dove insegnarono maestri eccezionali come Eccardo I e Eccardo II, due brillanti discepoli di quest'ultimo, Burchard, abate di San Gallo tra il 1003 e il 1022 e Notker III, che tradusse i principali classici in tedesco. A lui succedette Eccardo IV, la cui opera principale, il \"Casus Sancti Galli\", riassume la storia dei maestri San Gallo dalla fine del IX secolo ai suoi tempi. Dalla met\u00e0 dell'XI secolo la scuola inizi\u00f2 il suo declino a causa di una riforma che la coinvolse. L'abbazia di Reichenau conobbe una storia pi\u00f9 instabile, prima che l'abate Witigowo (soprannominato \"Abbas Aureus\"), tra il 985 e il 997, le consentisse di riacquistare la sua notevole reputazione, in particolare grazie alla produzione di pregevoli manoscritti sotto i regni di Ottone III ed Enrico II. Padre Bernon (1008 - 1048), allievo di Abbon, annover\u00f2 tra i suoi discepoli Ermanno il Contratto, uno degli studiosi pi\u00f9 eclettici del suo tempo, i cui trattati sull'astrolabio, sul calcolo e sulla musica furono assai celebri. Dopo la sua morte, avvenuta nel 1054 l'abbazia non ebbe pi\u00f9 studiosi del suo calibro.\nIn Baviera, a Tegernsee, la cui biblioteca venne arricchita da padre Gozpert, venne ospitato il poeta e traduttore Fromond de Tegernsee. Pi\u00f9 a nord, a Ratisbona, sotto l'abate Ramwold (975 \u2013 1001), vi fu un'importante scuola diretta dal monaco Hartwich (formatosi a Chartres) il cui insegnamento fu centrato intorno alle arti liberali, oltre che un importante \"scriptorium\" che produsse pregevoli manoscritti.\nIn Sassonia, Otric (noto per la sua polemica con Gerberto nel 980, a Ravenna, sulla classificazione dei saperi) insegn\u00f2 alla scuola episcopale di Magdeburgo mentre quella di Hildesheim fior\u00ec sotto Bernoardo di Hildesheim, noto per le sue opere e per essere stato tutore di Ottone III. Nell'XI secolo si svilupparono le scuole situate nelle zone pi\u00f9 meridionali, come a Bamberga (nuova sede vescovile creato da Enrico II e fin dall'inizio dotata di una ricca biblioteca) e Worms (rivale di W\u00fcrzburg).\nAnche la Lotaringia fu ricca di centri di studi, sia monastici che episcopali. Echternach fu celebre per la sua biblioteca e Colonia divenne un significativo centro di studi grazie a Bruno I di Colonia dove si formarono i vescovi Teodorico I di Metz, Wigfrid di Verdun e Gerardo di Toul. Liegi (vescovado della provincia di Colonia), la cui scuola fu gi\u00e0 attiva sotto Etienne (901-920), Raterio di Verona (953-955) e \u00c9racle (959-971) divenne \"l'Atene del Nord\" sotto Notgerio (972-1008). Quest'ultimo si occup\u00f2 anche dell'abbazia di Lobbes affidandone la direzione prima a Folcuin e poi a Erigerio di Lobbes, poeta, agiografo, teologo, uomo di scienza e amico di Gerberto. Il \"magister scholarum\" Egberto di Liegi compose un manuale intitolato \"Fecunda ratis\", una raccolta di poesie religiose e morali, utilizzata come manuale per il trivio. Gli alunni di Fulberto di Chartres si stabilirono a Liegi all'inizio dell'XI secolo, dando vita ad una vivace comunit\u00e0 culturale di cui fecero parte, tra gli altri, Adelmanno di Liegi che cant\u00f2 in una poesia la citt\u00e0 \"infermiera delle arti superiori\u201d Wazone di Liegi che ne divenne vescovo nel 1042 e Francone di Liegi, autore di un famoso trattato sulla quadratura del cerchio.\nFrancia.\nIn Francia dominarono tre scuole, ciascuna collegata a un maestro riconosciuto: Fleury, Reims e Chartres.\nL'abbazia di Fleury acquis\u00ec notoriet\u00e0 grazie ad Abbone di Fleury, scolaro del 965 e poi abate nel 988 dopo un breve soggiorno nell'abbazia di Ramsey, in Inghilterra. A questi succedette l'abate Gauzlin, la cui vita ci \u00e8 nota grazie a una biografia scritta dal suo discepolo Andrea di Fleury, secondo il quale \"il suolo di Fleury non era altro che il torrente delle arti liberali e la palestra della scuola del Signore\u201d.\nA Reims l'Abbazia di Saint-Remi dovette invece la sua reputazione a Gerberto di Aurillac (futuro papa Silvestro II), che vi insegn\u00f2 dal 972 prima di diventare arcivescovo dal 991 al 997.\nLa scuola della Cattedrale di Chartres ottenne il riconoscimento grazie all'impegno di Fulberto, maestro intorno al 1004 poi vescovo nel 1007, famoso anche per essere stato il consigliere di Ugo Capeto e di Roberto II; egli lasci\u00f2 una ricca corrispondenza, numerosi sermoni e poesie. Tra i suoi studenti vi furono Berengario di Tours, Hartwich di Sant'Emmerano e Adelmanno di Liegi, che lo ricord\u00f2 come un \u201cvenerabile Socrate\u201d a capo dell'\"\"Acad\u00e9mie de Chartres\".\nSempre riguardo alla Francia, possiamo anche citare San Marziale di Limoges, un'abbazia legata a Fleury dove insegn\u00f2 Ademaro di Chabannes (autore di poesie e sermoni, storico e anche illustratore delle proprie opere); l'Abbazia di Mont-Saint-Michel con il suo attivissimo \"scriptorium\"; l'abbazia di F\u00e9camp dove l'abate Giovanni di F\u00e9camp compose la sua opera teologica meditativa e che ebbe una duratura influenze; Saint-Riquier il cui abate Angilram, morto nel 1045, discepolo di Fulberto, studi\u00f2 la grammatica, la musica e la dialettica; o anche l'abbazia di San Bertino che scambi\u00f2 manoscritti e insegnati con le scuole inglesi.\nInghilterra.\nIn Inghilterra, le scuole vennero riorganizzate da tre vescovi: Dunstano, arcivescovo di Canterbury (959-988), \u00c6thelwold, vescovo di Winchester (963-984) e Osvaldo, vescovo di Worcester e arcivescovo di York (961-992). La maggior parte dei maestri famosi nei primi anni dell'XI secolo furono Aelfric il grammatico e il suo discepolo \u00c6lfric Bata, autori di manuali di conversazione in latino in forma di dialoghi, e Byrhtferth, studente Abbo durante il suo soggiorno a Ramsey e autore di un manuale in latino e antico inglese.\nRegioni mediterranee.\nLe fonti dimostrano che l'attivit\u00e0 scolastica fu meno intensa nelle regioni che si affacciano sul Mediterraneo. In Catalogna, stimolati dalle influenze arabe, alcuni studiosi, tra cui Gerberto di Aurillac, si formarono a Barcellona, a Vich e a Ripoll. Quest'ultimo monastero rappresent\u00f2 la pi\u00f9 grande scuola in Spagna, con il suo apice raggiunto nell'XI secolo sotto Oliva, che ne fu l'abate prima di diventare vescovo di Vich.\nIn Italia, le scuole non furono particolarmente attive fino all'inizio dell'XI secolo. L'esperienza dell'abbazia di San Colombano (983-984) fu troppo breve e travagliata da problemi amministrativi perch\u00e9 possa aver dato vita a un fruttuoso insegnamento. Tuttavia, alcune scuole urbane si svilupparono intorno all'anno Mille, soprattutto a Parma, dove si formarono teologi celebri come Pier Damiano e Anselmo di Besate, autore del \"Rhetorimachia\" e che poi migr\u00f2 in Germania. Lanfranco di Canterbury si form\u00f2 nella sua citt\u00e0 natale e capitale del regno, Pavia, dove apprese le arti liberali e il diritto prima di diventare un maestro affermato in Normandia. Alcune scuole si formarono anche a Novara, Verona e Cremona.\nPi\u00f9 a sud, rinacque la scuola di Arezzo, sotto il vescovato di Teodaldo, che accolse intorno al 1030 il famoso musicista Guido d'Arezzo, noto soprattutto per la sua \"solmizzazione\" e l'invenzione della \"mano guidoniana\". Altre scuole ripresero vigore sotto l'influenza dei duchi di Napoli, di Capua e di Salerno, dove l'illustre vescovo Alfano di Salerno, poeta e imitatore di autori antichi, si interess\u00f2 anche di musica, astronomia e medicina. Questi si form\u00f2 a Monte Cassino, che riacquist\u00f2 prestigio sotto l'abate Th\u00e9obald (morto nel 1035), grazie a personalit\u00e0 come Laurent, futuro vescovo di Amalfi (dal 1030), autore come monaco di un'antologia di opere poetiche pagane e cristiane, comprendente anche alcuni testi di Boezio e opere scientifiche, destinate agli scolari. L'Italia form\u00f2 anche altri uomini di cultura: Ivo il Retorico, il filosofo e dialettico Drogone da Parma, o il lessicografo Papia, il cui glossario fu molto popolare in Occidente.\nContenuti didattici.\nL'insegnamento secondo Abbone e Gerberto.\nNelle parole di Pierre Rich\u00e9, \"due nomi simboleggiano al meglio questa rinascita, quelli di Abbone, abate di Fleury e Gerberto di Aurillac, maestro di scuola di Reims, poi papa dell'anno mille cinque\". Quasi contemporanei, entrambi nati intorno al 940, entrambi furono \u201cstudiosi eccezionali che hanno lasciato opere importanti e formato numerosi discepoli.\nAbbone di Fleury.\nNato a Orl\u00e9ans, Abbone fu presentato giovanissimo (prima del 950) dai suoi genitori all'abbazia di Fleury (Saint-Beno\u00eet-sur-Loire). Soggiorn\u00f2 a Parigi e Reims per completare il suo apprendistato per poi tornare a Fleury come insegnante, intorno al 965. Si trasfer\u00ec nel monastero inglese di Ramsey, dove visse tra il 985 e il 987, ma torn\u00f2 a Fleury per diventarne l'abate nel 988. Impegnato nella difesa dei diritti del suo monastero e contro gli abusi (simonia, possesso di beni ecclesiastici da parte di laici), fu consigliere di Roberto II e per lui condusse due ambasciate a Roma, nel 995 e nel 997. In queste occasioni riusc\u00ec ad ottenere un privilegio per la sua abbazia. Nel 1004, mentre si recava al monastero di La R\u00e9ole, per ispezionare questa dipendenza di Fleury, fu assassinato dai monaci ribelli. La vita di Abbone ci \u00e8 nota in particolare grazie alla sua biografia scritta dal suo discepolo Aimoino di Fleury.\nIl suo insegnamento \u00e8 invece conosciuto grazie ai lavori educativi da lui lasciati, in particolare le sue \"Quaestiones grammaticales\", una raccolta di risposte a domande grammaticali poste dai suoi allievi a Ramsey e trattati di dialettica e scienze che rifletterono un interesse innovativo per queste discipline.\nGerberto di Aurillac.\nNato in una famiglia di origini modeste, Gerberto entr\u00f2 come oblato nell'Abbazia di Aurillac prima di trasferirsi in Catalogna tra il 967 e il 969. Nel 970 visse a Roma dove incontr\u00f2 Ottone I di Sassonia. Nel 972 divenne maestro a Reims all'epoca dell'arcivescovo Adalberone. Il suo insegnamento lo rese presto uno degli studiosi pi\u00f9 rinomati dell'Occidente.\nA partire dagli anni 980, il destino di Gerberto lo avvicin\u00f2 gradualmente agli ottoniani. Brevemente abate di Bobbio grazie ad Ottone II, nel 983 fece ritorno a Reims con l'ambizione di succedere ad Adalberone. Ugo Capeto gli prefer\u00ec, tuttavia, Arnolfo (figlio illegittimo di re Lotario IV), ma quest'ultimo venne deposto nel 991 e Gerberto gli succedette nonostante alcune difficolt\u00e0: il Papa non riconobbe la sua elezione e Gerberto dovette trovare riparo nel 997 presso il quattordicenne Ottone III che lo scelse come suo maestro. L'anno successivo, l'Imperatore affid\u00f2 a Gerberto la sede arcivescovile di Ravenna e, soprattutto, nel 999 il soglio pontificio, a cui ascese con il nome di papa Silvestro II. Simbolo della morsa imperiale sul papato, Gerberto mor\u00ec un anno dopo Ottone III, deceduto questi nel 1002\nNovit\u00e0: la dialettica e la scienza.\nNonostante che il contenuto degli insegnamenti non fosse particolarmente mutato rispetto a quello di epoca carolingia, vi furono due nuovi aspetti che caratterizzarono questa epoca: nell'insegnamento del \"trivio\" veniva lasciato un posto sempre pi\u00f9 di rilievo alla dialettica e le discipline del \"quadrivio\" guadagnarono un maggior interesse.\nDialettica.\nMentre finora la \"Logica vetus\" (costituita dalle traduzioni di Boezio di Aristotele, di Porfirio e dei \"Topica\" di Cicerone) era rimasta la base dell'insegnamento della dialettica, alla fine del X secolo tale disciplina conobbe nuovi stimoli dalla riscoperta di ulteriori testi di Boezio, il \"De syllogismo cathegorico\" ed il \"De hypotheticis syllogismis\", di cui gli occidentali vennero a conoscenza grazie agli scambi intercorsi con l'Impero Bizantino.\nGerberto di Aurillac era a conoscenza di questi libri e si distinse per la sua padronanza della dialettica durante la controversia tra Ravenna e Otri\u0107 nel 980 nonch\u00e9 nella stesura del suo trattato \"De rationalis et ratione uti \", composta nel 997 e dedicata a Ottone III. Abbone, da parte sua, comment\u00f2 le opere di Boezio attraverso due trattati apprezzati dal suo allievo Aimoino di Fleury, il quale disse a proposito del suo maestro che \" sciolse molto chiaramente certi nodi nei sillogismi dialettici (...)\u201d.\nFulberto conobbe le opere di Abbone ancora pi\u00f9 di Gerberto: il manoscritto 100 della biblioteca municipale di Chartres, un'antologia di opere dialettiche risalenti a Fulberto e probabilmente provenienti dalla sua biblioteca, venne infatti presentato come un'antologia contenente \"Isagoge\" di Porfirio, \"Categorie\" di Aristotele, \"Distinzione tra retorica e dialettica\" dello stesso Fulberto, \"Topica\" di Cicerone, \"Peri Hermeneias\" di Aristotele, tre commenti di Boezio e \"De Ratione\" scritti da Gerberto nel 997.\nScienze.\nIl crescente interesse per le discipline del \"quadrivio\" fu una realt\u00e0 che sembra riflettesse gli insegnamenti dei principali studiosi del tempo.\nL'insegnamento scientifico di Abbone \u00e8 ricordato da Aimoino di Fleury nella sua \"Vita Abbonis Floriacensis\" in cui si afferma come egli \u201cabbia esposto cicli come tabelle, calcoli vari e piacevoli. Ha anche scritto le sue presentazioni scritte sui percorsi del sole, della luna e dei pianeti da lasciare in eredit\u00e0 ai posteri\". Per la precisione, Abbone, ha lasciato diversi trattati di astronomia, un catalogo di stelle e una revisione del \"Calcolo\" di Vittorio d'Aquitania, studi che gli hanno permesso di stabilire un calendario giuliano perpetuo. Tuttavia, non venne a conoscenza delle innovazioni matematiche di origine araba.\nPi\u00f9 conosciuto fu l'insegnamento di Gerberto nelle discipline scientifiche del quadrivio. Richerio di Reims descrive a lungo i metodi di Gerberto in materia di aritmetica, musica e soprattutto astronomia:\n\"Ha iniziato insegnando aritmetica (...), poi ha lavorato per diffondere la conoscenza della musica (...) arrangiando i diversi generi sul monocordo, distinguendo le consonanze o sinfonie in toni e semitoni in ditoni e diesis e distribuendo metodicamente i suoni in vari schemi \nOltre al monocordo per la musica e la sfera terrestre, Gerberto realizz\u00f2 altre sfere per lo studio di pianeti e costellazioni,59 nonch\u00e9 un pallottoliere, una tavola per il calcolo e per l'insegnamento di esso e della geometria:\nQuesti scambi con il suo discepolo Constantin, monaco a Fleury, costituiscono infatti l'essenza dell'eredit\u00e0 scientifica di Gerberto. Questa corrispondenza riguard\u00f2 in particolare gli studi sull'aritmetica e sull'uso dell'abaco. Alla produzione di Gerberto si deve aggiungere una lettera sulla costruzione di sfere destinate all'apprendimento dell'astronomia, oltre che ad un ulteriore trattato sulla geometria. La vasta conoscenza scientifica di Gerberto giustificava il fatto che gli fosse stata attribuita l'introduzione in Gallia delle figure Gh\u00fbbar (figure arabe, senza lo zero), ma questa ipotesi rimane dibattuta.\nFulberto utilizz\u00f2 l'abaco di Gerberto e insegn\u00f2 ai suoi studenti la geometria. Nelle sue poesie sui segni dello zodiaco allude anche all'astrolabio e fu il primo ad introdurre in modo comprovato la numerazione araba. I progressi Gerberto e Fulberto, comunque, sembrano abbastanza isolati: ci volle l\"'Liber abbaci\" di Fibonacci (scritto nel 1202 e rivedut0 nel 1228) e le traduzioni di al-Khwarizmi di Gerardo da Cremona nel XII secolo affinch\u00e9 si potesse diffondere in occidente il sistema decimale posizionale.\nProtettori e mecenati delle arti e della cultura.\nDinastia ottoniana e cultura.\nLa rinascita del X secolo \u00e8 chiamata anche rinascita ottoniana in quanto \u00e8 dimostrato il ruolo non indifferente della dinastia ottoniana nel processo di rinnovamento culturale, anche in linea con la \"renovatio imperii\" e l'ispirazione carolingia; come ha notato Pierre Rich\u00e9, \"i re di Germania, a imitazione dei carolingi, attraevano e proteggevano i letterati per motivi personali e politici\u201d.68 In tal modo, Ottone I si circond\u00f2 di studiosi, il suo consigliere pi\u00f9 vicino venne nominato prima arcicappellano e poi arcivescovo di Colonia. Altri studiosi a corte provennero dai grandi monasteri della Germania (San Gallo, Fulda, Reichenau) o dall'Italia recentemente conquistata da cui giunsero i maestri Stefano di Novara e Gunzo. Ottone II continu\u00f2 in tale linea politica: organizz\u00f2 in particolare la famosa disputa di Gerberto contro Otric, sul tema della classificazione del sapere, a Ravenna, nel 972. Il suo discorso inaugurale, riportato da Richerio di Reims, testimonia il suo amore per lo studio:\nIl suo matrimonio con la principessa bizantina Teofano ebbe anche importanti implicazioni culturali: ella stessa di buona cultura, fu accompagnata in Germania da chierici e artisti greci che dettero un fondamentale contributo allo sviluppo della architettura ottoniana; ad esempio, furono proprio architetti bizantini a costruire la Cappella di San Bartolomeo a Paderborn. L'influenza bizantina \u00e8 indiscutibile anche sull'arte ottoniana come si pu\u00f2 notare sui manoscritti e sugli oggetti di lusso (stoffe, avori) realizzati per l'imperatore e per i pi\u00f9 alti dignitari dell'impero. L'istruzione del futuro imperatore Ottone III venne affidata a Willigis (arcivescovo di Magonza), a Bernoardo di Hildesheim (futuro vescovo di Hildesheim) e Giovanni Filagato (cappellano di Teofano e futuro arcivescovo di Piacenza), che gli insegn\u00f2 il greco. Da adolescente, nel 996, Ottone III decise di beneficiare dei servizi di Gerberto, che quindi lasci\u00f2 Reims e i suoi tormenti, insegnando all'imperatore l'aritmetica, la musica e la filosofia. A Ottone III dedic\u00f2 anche il suo \"De razionalis et ratione uti\" con l'intenzione di guidare le azioni dell'imperatore attraverso l'uso della ragione e della filosofia. L'introduzione al trattato presentava anche le inflessioni di un inno alla \"renovatio imperii\":\nLa biblioteca ottoniana fu particolarmente ricca, come sappiamo dall'elenco dei libri offerti da Enrico II. Quest'ultimo don\u00f2 vari manoscritti di Boezio (\"De arithmetica\" appartenuto a Carlo il Calvo), di Livio, di Seneca, di Giustiniano (\"Istituti\"), di Isidoro di Siviglia (\"De natura rerum\"), di Cassiodoro (\"Institutiones\"), nonch\u00e9 l\"'Historia\" di Richerio di Reims (offerto all'imperatore da Gerberto).\nGli ottoniani furono anche i finanziatori di manoscritti di lusso, ma non sembra che avessero riunito artisti a corte: tali manoscritti vennero realizzati presso l'abbazia di Corvey, Fulda e soprattutto a Reichenau, da dove proviene l'evangeliario di Ottone III e il Vangelo di Liuthar, rappresentazioni imperiali di grande valore per la loro cura e per il loro senso politico. \nInfine, alcune notevoli realizzazioni architettoniche, principalmente in campo religioso, vennero caratterizzate da una doppia ispirazione: carolingia e bizantina contribuendo a dare vita all'architettura romanica. Ottone I fu l'iniziatore della costruzione del Duomo di Magdeburgo, ma fu sotto Ottone III che ebbe origine il capolavoro dell'architettura ottoniana, la Chiesa di San Michele a Hildesheim, la cui costruzione venne diretta dal tutore dell'Imperatore, il vescovo Bernoardo.\nRari mecenati.\nSe escludiamo l'apporto degli imperatori ottoniani, il sostegno da parte dei mecenati alla vita culturale del tempo fu, in definitiva, un fenomeno assai raro, con la Germania la regione pi\u00f9 attiva in tal senso grazie all'impegno degli alti ecclesiastici. Le case monastiche ed episcopali, gi\u00e0 citate per le loro scuole, furono spesso infatti anche centri di produzione artistica o architettonica. Ad esempio, nonostante che a l'abate Witigowo fosse spesso assente dalla sua abbazia, poich\u00e9 impegnato a corte, egli contribu\u00ec comunque a restaurare la navata dell'abbazia di Reichenau e adornare la chiesa di San Giorgio di Oberzell.\nGli arcivescovi delle grandi citt\u00e0 della Germania, spesso vicini agli imperatori, adottarono lo stesso atteggiamento. Egberto (977-993), arcivescovo di Treviri, fece arrivare dall'Italia il \"Maestro del \"Registrum Gregorii\", commissionandogli la realizzazione del \"Registrum Gregorii\" mentre all'Abbazia di Reichenau chiese di realizzare il \"Codex Egberti\" in cui venne rappresentato insieme ai suoi. Brunone, arcivescovo di Colonia (953 -965), sostenne una scuola e fond\u00f2 il monastero di San Pantaleone, poi ampliato dai suoi successori. La citt\u00e0 di Liegi venne arricchita da Notger II di San Gallo (972-1008) che fece realizzare la cinta muraria e alcune chiese, restaurare la cattedrale e il quartiere dei canonici, e ampliare l'abbazia di Lobbes. Fu anche mecenate di artisti, in particolare di lavoratori dell'avorio e, dopo la morte di Egberto, del \"maestro del \"Registrum Gregorii\"\". A Magonza, l'arcivescovo Guglielmo di Magonza (954-968), figlio di Ottone I e Villigiso (975-1011) stimolarono l'arte: venne fatta costruire una nuova cattedrale sul modello di quella di Fulda e vennero commissionati numerosi manoscritti. Alcuni ritengono che, da Magonza, fosse arrivata anche la corona imperiale. Infine, Hildesheim, durante il vescovato di Bernoardo, si mise in luce per essere il tipico esempio di citt\u00e0 che poteva vantare un vescovo imperiale attivo e colto. La chiesa di san Michele e le porte della cattedrale sono due capolavori d'arte dell'architettura ottoniana universalmente riconosciuti dovuti all'intervento di Bernoardo. Nello stesso periodo, manoscritti di pregio vennero eseguiti per la cattedrale o per San Michele, compreso un \"De mathematicalis \" ispirato ai lavori di Boezio e Vitruvio, a testimonianza dell'interesse di Bernoardo per le questioni relative all'architettura suggerendo il lavoro di studio che fu alla base dei cantieri intrapresi.\nIn Italia, la bottega d'avorio di Milano fu assai rinomata per le sue opere destinate agli imperatori, ma fu soprattutto a Roma che emerse un importante centro culturale. La citt\u00e0 stessa si trasform\u00f2 nel corso del X secolo (crescita della popolazione, creazione di nuovi quartieri) e la \"citt\u00e0 leonina\" attir\u00f2 pellegrini, studiosi e artisti. Molti monasteri furono restaurati, in particolare San Paolo fuori dalle Mura e la basilica dei Santi Bonifacio e Alessio, sull'Aventino, due case riformate dai cluniacensi. La Chiesa di San Sebastiano al Palatino fu fondata intorno al 977 e venne decorata da affreschi: qui si tenne un sinodo nel 1001 a cui parteciparono Ottone III e Silvestro II. In particolare, Ottone III ambiva a fare di Roma la sua capitale, un sogno che non pot\u00e9 realizzarsi a causa della sua precoce morte avvenuta nel 1002, pur riuscendo a far erigere una chiesa sull'Isola Tiberina. Il giovane imperatore fece anche costruire una sua residenza privata sul Palatino, ove sorgeva la Casa di Augusto.\nIn Inghilterra, a partire da Alfredo il Grande, la corte ha svolto un ruolo importante nella vita culturale e intellettuale. Atelstano (924-939) raccolse reliquie e manoscritti e avvi\u00f2 la riforma benedettina dei monasteri. Il regno di Edgardo il Pacifico (959-975) fu anche quello dei tre grandi vescovi: Dunstan di Canterbury, Oswald di Worcester e \u00c6thelwold di Winchester. Sebbene tutti e tre incoraggiarono le scuole (studi religiosi e ora anche di arti liberali), non si limitarono solo a questo: Dunstan sostenne anche laboratori di amanuensi e di pittori, Oswald ripristin\u00f2 le abbazie, \u00c6thelwold import\u00f2 manoscritti di liturgia da Corbie. Edgardo presiedette nel 970 la \"Regularis Concordia\", regola unica per il regno, che complet\u00f2 la riforma monastica.\nInfine, in Francia la corte reale venne coinvolta solo marginalmente nelle attivit\u00e0 culturali. Non conosciamo quasi nulla delle iniziative di Ugo Capeto, che non conosceva il latino, a proposito dell'educazione del figlio ad eccezione del suo affidamento a Gerberto d'Aurillac nel 972 Infatti, i chierici letterati frequentarono principalmente l'entourage degli aristocratici ed in particolare Dudone di San Quintino fu protetto da Riccardo I di Normandia e altri usufruirono dell'appoggio di Arnolfo I di Fiandra. Inoltre, una delle maggiori iniziative religiose del periodo fu priva di ogni legame con la regalit\u00e0: la riforma cluniacense.\nL'evoluzione della Chiesa al tempo del Rinascimento ottoniano.\nNonostante non ci fosse stato alcun rapporto diretto tra la rinascita del X secolo e i mutamenti a cui and\u00f2 incontro la chiesa cristiana occidentale nel secolo successivo, in quanto nessun principale letterato del tempo o imperatore ottoniano giocarono un ruolo, non si pu\u00f2 far a meno di osservare le prospettive che si vennero ad aprire e che sfociarono nella cosiddetta riforma dell'XI secolo. C'\u00e8 da notare che tali mutamenti furono l'inizio dell'allontanamento tra il mondo monastico e l'attivit\u00e0 di istruzione.\nAscesa cluniacense.\nL'11 settembre 909 (o 910) venne fondata l'abbazia di Cluny per volere del potente duca Guglielmo I di Aquitania con l'intento di fare delle sue terre di Cluny un \"venerabile asilo di preghiera con voti e suppliche\" ove \"si ricerchi e si brami con ogni desiderio ed intimo ardore la vita celeste\". Perch\u00e9 ci\u00f2 si realizzasse venne previsto che i monaci avrebbero osservato la regola di San Benedetto ma nella rilettura fatta da Benedetto d'Aniane in cui venivano sollevati dal lavoro manuale nei cambi, considerato una distrazione al loro scopo principale che era quello di pregare. Inoltre, Guglielmo dispose che il monastero fosse sottratto dal controllo della diocesi locale ma sottoposto esclusivamente al controllo, e alla protezione, del papato. Questo permise al neonato monastero di godere di un'autonomia non comune per l'epoca, considerato anche che nella regione della Borgogna, ove si trovava Cluny, anche il potere imperiale era piuttosto debole.\nTutto ci\u00f2, insieme all'elevato spessore morale ed intellettuale dei primi abati (tra cui i pi\u00f9 rilevanti furono Oddone, Maiolo e Odilone) che fecero del monastero un luogo \"specializzato nella liturgia\" e dove \"le preghiere dei monaci avevano un rapporto privilegiato con l'aldil\u00e0\", fece s\u00ec che in breve tempo Cluny potesse vantare un grande prestigio che si tradusse in ingenti donazioni da parte dei potenti laici desiderosi di assicurarsi la salvezza dell'anima grazie alle orazioni dei monaci. In un secolo dall'abbazia di Cluny nacque una rete di ulteriori abbazie, rette da un priore sottoposto all'abate della casa madre, che andarono a costituire la congregazione cluniacense. Questi priorati seguivano il modello originario, basato sulla spiritualit\u00e0, su un recupero dei valori morali proposti dai padri della chiesa, come la castit\u00e0, tanto che spesso si parla di \"riforma cluniacense\" e di \"monasteri riformati\". Nonostante che la biblioteca di Cluny fosse, tra il X il XIII secolo, la pi\u00f9 ricca di tutto l'occidente dopo quella dell'abbazia di Monte Cassino, l'attivit\u00e0 della sua scuola monastica rimase assai limitata.\nUrgenza di una riforma alla fine del X secolo.\nIl ruolo di Cluny fu essenziale nella riforma della Chiesa (nota anche, seppur erroneamente, come \"riforma gregoriana\"), anche se molti altri monasteri agirono spontaneamente nella stessa direzione: l'abbazia di Brogne fu fondata nel 919 sotto la regola benedettina e guid\u00f2 la riforma in Belgio e nelle Fiandre, l'abbazia di Gorze venne riformata intorno al 933 e influenz\u00f2 la Lorena e quindi il monachesimo germanico (Riforma di Gorze); l'Abbazia di San Vittore a Marsiglia fu riformata da Onorato nel 977 che introdusse la regola di San Benedetto.\nQuesti vari centri di riforma risposero ad un'esigenza che fu urgentemente avvertita con crescente acutezza. In effetti, l'instabilit\u00e0 conseguente allo smembramento dell'impero carolingio aveva avuto come conseguenza un vero e proprio \"decadimento morale e istituzionale\" della cristianit\u00e0 occidentale. Si era assistito alla rinascita delle pratiche pagane (culto degli spiriti, stregoneria), al crollo della moralit\u00e0 sessuale e coniugale (ripudi, matrimoni multipli), alla ripresa dell'ordalia nell'esercizio della giustizia. All'interno della Chiesa si era diffusa la simonia, con i capetingi impegnati in una lucrosa compravendita delle cariche vescovili e con un'eccessiva politicizzazione delle funzioni ecclesiastiche iniziata durante il regno di Ottone I. Inoltre, frequenti erano i casi di nicolaismo, ovvero il matrimonio o il concubinaggio del clero.\nQuesta situazione and\u00f2 inevitabilmente a scontrarsi con gli ideali religiosi di alcuni uomini che proponevano, invece, una Chiesa pi\u00f9 vicina agli ideali cristiani e distaccata dalle influenze dei poteri secolari, prefiggendosi di ripristinare l'antico prestigio morale. Una volta che l'ideale della riforma monastica arriv\u00f2 a Roma anche il papato ne fu coinvolto anche se inizialmente in maniera indiretta e piuttosto flebile: si dovr\u00e0 aspettare la met\u00e0 del XI secolo perch\u00e9 la Santa Sede venga pienamente investita dallo spirito riformatore. Diversamente, il mondo monastico italiano si dimostr\u00f2 permeabile agli ideali cluniacensi, tra i tanti esempi si possono citare quelli di San Romualdo che dette vita alla congregazione camaldolese di stretta osservanza della regola benedettina o quello della congregazione vallombrosana fondata nel 1036 da San Giovanni Gualberto.\nLimiti.\nUna modesta rinascita.\nLa storiografia interpreta questa \"rinascita\" in diversi modi: chi la considera \u201cottoniana\u201d, chi la colloca per tutto il X secolo, chi la pone pi\u00f9 avanti nel tempo parlando di rinascita dell'anno Mille, oppure chi la pensa come una prosecuzione della rinascita carolingia. Ad ogni modo si percepiscono limiti in tutte queste interpretazioni.\nPer prima cosa si notano i limiti geografici. La vitalit\u00e0 culturale non ebba un carattere omogeneo, con rilevanti differenze tra la Germania e il resto dell'Occidente, o tra il nord e il sud dell'Europa 93 e anche la diffusione delle scuole appare assai variabile. Vi sono anche dei chiari limiti sulla quantit\u00e0 e sulla qualit\u00e0 dei protagonisti del rinascimento culturale ottoniano; infatti, ad eccezione delle due personalit\u00e0 principali, Abbone di Fleury e Gerberto di Aurillac, gli altri contributori al fenomeno furono meno numerosi e meno produttivi rispetto alle eccezionali generazioni di studiosi che animarono il periodo carolingio. Anche il lascito quantitativo della produzione culturale di secoli X e XI non \u00e8 affatto paragonabile a quella del periodo carolingio e l'istruzione rimase principalmente incentrata sulle arti liberali e sui testi scritti o riscoperti sotto Carlo Magno e i suoi successori.\nLo scarso interesse dei re e dei principi verso l'istruzione e verso la cultura, fu un altro limite che permette di distinguere pi\u00f9 chiaramente il periodo ottoniano dai due secoli che lo precedettero. Se questa osservazione deve essere temperata nei confronti della Germania, questo fenomeno aggrav\u00f2 le disparit\u00e0 geografiche e ridusse l'entit\u00e0 della rinascita, che non usc\u00ec quasi mai al di fuori dagli ambienti ecclesiastici:\n\u201cL'alleanza tra il potere e il mondo clericale erudito sembra spezzata. La Chiesa, inoltre, cadde nelle mani dei laici e il pi\u00f9 grande intellettuale dell'epoca, Gerberto, non si interess\u00f2 affatto del piccolo regno dei Franchi dove nacque. Quanto ai monaci, si disperdono come stormi di passeri, raccogliendo frettolosamente reliquie e manoscritti sotto i colpi dei danesi, dei saraceni o degli ungheresi. [\u2026] Dal 911 in Normandia, e dall'878 in Bretagna, si perse ogni traccia di cultura.\"\nIn conclusione, questa rinascita, che si estese quindi dagli inizi del 900 a circa gli anni 1030, deve quindi essere considerata in primo luogo come un periodo di resistenza all'attivit\u00e0 culturale carolingia (che ben si riflette nell'espressione \"Terzo rinascimento carolingio\" adottata Pierre Rich\u00e9), in un contesto pi\u00f9 instabile, attraversato da periodi di sviluppo limitati nel tempo e nello spazio.\nDiscontinuit\u00e0 con gli anni successivi.\nL'ultimo limite del rinascimento ottoniano riguarda la sostenibilit\u00e0 del rinnovamento. In effetti, il maggiore sviluppo culturale che si verific\u00f2 con il cosiddetto rinascimento del XII secolo, non segu\u00ec immediatamente la rinascita ottoniana, nemmeno se considerata continuativa con quella dell'anno Mille. Dalla met\u00e0 dell'XI secolo, infatti, l'occidente cristiano fu attraversato da una cristi politica, sociale ed economica che riguard\u00f2 anche le scuole e tutto il mondo intellettuale. La cultura umanista del periodo carolingio, ricca di riferimenti classici, scomparse a favore di dottrine meno rigorose, e spesso qualificate come eretiche; le teorie di Berengario di Tours furono l'esempio pi\u00f9 sorprendente."}
{"id": "2444844", "revid": "1573940", "url": "https://it.wikipedia.org/wiki?curid=2444844", "title": "Pelecanus rufescens", "text": "Il pellicano grigio (Pelecanus rufescens ) \u00e8 un uccello della famiglia Pelecanidae.\nVive in paludi, acquitrini e laghetti con acque poco profonde nell'Africa subsahariana e nelle porzioni meridionali della penisola arabica.\nDescrizione.\n\u00c8 un pellicano di dimensioni medio-piccole, con una lunghezza compresa tra i 125 ed i 133\u00a0cm, un'apertura alare attorno a 240\u00a0cm ed un peso compreso tra i 4 ed i 7\u00a0kg.\nIl piumaggio \u00e8 di colore bianco-grigiastro e da questo deriva il nome della specie, la parte posteriore \u00e8 rosata. La parte superiore del becco \u00e8 gialla e la borsa di solito grigia. Gli adulti hanno lunghe penne sulla testa durante il periodo riproduttivo.&lt;br&gt; \nLe dimensioni complessive sono inferiori a quelle del comune pellicano bianco.\nBiologia.\nIl nido \u00e8 costituito da un grande cumulo di rametti entro al quale vengono deposte due o tre uova bianche.&lt;br&gt; \nI pulcini si alimentano immergendo il loro becco nella borsa sottogola dei genitori e ingurgitano del pesce parzialmente digerito.\nL'alimentazione \u00e8 a base di pesci e anfibi e di solito viene procurata pescando in gruppi.\nStato di conservazione.\nLa \"IUCN Red List\" classifica il pellicano grigio come specie a basso rischio."}
{"id": "2444845", "revid": "297059", "url": "https://it.wikipedia.org/wiki?curid=2444845", "title": "Rinascita Ottoniana", "text": ""}
{"id": "2444846", "revid": "775372", "url": "https://it.wikipedia.org/wiki?curid=2444846", "title": "Ma Ying-jeou", "text": "Biografia.\nDal 1993 al 1996 \u00e8 stato Ministro della Giustizia, sindaco di Taipei dal 1998 al 2006 e presidente del partito Kuomintang dal 2009 al 2014.\nNel 2008 vinse le elezioni e venne proclamato presidente della Repubblica di Cina, ruolo che assunse ufficialmente il 20 maggio 2008. Fu riconfermato alle elezioni presidenziali del 2012.\nA novembre 2015 \u00e8 stato il primo presidente di Taiwan a incontrare un presidente della Repubblica popolare cinese."}
{"id": "2444867", "revid": "110157", "url": "https://it.wikipedia.org/wiki?curid=2444867", "title": "Cassa di Risparmio di Rieti", "text": "La Cassa di Risparmio di Rieti S.p.A. (nota anche con l'acronimo di CA.RI.RI. o CARIRI) \u00e8 stata una banca con sede a Rieti fondata nel 1846, che a fine 2015 si \u00e8 fusa in Intesa Sanpaolo. Aveva Sede Legale e Direzione Generale presso palazzo Crispolti, in via Garibaldi; possedeva 26 filiali nella provincia di Rieti, 17 in provincia di Roma e una in provincia dell'Aquila per un totale di 44 agenzie.\nStoria.\nDopo la fondazione della Cassa di Risparmio di Roma nel 1836, primo istituto di credito dello Stato Pontificio, il 1\u00ba dicembre 1845 i novanta azionisti disposti a finanziare il capitale di fondazione (esponenti del clero diocesano, dell'aristocrazia agraria e della borghesia cittadina) approvarono il regolamento per l'istituzione della Cassa di Risparmio di Rieti, redatto dal conte Giacinto Vincenti Mareri che fu anche eletto presidente (incarico che mantenne fino alla morte nel 1878).\nLa creazione dell'istituto fu richiesta il 7 dicembre 1845 dal Delegato Apostolico alla Segreteria di Stato per l'Interno, e ratificata da Papa Gregorio XVI nell'udienza del 24 gennaio 1846. L'inaugurazione avvenne il 29 marzo 1846, con una solenne messa celebrata nella Cattedrale dal vescovo Filippo Curoli. La prima sede fu messa a disposizione dal presidente, nei locali al piano terra del palazzo Vincenti Mareri in via degli Abruzzi (odierna Via Garibaldi).\nL'istituto nacque in un periodo in cui la citt\u00e0 basava la propria economia quasi totalmente sull'agricoltura, favorendo la fine di un sistema basato sulla mezzadria.\nAlla proclamazione della Repubblica Romana del 1849, alla Cassa venne imposto il versamento dei depositi appartenenti agli enti ecclesiastici, ma il presidente Vincenti Mareri, fedele al Papa, riusc\u00ec a rinviare l'adempimento fino alla restaurazione del potere papale.\nCon l'annessione di Rieti al Regno d'Italia nel 1860 la Cassa rischi\u00f2 l'assorbimento da parte della Congregazione di carit\u00e0, in base alla legge 20 novembre 1859 che prevedeva l'esproprio delle Opere Pie; l'assorbimento fu evitato solo grazie al Regio Decreto 13 febbraio 1861, che il consiglio di amministrazione chiese ed ottenne dal governo di Torino, in cui la Cassa di Risparmio viene riconosciuta come Ente morale.\nPresto la banca ebbe bisogno di una sede pi\u00f9 ampia cos\u00ec, nella riunione del 27 novembre 1874, il CdA deliber\u00f2 di avviare trattative con i marchesi Tommaso, Clemente e Cesare Crispolti per l'acquisto del Palazzo Crispolti, situato a fianco di Palazzo Vincenti Mareri in via Garibaldi. I Crispolti proposero la permuta con dei terreni presso Morro e Rivodutri di cui la Cassa disponeva come recupero di crediti, per un valore poco superiore alle lire. Il 9 settembre 1875 fu stipulato il compromesso, che fu approvato dall'assemblea dei soci il 16 settembre; gli uffici furono trasferiti nell'ottobre del 1877 ed il palazzo rimase sede della Cassa di Risparmio fino alla fine di quest'ultima nel 2015.\nIl crack Ambra e l'acquisizione.\nDivenne una Societ\u00e0 per azioni nel 1992 scindendo l'azienda bancaria dalla Fondazione Cassa Risparmio di Rieti, oggi Fondazione Varrone.\nLa banca fu coinvolta in uno scandalo quando, nel novembre 1993, venne arrestato Giuseppe Di Pietro, direttore fino al 1992 della filiale di piazza Montecitorio a Roma. L'accusa era di aver concesso tra il 1990 e il 1993 fidi per quasi 90 miliardi di lire in modo \"compiacente ed irregolare\" a societ\u00e0 appartenenti al boss della banda della Magliana Enrico Nicoletti, che con questi soldi teneva in piedi una fiorente attivit\u00e0 di usura, accettando come garanzia le azioni della societ\u00e0 di assicurazioni \"Ambra\", che fu in seguito riconosciuta fallita. Nel gennaio 1994 Di Pietro si \u00e8 costituito ed a marzo sono stati arrestati per concorso in bancarotta fraudolenta il presidente della CARIRI Bruno Agabiti e il direttore generale Franco Vecchi. Di Pietro e Vecchi sono stati condannati in via definitiva dalla Corte di cassazione nel 2010, mentre Agabiti mor\u00ec mentre era in corso il processo di primo grado, che si concluse con la dichiarazione del non doversi procedere, ma il suo avvocato Pietro Carotti present\u00f2 ricorso e fu assolto post-mortem dalla corte di appello di Milano per non aver commesso il fatto.\nContestualmente allo scandalo emergono nei conti delle gravi perdite (200\u00a0miliardi di \"sofferenze\" nella bozza di bilancio 1993); per questa ragione si dovette ricorrere ad un aumento di 80\u00a0miliardi di lire del capitale sociale, tutti sottoscritti da CARIPLO, che gi\u00e0 nel 1991 aveva acquisito il 33% di CARIRI e con questa operazione diviene il socio di maggioranza. Nel 1998 la propriet\u00e0 \u00e8 passata a Banca Intesa e poi, a seguito della fusione fra Banca Intesa e Sanpaolo IMI avvenuta nel 2006, ad Intesa Sanpaolo.\nLa fine.\nNel piano di impresa 2014-2017 Intesa Sanpaolo annuncia un piano di accentramento della sua \"Banca dei territori\", che prevede l'assorbimento completo delle Casse del Lazio (Rieti, Viterbo, Civitavecchia) e il loro controllo diretto con il passaggio di filiali e personale ad Intesa Sanpaolo. \nA questo scopo, nel 2014 Intesa Sanpaolo (gi\u00e0 in possesso dell'85% attraverso Banca CR Firenze) rileva il restante 15% di CARIRI dalla Fondazione Varrone per 32,5 milioni di euro.\nIl 23 novembre 2015, con la rimozione delle insegne CARIRI dalle filiali, la Cassa di Risparmio di Rieti ha cessato definitivamente di esistere con la fusione per incorporazione in Intesa Sanpaolo.\nL'attivit\u00e0 in ambito sociale e la Fondazione.\nLa CARIRI non ha fatto eccezione alle attivit\u00e0 in ambito sociale tipiche delle Casse di risparmio. Sono stati molti gli ambiti in cui, sin dalla fondazione, la CARIRI \u00e8 intervenuta: dalla promozione dello sport giovanile, all'organizzazione di eventi culturali, fino alla valorizzazione dei palazzi storici della citt\u00e0.\nCon l'introduzione delle fondazioni bancarie (Legge Amato n. 218 del 1990) nel 1992 l'attivit\u00e0 di utilit\u00e0 sociale venne scorporata nella \"Fondazione Cassa di Risparmio di Rieti\", che dal 2003 ha cambiato nome in \"Fondazione Varrone\" in omaggio all'erudito reatino Marco Terenzio Varrone. La fondazione, il cui statuto \u00e8 stato approvato dal Ministero del tesoro nel settembre 2000, ha attualmente sede in Palazzo Potenziani Fabri ed \u00e8 un soggetto privato senza fini di lucro, completamente autonomo e indipendente dalla CARIRI, che non svolge attivit\u00e0 di credito.\nNella citt\u00e0 di Rieti la Fondazione ha restaurato la ex chiesa di Santa Scolastica trasformandola nell\"'Auditorium Varrone\" ed ha riqualificato l'area e gli edifici di Largo San Giorgio creando le \"Officine Fondazione Varrone\", inaugurate nel 2012, uno spazio di \u00a0m\u00b2 in cui sono stati ricavati la nuova sede della biblioteca della Fondazione (ex biblioteca Benedetto Riposati), una libreria, un caff\u00e8 letterario, una galleria d'arte, una palestra di inglese ed un laboratorio di moda, dove la Fondazione organizza manifestazioni ed eventi culturali. Dal 2014 la biblioteca \u00e8 chiusa perch\u00e9 posta sotto sequestro, in seguito alla scoperta di alcune irregolarit\u00e0 nei lavori di ristrutturazione.\nDagli anni 2000 la Fondazione \u00e8 partner di Intercultura ed ogni anno eroga agli studenti pi\u00f9 meritevoli delle scuole superiori reatine borse per studiare un anno in una scuola di Stati Uniti, Cina o India.\nNello sport.\nLa Cassa di Risparmio di Rieti ha legato per moltissimo tempo (dal 1976 fino al 2015) il suo nome alla societ\u00e0 Atletica Studentesca di Rieti contribuendo, con il suo sostegno economico, alla possibilit\u00e0 di formare giovani atleti nel capoluogo sabino, che per quanto riguarda l'atletica leggera si classifica quasi ogni anno prima tra le province italiane nella classifica de Il Sole 24 ore per indice di sportivit\u00e0. In trentanove anni di cammino congiunto l'identificazione della societ\u00e0 sportiva con il marchio CARIRI \u00e8 divenuta talmente forte che ad Intesa Sanpaolo \u00e8 stato chiesto di poter continuare ad usare la denominazione \"Atletica Studentesca CARIRI\", anche dopo l'assorbimento definitivo dell'istituto bancario da parte del gruppo torinese."}
{"id": "2444869", "revid": "1318658", "url": "https://it.wikipedia.org/wiki?curid=2444869", "title": "Coppa Internazionale 1936-1938", "text": "La Coppa internazionale 1936-1938 fu la quarta edizione di tale competizione, ma venne interrotta a causa dell'annessione dell'Austria alla Germania nazista il 12 marzo 1938. Al momento dell'interruzione, l'Ungheria si trovava in testa alla classifica con 10 punti, seguita da Italia e Cecoslovacchia appaiate a 7 punti. Tuttavia le due nazionali mitteleuropee avevano una sola gara da giocare (pertanto la Cecoslovacchia non avrebbe avuto possibilit\u00e0 di vittoria), mentre gli \"Azzurri\" dovevano disputare ancora quattro partite, due in casa e altrettante in trasferta. Per tali motivi, quest'edizione non ha un vincitore.\nRisultati e classifica.\nClassifica parziale:\nLegenda:\nNote:\n \nRisultati della competizione: "}
{"id": "2444871", "revid": "287204", "url": "https://it.wikipedia.org/wiki?curid=2444871", "title": "Aphyocharax anisitsi", "text": "Aphyocharax anisitsi conosciuto anche come Aphyocharax rubropinnis \u00e8 un pesce d'acqua dolce appartenente alla famiglia dei Caracidi. \u00c8 conosciuto comunemente come pinne rosse.\nDistribuzione e habitat.\n\u00c8 un pesce diffuso in Argentina, nel bacino del fiume Paran\u00e1. Abita ambienti con fitta vegetazione.\nDescrizione.\nHa il tipico aspetto dei Characidae, con pinne abbastanza ampie (soprattutto la pinna caudale e la pinna anale) e presenza di pinna adiposa. Il colore del corpo \u00e8 madreperlaceo, la pinna caudale, la pinna dorsale, le pinne ventrali la pinna anale hanno un brillante colore rosso. Raggiunge i 5,5 cm di lunghezza.\nBiologia.\nSi tratta di un pesce che vive in banchi di almeno 10 esemplari.\nRiproduzione.\nLe uova vengono deposte tra la fitta vegetazione.\nAlimentazione.\nSi ciba di insetti ed altri animaletti caduti in acqua.\nAcquariofilia.\nVa allevato in banchi di almeno 5 esemplari in acquari ricchi di vegetazione ma con spazio libero per nuotare. Non \u00e8 molto sensibile alle caratteristiche dell'acqua e tollera temperature sensibilmente inferiori a quelle degli altri caracidi."}
{"id": "2444872", "revid": "338769", "url": "https://it.wikipedia.org/wiki?curid=2444872", "title": "Murexin All Stars", "text": ""}
{"id": "2444873", "revid": "1977557", "url": "https://it.wikipedia.org/wiki?curid=2444873", "title": "Donald Edward Osterbrock", "text": "Muore di infarto l'11 gennaio 2007 a Santa Cruz, California.\nOnorificenze.\nL'asteroide 6107 Osterbrock \u00e8 stato nominato cos\u00ec in suo onore."}
{"id": "2444874", "revid": "9316", "url": "https://it.wikipedia.org/wiki?curid=2444874", "title": "Bocca di Rio", "text": ""}
{"id": "2444884", "revid": "34971", "url": "https://it.wikipedia.org/wiki?curid=2444884", "title": "Voxel Section Editor", "text": "Voxel Section Editor \u00e8 un programma open source per la creazione di file VXL, ovvero modelli 3D basati sui voxel. Questi tipi di file sono usati dai motori grafici di alcuni vecchi giochi RTS della serie Command &amp; Conquer.\nVSE \u00e8 stato progettato e sviluppato da \"Will Sutton\" (VSE 1 e 2), \"Plasmadroid\" (VSE 2), \"Koen\" (VSE 2), \"Stucuk\" (VSE 2 e 3) e \"Banshee\" (VSE 3), utenti e programmatori di molti siti sull'editing di C&amp;C o dai vecchi Westwood Studios della EA Games. Il programma \u00e8 scritto in Delphi.\nUtilizzi e gestione.\nVoxel Section Editor viene usato principalmente per il modding di alcuni giochi della serie C&amp;C fino a C&amp;C: Generals, che introduce per primo l'uso di modelli poligonati.\nIn questi giochi i file vengono usati per i mezzi da combattimento ed i veicoli. I voxel che li formano possono essere di 256 colori predefiniti, fra cui 16 tonalit\u00e0 di rosso che nel gioco vengono sostituite dal colore del giocatore che possiede quel veicolo.\nContengono, oltre al modello 3D, anche un secondo modello identico, il quale al posto delle tinte \u00e8 formato da una scala di 256 grigi che vengono interpretati dall'engine come le normali per le ombreggiature. Senza tener conto di questo secondo aspetto, il modello nel gioco appare completamente piatto e privo di tridimensionalit\u00e0. Dalla versione 3 il programma pu\u00f2 effettuare un auto-remap che assegna automaticamente al modello queste normali, scegliendo fra 5 tipi diversi di metodi.\nVersioni.\nAttualmente VSE \u00e8 ufficializzato alla versione 3 v1.38 (febbraio 2009) di \"Roaches\", revisione non ufficiale della v1.37 (agosto 2007) di \"Banshee\". Sono in corso gli sviluppi per la versione v1.40 da parte di \"Banshee\", \"Diggsey\" e \"Roaches\" su PPM-site, disponibile in versione beta e in continuo aggiornamento.\nEstensioni.\nVSE pu\u00f2 leggere e modificare i file .vxl, che contengono un modello 3D composto da Voxels e alcune informazione di testa che servono a gestire particolari caratteristiche nell'engine del gioco.\nDalla versione 2, VSE controlla anche la presenza, nella directory dei file .vxl, anche dei file .hva che contengono le informazioni sulle animazioni e le gerarchie dei modelli nel gioco.\nNei giochi di C&amp;C, questi due tipi di file sono contenuti in archivi \".mix\" presenti all'interno delle directory del gioco e dei CD, che si possono aprire e modificare con \"XCC Mixer\".\nAltri programmi VXL.\nI modelli 3D dei file .vxl possono essere visualizzati, ma non modificati, anche da altri programmi, come ad esempio XCC Mixer, HVA Editor, OS HVA Viewer, oppure OS VOXEL Viewer.\nHVA Editor.\nHVA Editor \u00e8 un programma di creazione, visualizzazione e manipolazione 3D basato sulla messa a punto di Voxel Section Editor. Consente di creare e/o modificare animazioni dei modelli di VSE. Per questo, il programma richiede i suoi file 3D. I file associabili a HVA Editor sono i .hva. Occorrono tuttavia i file .vxl per leggere i modelli di VSE. Programma equivalente ad HVA Editor \u00e8 HVA Builder, sempre open source."}
{"id": "2444885", "revid": "390153", "url": "https://it.wikipedia.org/wiki?curid=2444885", "title": "Tomas Skuravy", "text": ""}
{"id": "2444886", "revid": "1573940", "url": "https://it.wikipedia.org/wiki?curid=2444886", "title": "Liu Chao-shiuan", "text": "\u00c8 stato Primo ministro della Repubblica di Cina dal 2008 al 2009. \u00c8 stato anche presidente della Soochow University e della National Tsing Hua University.\nBiografia.\nLiu Chao-shiuan nasce a Liuyang, nella provincia di Hunan, nel 1956 consegue la laurea presso la National Taiwan University, un master nel 1868 presso la Universit\u00e9 de Sherbrooke e un dottorato di ricerca presso l'Universit\u00e0 di Toronto nel 1971, tutti i suoi titoli accademici sono inerenti allo studio della chimica.\nLiu ha anche scritto libri inerenti alle arti marziali.\nHa iniziato a ricevere l'attenzione del pubblico quando \u00e8 stato il presidente della National Tsing-Hua University di Hsinchu prima del 1993.\nLiu \u00e8 stato Ministro dei Trasporti dal 1993 al 1996 e poi vice-premier dal 1997 al 2000. \u00c8 diventato il Presidente della Soochow University nel 2004.\nSuccessivamente \u00e8 stato nominato Primo ministro della Repubblica di Cina, carica che ha ricoperto ufficialmente dal 20 maggio 2008 al 10 settembre 2009."}
{"id": "2444887", "revid": "112920777", "url": "https://it.wikipedia.org/wiki?curid=2444887", "title": "Corse a Longchamp", "text": "Corse a longchamp (\"Les Courses \u00e0 Longchamp\") \u00e8 un dipinto a olio su tela del pittore francese \u00c9douard Manet, realizzato nel 1867 e conservato all'Art Institute of Chicago.\nDescrizione.\nL'opera presenta decise tangenze con l\"'\u0153uvre\" di Edgar Degas, altro pittore che si ispirava alla vita quotidiana dei suoi contemporanei mostrando una naturale predilezione per le corse di cavalli, svago divertente eppure caduco nella sua rapidit\u00e0. I campi da corsa si snodavano lungo il Bois de Boulogne, alla periferia occidentale di Parigi, ed erano un luogo di socializzazione molto alla moda.\nNon solo il soggetto del dipinto \u00e8 moderno, bens\u00ec anche il suo formato compositivo. Il punto di vista di Manet, infatti, non appartiene alla folla, individuata oltre le staccionate nella sua palpitante festosit\u00e0, bens\u00ec a un personaggio collocato idealmente nel bel mezzo della pista. In questo modo i cavalli sembrano correre verso di lui, e trasmette all'osservatore la frenetica sensazione di essere presente all'avvenimento, complice anche la staccionata che viene prolungata sino all'angolo in basso a sinistra. Fatta eccezione per pochi dettagli l'intera scena \u00e8 appena abbozzata, secondo un effetto voluto \u00abdi fuori fuoco\u00bb che accentua la dinamica esplosivit\u00e0 dei cavalli galoppanti.\nLa stesura pittorica, che indugia anche sulle nuvole in corsa nel cielo e sul polverone alzato dalla corsa dei cavalli, \u00e8 molto compendaria, e ci\u00f2 unito al formato abbastanza piccolo della tela (che si estende per soli 0.37 m2) fa pensare che in realt\u00e0 Manet avesse dipinto \"Corse a Longchamp\" come studio per un'opera di dimensioni maggiori, mai realizzata."}
{"id": "2444889", "revid": "783900", "url": "https://it.wikipedia.org/wiki?curid=2444889", "title": "Vitale di Milano", "text": "Secondo la tradizione fu marito di santa Valeria; Vitale e Valeria furono i genitori di altri due santi molto venerati a Milano e Ravenna: Gervasio e Protasio.\nAgiografia.\nDi Vitale ci parla sant'Ambrogio in una delle sue lettere, nella quale il vescovo di Milano racconta di una visione che gli indic\u00f2 l'ubicazione della sepoltura dei martiri Gervasio e Protasio (morti a Milano nel III secolo). Entro il sarcofago Ambrogio rinviene un \"libellum\" (un libricino o altro breve scritto) firmato da un certo Filippo \"servus Christi\" che narra, prima della storia dei due santi gemelli, la storia dei loro genitori, Vitale e Valeria. Successivamente, nell'anno 379, Ambrogio diede inizio alla costruzione di una basilica dedicata a numerosi martiri tra cui appunto Vitale, basilica che oggi porta il suo nome.\nLa \"Legenda Aurea\", molto pi\u00f9 tardiva, riferisce le stesse vicende dell'opuscolo con lievi variazioni.\nIl contenuto del \"libellum\" \u00e8 il seguente. Il soldato consolare Vitale, marito di Valeria e padre di Gervasio e Protasio, scortava il giudice Paolino durante un viaggio a Ravenna. Qui vide un medico cristiano di nome Ursicino condannato a essere decapitato dopo vari supplizi. Vitale fu vicino al medico e lo aiut\u00f2 ad affrontare la morte, provvedendo altres\u00ec alla sua sepoltura. Rivelatosi attraverso il suo comportamento pure lui cristiano, venne condannato alla tortura del cavalletto e infine alla morte; fu sepolto vivo a Ravenna.\nLa moglie Valeria, recatasi inutilmente a Ravenna per recuperare il corpo del marito, sulla via del ritorno avrebbe subito anche lei il martirio per opera di un gruppo di villici idolatri, che l'avevano invitata a banchettare con loro in onore del dio Silvano. Dieci anni dopo anche i giovani figli Gervasio e Protasio avrebbero subito il martirio per la fede in Cristo.\nResta incerto quando furono uccisi Vitale e Valeria. Ambrogio non fornisce elementi di datazione evidenti. La \"Legenda Aurea\" colloca i fatti sotto Nerone (nel 60 d.C.); il venerabile Cesare Baronio, revisore del Martirologio Romano, data la morte del santo nel 171; ma \u00e8 pi\u00f9 probabile che si tratti di un errore e che il martirio sia avvenuto nella seconda met\u00e0 del III secolo o, al massimo, all'inizio del IV.\nCulto e reliquie.\nIl Martirologio Romano, la cui prima edizione fu pubblicata nel 1586, riferisce le notizie sui santi Vitale e Valeria alla data del 28 aprile:\nLa recente riedizione Martirologio Romano (2004) continua a riportare la festa di San Vitale alla data del 28 aprile con un elogio differente:\nPatronati.\nSan Vitale di Milano \u00e8 il santo patrono di alcune localit\u00e0 italiane, tra le quali:\nReliquie e luoghi di culto.\nIl culto di san Vitale fu promosso da sant'Ambrogio, vescovo della citt\u00e0, insieme a quello di un altro san Vitale, ben distinto da quello ravennate in quanto servo di sant'Agricola e martire a Bologna, di cui ci parla lo stesso sant'Ambrogio in un'altra sua lettera. Entrambi furono probabilmente venerati nella Basilica dei Martiri (oggi Basilica di Sant'Ambrogio) a Milano, ma non c'\u00e8 dubbio che Ambrogio volle dare speciale importanza ai santi Protasio e Gervasio e ai loro genitori. Lo stesso Ambrogio volle essere seppellito nella cripta dove riposavano Gervasio e Protasio.\nQuando nel 409 Galla Placidia, figlia dell'imperatore Teodosio I, si trasfer\u00ec da Milano a Ravenna port\u00f2 con s\u00e9 le reliquie di san Vitale (traslate 16 anni prima da Ambrogio) e dei santi Gervasio e Protasio, martirizzati a Milano. In onore tanto dei genitori quanto dei figli fu eretta a Ravenna la splendida basilica detta brevemente di Basilica di San Vitale, consacrata nel 548, che tuttora si ammira. Nella stessa basilica, un altare laterale \u00e8 dedicato a sant'Ursicino.\nSempre a Ravenna, nella basilica di Sant'Apollinare Nuovo, sui mosaici della navata con la processione dei santi \u00e8 raffigurata l'intera famiglia di Vitale. E la sua festa liturgica, sempre nella stessa citt\u00e0, fu celebrata fin dal IX secolo il 28 aprile.\nA Venezia la notevole Chiesa di San Vidal, fondata nel 1084 durante il dogado di Vitale Falier e ristrutturata verso la fine del XII sec., ebbe un ulteriore rifacimento alla fine del XVII secolo.\nNell'Isola di Poveglia (VE), sorgeva una chiesa dedicata a San Vitale, che custodiva un celebre crocifisso, ora conservato nella chiesa di Malamocco, ed una tavola di Tiziano, ma nel 1806 fu chiusa ed in seguito distrutta. Ora, dell\u2019antica chiesa, non rimane che il campanile cuspidato, una volta usato come faro e oggi incorporato in un blocco di grandi edifici sorti quando l\u2019isola venne usata per la quarantena delle navi.\nA Roma il papa Gregorio Magno volle che la chiesa dedicata ai santi Protasio e Gervasio fosse dedicata anche ai loro genitori; oggi si chiama Basilica dei Santi Vitale e compagni martiri in Fovea.\nA Fuorigrotta, quartiere della citt\u00e0 di Napoli, \u00e8 documentata nel 985 l'esistenza di una cappella o di un oratorio dedicato a san Vitale. Il suo culto, con molta probabilit\u00e0, giunse a Napoli quando la citt\u00e0 e il suo territorio, dal 553 al 661, furono un ducato bizantino dipendente da Ravenna. I rapporti fra le due citt\u00e0 dovettero continuare anche dopo, se si considera che a Napoli nel 763 vi era una \"domus\" appartenente alla Chiesa ravennate e che il calendario liturgico napoletano, scolpito su due grandi lastre di marmo dopo la met\u00e0 del IX secolo, assegna al 28 aprile, come a Ravenna, la commemorazione di san Vitale.\nA Granarolo dell'Emilia (BO) una chiesa \u00e8 stata dedicata al santo ravennate in tempi remoti. La prima testimonianza risale all'anno 1153 quando la chiesa viene citata fra le possessioni dell'Abbazia di Pomposa. Tra il 1682 e il 1689 l'edificio fu ricostruito su progetto dell'allora parroco don Giovanni Battista Torri. La chiesa conserva una reliquia del santo e diverse sue raffigurazioni.\nAltre reliquie di san Vitale si venerano nella chiesa di San Giuseppe a San Salvo (CH) e nella chiesa e di Marittima (LE).\nVerso la fine dell'VIII secolo alcune reliquie di San Vitale furono portate a Esslingen sul Neckar, citt\u00e0 situata a sud-ovest di Stoccarda.\nLa chiesa cattedrale dell'Arcidiocesi di Cebu (Filippine) \u00e8 dedicata a San Vitale e tutta la diocesi lo riconosce come proprio santo patrono.\nIconografia.\nSan Vitale \u00e8 generalmente raffigurato con due diverse iconografie: da giovane soldato (anche imberbe) o nella fase adulta della vita (spesso raffigurato con ricchi vestiti a godere gi\u00e0 della gloria in Cristo).\nIn gran parte delle rappresentazioni antiche l'iconografia lo rappresenta in uno stadio avanzato della vita, tanto da avere i capelli sul grigio/bianco e con attributi non particolarmente rilevanti: la corona e/o la palma del martirio (come nei mosaici della Basilica a lui dedicata o in quella di Sant'Apollinare Nuovo, dove \u00e8 raffigurato con i figli santi nella teoria dei martiri). In un secondo momento si afferma, per\u00f2, l'iconografia del San Vitale giovane, rappresentato nelle vesti di soldato consolare romano (come a Granarolo o nella statua del santo a San Salvo), il quale porta come attributi primari la propria veste di soldato con la spada cinta al fianco, spesso accompagnata da una lancia o da una bandiera e da un cavallo bianco su cui, in alcune opere, Vitale \u00e8 in sella.\nRare, ma non meno importanti, sono le raffigurazioni del martirio, avvenuto per sepoltura (come nel dipinto del Barocci)."}
{"id": "2444890", "revid": "1782831", "url": "https://it.wikipedia.org/wiki?curid=2444890", "title": "Alice Academy", "text": " \u00e8 un manga scritto e illustrato da Higuchi Tachibana e serializzato da Hakusensha sulla rivista sh\u014djo \"Hana to yume\". In seguito i capitoli sono stati raccolti in 31 \"tank\u014dbon\" e pubblicati dal 19 febbraio 2003 al 20 giugno 2013.\nNe \u00e8 stato tratto un anime prodotto da Aniplex e dal Group TAC in 26 episodi e trasmesso su NHK BS-2 a partire dal 30 ottobre 2004 fino al 14 maggio 2005.\nIn Italia il manga \u00e8 stato pubblicato da RW Edizioni sotto l'etichetta Goen dal 6 luglio 2013 al 7 marzo 2020, mentre l'anime \u00e8 stato trasmesso su DeA Kids dal 2 al 27 marzo 2009.\nTrama.\nMikan \u00e8 una bambina orfana di dieci anni che vive in un paesino di campagna con il nonno. Quando la sua migliore amica Hotaru deve lasciare la citt\u00e0 per frequentare l'Alice Academy, una scuola per bambini prodigio dotati di poteri sovrannaturali (detti \"Alice\"), Mikan decide di scappare e andare a Tokyo per rivederla. All'entrata dell'accademia incontra il professor Narumi, che accorgendosi del raro potere nascosto in lei la iscrive immediatamente alla scuola. Mikan si riunisce quindi alla sua amica Hotaru, ma ben presto si guadagna l'antipatia dei suoi compagni di classe, che solo dopo qualche tempo vengono conquistati dalla sua personalit\u00e0 buona e ottimista. Incontra Natsume, ragazzino che possiede l'\"alice\" del fuoco, che diventa suo rivale. I due non perdono occasione per insultarsi a vicenda ma, passando del tempo insieme, costruiscono un'amicizia che sfocia nell'amore. Sfortunatamente le sue allegre e spensierate avventure finiscono quando il preside della scuola elementare comincia ad interessarsi al suo secondo \"alice\" (quello del furto). Il preside, infatti \u00e8 pronto ad impossessarsi di lei con ogni mezzo, allontanandola da tutte le persone a lei care, come aveva gi\u00e0 fatto in precedenza con la madre.\nAmbientazione.\nL'Alice Academy (Gakuen Alice) si trova a Tokyo. Ha tre livelli di istruzione elementari, un ospedale, un edificio principale e la citt\u00e0 centrale chiamata Central Town, dove ci sono negozi gestiti da \"artigiani Alice\", che vendono le merci prodotte con l'aiuto dei loro \"Alice\". Quattro boschi circondano l'accademia. Il bosco del nord \u00e8 il pi\u00f9 visitato ed \u00e8 la casa di \"Mr. Bear\".\nNell'anime, l'accademia ha un proprio sistema monetario, il \"coniglio\" (Rt) (uno coniglio equivale a 100 yen), mentre nel manga l'accademia usa lo yen come valuta principale.\nA causa della costante minaccia di rapitori e mercanti di schiavi, gli studenti non possono avere contatti con gli estranei e le regole dell'accademia sono molto rigide in proposito. La scuola \u00e8 circondata da recinti elettrici e altre misure di sicurezza.\nGli studenti che ottengono il voto massimo nei risultati dell'esame di fine anno avranno l'opportunit\u00e0 di visitare le proprie famiglie per una settimana.\nTipi di Alice.\nYuu \u00e8 un tipo latente.\nForme di Alice.\nOgni Alice \u00e8 classificato come una delle quattro forme, che specificano come gran parte di esso pu\u00f2 essere usato e con quale frequenza.\nLivello stelle.\nLe \"stelle\" rappresentano il sistema di valutazione che utilizza l'Accademia per giudicare uno studente della scuola, l'Alice e l'attitudine. Ci sono cinque valori, che sono indicati dal numero di stelle dorate appuntate sul colletto dello studente.\nOgni stella ha la sua classifica mensile:\nQuesta classifica varia anche la quantit\u00e0 di cibo che si riceve e la qualit\u00e0 della stanza in cui si vive.\nDispositivi di controllo.\nI dispositivi di controllo sono stati appositamente progettati per ogni singola persona. Sono indossati sulla testa, sulle mani o in altre parti del corpo e possono emettere segnali di monitoraggio. Ogni tipo di dispositivo \u00e8 dotato di capacit\u00e0 di tenuta che blocca un Alice all'interno del dispositivo stesso. Ci sono anche dispositivi di controllo utilizzati per scopi di punizione, come il gatto Maschera. Se una persona che indossa uno di questi disobbedisce ad un superiore, \u00e8 immediatamente punito mediante un pulsante con scosse elettriche in tutto il corpo. Questi dispositivi possono essere rimossi solo dalla persona che li ha inseriti. Tsubasa ha una stella come marchio per il controllo dell'Alice, Natsume ha gli orecchini, anche Narumi e Persona. Per le missioni che gli affida l'Accademia, Natsume indossa la maschera gatto, anche questa per il controllo dell'Alice, ma se fa qualcosa di sbagliato, riceve una scarica elettrica.\nManga.\nIl manga \u00e8 stato scritto e illustrato da Higuchi Tachibana e si compone di 31 tank\u014dbon, serializzati sulla rivista \"Hana to yume\" della Hakusensha, dal 19 febbraio 2003 al 20 settembre 2013.\nIl manga, originariamente, sarebbe dovuto terminare con l'uscita del dodicesimo volume, ma a causa del grande successo riscosso in Giappone \u00e8 stato deciso di pubblicarlo fino al trentunesimo volume. Inoltre la serie avrebbe dovuto avere pi\u00f9 volumi del normale poich\u00e9 le vicende di tutta la storia terminano tutte nel trentunesimo volume, di fatto Higuchi Tachibana avrebbe voluto pubblicare pi\u00f9 volumi per dare una fine pi\u00f9 lineare e non affrettata alla storia, ma a causa dei lettori che richiedevano una fine dopo tanti volumi la casa editoriale fu costretta a chiedere all'autrice di far terminare tutto in un unico volume, per questo la fine pu\u00f2 risultare incompleta e fatta con fretta.\nIn Italia, la Goen lo ha pubblicato per la prima volta dal 6 luglio 2013 al 7 marzo 2020 nella collana \"Gakuen Collection\".\nAnime.\nLa trasposizione in anime \u00e8 stata diretta da Takahiro Omori e prodotta dal Group TAC. Gli episodi sono iniziati in Giappone il 30 ottobre 2004 e terminati il 14 maggio 2005.\nGli episodi dell'anime sono simili ai corrispondenti capitoli del manga, ma alcuni eventi vengono modificati o combinati.\nI toni pi\u00f9 cupi sono ridotti data la giovane fascia di et\u00e0 a cui la serie \u00e8 rivolta. Un certo numero di episodi dell'anime non \u00e8 basato sul manga. L'estetica dei personaggi (ad esempio, la pettinatura) \u00e8 talvolta differente. La serie anime lascia il triangolo amoroso tra Mikan, Ruka, e Natsume irrisolto: ad esempio Ruka non rivela i suoi sentimenti per Mikan, e non si scoprono i veri genitori di Mikan. Probabilmente l'anime non \u00e8 stato completato (ovvero portato fino all'ultimo episodio del manga) poich\u00e9 \u00e8 rivolto ad una fascia d'et\u00e0 piuttosto piccola, quindi molte parti del manga potevano essere abbastanza traumatiche per tale pubblico.\nMolte di queste differenze sono dovute al fatto che i primi 22 episodi dell'anime seguono le vicende del manga soltanto fino al quinto volume, mentre nel manga continuano fino al trentunesimo volume. I restanti episodi non sono tratti dal manga.\nEdizione italiana.\nL'edizione italiana trasmessa dal 2 marzo 2009 su Dea Kids utilizza le sigle originali.\nVideogiochi.\nDalla serie sono stati tratti anche tre videogiochi.\nIl primo \u00e8 \"Gakuen Alice ~Doki Doki Fushigi Taiken~\" per Game Boy Advance, ovverosia una raccolta di minigiochi pubblicata in Giappone il 18 novembre 2004, il secondo invece \u00e8 \"Gakuen Alice ~Kira Kira Memory Kiss~\" per PlayStation 2, una visual novel distribuita sempre in madre patria il 22 giugno 2006 ed infine il terzo ed ultimo \"Gakuen Alice: Waku Waku Happy Friends\" per Nintendo DS, una conversione del gioco precedente, distribuito solo in Giappone il 19 aprile 2007."}
{"id": "2444893", "revid": "15756", "url": "https://it.wikipedia.org/wiki?curid=2444893", "title": "Joshua Brookes", "text": "Carriera.\nNel 2004 ha vinto il Gran Premio d'Australia del campionato mondiale Supersport come wildcard, prima che un grave incidente compromettesse il suo anno. Nel 2005 ha vinto i campionati australiani di Superbike e Supersport a bordo di una Honda.\nNel 2006 passa al campionato mondiale Supersport con la Ducati 749 R del team Manila Grace SC, che lascia dopo le prime tre gare, nonostante il 6\u00ba posto ottenuto nel Gran Premio di casa. Poco tempo dopo passa comunque al campionato mondiale Superbike con la Kawasaki ZX10R del team Kawasaki Bertocchi, debuttando a Monza. Nel 2007 passa al team Alto Evolution Honda, pasando ad una Honda CBR 1000RR con compagno di squadra Karl Muggeridge. Ottiene 40 punti, piazzandosi due volte nei primi dieci in gara, ma viene sostituito a met\u00e0 stagione.\nCorre gli ultimi cinque Gran Premi nel campionato mondiale Supersport, con la Honda CBR600RR del team Stiggy Motorsport Honda, con cui resta anche nel 2008. Ottiene la sua seconda vittoria in carriera (la prima per il team) a Donington Park, classificandosi terzo in campionato. Nello stesso anno prende parte ad una prova nel campionato Britannico di Superbike con la Honda CBR 1000RR del team HM Plant, ottenendo pole position e terzo posto in gara.\nSempre con il team HM Plant, diventa pilota titolare nel campionato britannico del 2009, con compagno di squadra Glen Richards, anche se per problemi di visto di soggiorno \u00e8 costretto a saltare la gara d'apertura. Nella terza gara a Donington Park \u00e8 entrato in collisione con Sylvain Guintoli nel giro di schieramento, causando la frattura della gamba del francese. Brookes sostenne di aver avuto un guasto ai freni, tuttavia un'indagine degli ufficiali ha rilevato che i freni erano pienamente funzionanti, e quindi stava semplicemente andando troppo veloce senza tenere in considerazione gli altri piloti che stavano viaggiando ad una normale velocit\u00e0 da giro di schieramento. Ha ricevuto come pena la squalifica da una gara. In seguito nella gara di Thruxton \u00e8 giunto 7\u00ba e 3\u00ba. A Snetterton \u00e8 partito in prima fila ed \u00e8 giunto 3\u00ba in entrambe le gare.\nNel 2010 partecipa a due gare del mondiale Superbike: corre il gran premio di Phillip Island per il team ECHO CRS Honda e quello di Silverstone per il team HM Plant Honda.\nTorna a disputare delle gare nel mondiale Superbike nel 2012 partecipando al Gran Premio d'Australia in sella alla Suzuki GSX-R1000 del team Crescent Fixi Suzuki in sostituzione dell'infortunato John Hopkins. Giunge quindicesimo in gara 2, conquistando un punto mondiale.\nDopo aver vinto nel 2015 il campionato britannico Superbike, nel 2016 torna, stavolta come pilota titolare, nel mondiale Superbike, andando a guidare una BMW S1000 RR gestita dal team Milwaukee BMW, il compagno di squadra \u00e8 Karel Abraham. Chiude la stagione al quattordicesimo posto, con ottantanove punti ottenuti.\nNel 2017 partecipa, in qualit\u00e0 di wild-card, alla gara inaugurale del campionato mondiale Superbike in sella ad una Yamaha YZF-R1 del team ER Motorsports. I punti ottenuti in questo evento gli consentono di chiudere la stagione al trentaduesimo posto.\nNegli anni seguenti \u00e8 impegnato nel British Superbike Championship dove rivince il titolo nel 2020."}
{"id": "2444899", "revid": "2063781", "url": "https://it.wikipedia.org/wiki?curid=2444899", "title": "Lyle Campbell", "text": "\u00c8 esperto anche di lingue uraliche (ugro-finnico). \u00c8 professore di linguistica presso l'Universit\u00e0 dello Utah di Salt Lake City, e direttore del Center for American Indian Languages (CAIL) della stessa universit\u00e0.\nBiografia ed opere.\nCampbell \u00e8 cresciuto nell'Oregon rurale. Ha ricevuto un Bachelor of Arts in archeologia ed antropologia nel 1966, un Master of Arts in linguistica (Universit\u00e0 di Washington) nel 1967, ed un dottorato in linguistica (Universit\u00e0 della California, Los Angeles) nel 1971.\nCampbell ha ottenuto incarichi presso l'Universit\u00e0 del Missouri (1971-1974), la State University of New York at Albany (1974-1989), la Louisiana State University (1989-1994), la University of Canterbury, a Christchurch, Nuova Zelanda (1994-2004), e l'Universit\u00e0 dello Utah (dal 2004). \u00c8 stato professore in visita presso l'Australian National University, il Colegio de M\u00e9xico, la Memorial University (Canada), l'Ohio State University, l'Universit\u00e0 di Amburgo, l'Universit\u00e0 di Helsinki, la UNAM (Messico), la Universidad del Pa\u00eds Vasco (Spagna), l'Universit\u00e0 di Turku (Finlandia) e tra universit\u00e0 in Brasile. Le nomine hanno coperto sia l'ambito linguistico che antropologico.\nTra le specializzazioni di ricerca ed insegnamento ci sono: glottologia, lingue native americane, documentazione e rivitalizzazione di lingue a rischio, tipologia, sociolinguistica, antropologia linguistica e ligue uraliche.\n\u00c8 stato autore di 20 libri e 185 articoli. Due dei suoi libri (\"American Indian languages: The historical linguistics of Native America\" e \"Historical Syntax in Cross-Linguistic Perspectives\", scritti con Alice C. Harris) sono stati premiati con il Leonard Bloomfield Book Award dalla Linguistic Society of America come miglior libro di linguistica pubblicato nei due anni precedenti."}
{"id": "2444902", "revid": "9316", "url": "https://it.wikipedia.org/wiki?curid=2444902", "title": "Macron (sport)", "text": ""}
{"id": "2444906", "revid": "1907217", "url": "https://it.wikipedia.org/wiki?curid=2444906", "title": "Facilitazione", "text": ""}
{"id": "2444908", "revid": "112338725", "url": "https://it.wikipedia.org/wiki?curid=2444908", "title": "Armoriale dei comuni del libero consorzio comunale di Siracusa", "text": "Questa pagina contiene le armi (stemmi e blasonature) dei comuni della Provincia di Siracusa."}
{"id": "2444909", "revid": "124123", "url": "https://it.wikipedia.org/wiki?curid=2444909", "title": "Viktor \u017ddanovi\u010d", "text": ""}
{"id": "2444911", "revid": "599013", "url": "https://it.wikipedia.org/wiki?curid=2444911", "title": "Jurij Sisikin", "text": ""}
{"id": "2444912", "revid": "367445", "url": "https://it.wikipedia.org/wiki?curid=2444912", "title": "Cess Rock", "text": ""}
{"id": "2444913", "revid": "122908947", "url": "https://it.wikipedia.org/wiki?curid=2444913", "title": "Uccellino della radio", "text": "Veniva confidenzialmente chiamato uccellino della radio una sequenza di quattro suoni molto simili a cinguettii ed utilizzati un tempo negli intervalli di trasmissione in onde medie e corte dall'EIAR e poi dalla RAI nelle sue varie reti, in particolare quando cambiava la stazione generatrice del segnale (circostanza detta \"inversione\"). I \"cinguettii\" erano generati da un congegno totalmente meccanico azionato a molla ed avente le dimensioni di circa 15 x 15 x 10 centimetri. Questo apparecchio \u00e8 ora entrato a far parte della storia della radio in Italia, esposto presso la sede Rai di Firenze.\nL'uccellino della radio \u00e8 stato trasmesso con regolarit\u00e0 nelle pause di programmazione in onde corte fino allo spegnimento delle trasmissioni Rai in questa banda di frequenze. \nDel 1940 \u00e8 la canzoncina \"L'uccellino della radio\" di Filippini-Morbelli-Nizza che ebbe successo nell'interpretazione di Silvana Fioresi.\nL'uccellino della radio oggi.\nOggi \u00e8 utilizzato nella regolare emissione radiofonica, quando le trasmissioni nazionali lasciano il passo a quelle regionali, e in particolare prima dei giornali radio trasmessi dalle varie sedi regionali Rai. Rispetto alla forma originale, comprende solamente una sequenza di cinguettii e non pi\u00f9 quattro. I quattro suoni consecutivi cos\u00ec come venivano trasmessi in passato sono ascoltabili su alcuni siti di appassionati oppure sul sito Rai Teche."}
{"id": "2444914", "revid": "287204", "url": "https://it.wikipedia.org/wiki?curid=2444914", "title": "Trichocereeae", "text": "Le Trichocereeae sono una trib\u00f9 della famiglia delle Cactaceae, appartenente alla sottofamiglia delle Cactoideae.\nDescrizione.\nLe Trichocereeae sono piante ad albero, a volte ricoperte di rami e arbusti. Il fusto \u00e8 normalmente non segmentato, colonnare o globoso. I fiori, di norma abbastanza grandi rispetto alla pianta, nascono nelle parti laterali della pianta e possono essere diurni o notturni, a seconda delle specie. I frutti, normalmente delle bacche, sono carnosi.\nDistribuzione.\nLe piante di questa trib\u00f9 sono originarie per lo pi\u00f9 delle regioni sub-equatoriali dell'America meridionale. Alcune specie si trovano anche sulle Isole Galapagos.\nTassonomia.\nLa trib\u00f9 delle Trichocereeae, descritta nel 1958 da Franz Buxbaum, comprende i seguenti generi:\nFa parte della trib\u00f9 anche il seguente ibrido:"}
{"id": "2444920", "revid": "109143249", "url": "https://it.wikipedia.org/wiki?curid=2444920", "title": "Albert Axelrod", "text": "Biografia.\nHa partecipato ai Giochi della XV Olimpiade di Helsinki nel 1952, ai Giochi della XVI Olimpiade di Melbourne nel 1956, ai Giochi della XVII Olimpiade di Roma nel 1960, ai Giochi della XVIII Olimpiade di Tokyo nel 1964 ed ai Giochi della XIX Olimpiade di Citt\u00e0 del Messico nel 1968.\nPalmar\u00e8s.\nIn carriera ha conseguito i seguenti risultati:"}
{"id": "2444921", "revid": "599013", "url": "https://it.wikipedia.org/wiki?curid=2444921", "title": "Jean-Claude Magnan", "text": "\u00c8 il padre di Clothilde Magnan e lo zio di Jean Galfione."}
{"id": "2444922", "revid": "599013", "url": "https://it.wikipedia.org/wiki?curid=2444922", "title": "Daniel Revenu", "text": ""}
{"id": "2444926", "revid": "367445", "url": "https://it.wikipedia.org/wiki?curid=2444926", "title": "Vaughn Lal", "text": ""}
{"id": "2444931", "revid": "2199470", "url": "https://it.wikipedia.org/wiki?curid=2444931", "title": "Festivali i K\u00ebng\u00ebs", "text": "Il Festivali i K\u00ebng\u00ebs (in italiano: Festival della musica; spesso abbreviato in FiK) \u00e8 un festival musicale albanese nato nel 1962 e che dal 2003 sceglie il rappresentante della nazione all'Eurovision Song Contest.\n\u00c8 uno dei festival musicali pi\u00f9 antichi d'Europa e viene trasmesso sui canali principali di Radio Televizioni Shqiptar (RTSH) e Radio Televizioni i Kosov\u00ebs (RTK), in Eurovisione, su MRT2 (canale della macedone MRT) e online. Inoltre, insieme al Festival di Sanremo italiano, \u00e8 l'unico festival musicale che funge da selezione nazionale per l'Eurovision Song Contest a prevedere la presenza di un'orchestra dal vivo.\nSi tiene normalmente la penultima o ultima settimana di dicembre presso il Palazzo dei Congressi della capitale albanese, Tirana.\nStoria.\nGli albanesi, ispirati dal vicino Festival di Sanremo, decisero di organizzare un festival musicale e la sua prima edizione si \u00e8 tenuta il 21 dicembre 1962 presso l'Accademia delle Arti di Tirana, ed \u00e8 stata suddivisa in una semifinale e una finale. La prima vincitrice in assoluto \u00e8 stata la cantante albanese Va\u00e7e Zela con \"F\u00ebmija i par\u00eb\".\nLe prime edizioni del FiK hanno particolarmente risentito del regime comunista attivo in quegli anni in Albania e protagonista incontrastata in queste edizioni \u00e8 rimasta la musica leggera.\nNel 1972 Enver Hoxha, dittatore dell'Albania dal 1944 al 1985, ha accusato gli organizzatori del festival di diffondere \"ideali immorali\" e di \"corrompere i giovani\", etichettandoli come nemici del popolo: il regime comunista perci\u00f2 ha imposto diversi freni, tra cui i vestiti che i concorrenti potevano indossare, i temi che le canzoni potevano trattare e i movimenti consentiti sul palco.\nDopo l'undicesima edizione le canzoni sono state sottoposte ad una rigida censura, che ha ridotto la libert\u00e0 artistica e reso protagonisti dei testi il governo e lo sviluppo dello stato. L'oppressione \u00e8 durata fino all'edizione del 1984, l'ultima prima della morte di Hoxha avvenuta nell'aprile del 1985.\nDall'edizione del 1985 il festival ha visto un profondo e alquanto brusco cambiamento nei testi di brani dei concorrenti, tra cui si possono ricordare le canzoni d'amore di Nertila Koka e Anita Bitri, quelle liberali di Parashqevi Simaku e Irma Libohova; inoltre, anche attraverso il FiK, il rock muove i primi passi nel paese delle due aquile.\nCon la definitiva caduta del comunismo negli anni 1990 il festival si liber\u00f2 completamente dalle catene della censura, permettendo ad esempio di parlare di diversi temi \"scomodi\" tra cui l'immigrazione e la libert\u00e0. Tra l'altro hanno iniziato le partecipazioni di artisti non albanesi, segnando cos\u00ec la fine del periodo di isolamento del paese. Anche le esibizioni hanno ottenuto maggiore libert\u00e0, diventando sempre pi\u00f9 elaborate e stravaganti, e tra gli artisti che possiamo enumerare in questi termini troviamo Adelina Ismajli, Ledina \u00c7elo e Bleona Qereti.\nNel 1998 Alb\u00ebrie Had\u00ebrgjonaj \u00e8 diventata la prima cantante di origini kosovare a vincere il FiK con la ballata \"Mir\u00ebsia dhe e v\u00ebrteta\" (Divinit\u00e0 e verit\u00e0), con diversi riferimenti alla situazione del Kosovo, allora dilaniato dalla guerra.\nFino al 1999 il Festivali \u00e8 rimasto il maggior evento musicale in Albania, e la sua fama \u00e8 continuata ad aumentare con l'introduzione di altre competizioni (sempre di carattere musicale) come il Top Fest e il K\u00ebnga Magjike, anche se il culmine della sua fama, a livello internazionale, \u00e8 stato raggiunto nel 2003, con la vittoria di Anjeza Shahini e la prima partecipazione albanese all'Eurovision Song Contest, ospitato dalla capitale lettone: il debutto delle due aquile all'ESC si \u00e8 concluso con un 7\u00ba posto in finale con la canzone \"The Image of You\" (traduzione dell'originale albanese \"Imhazhi yt\").\nEurovision Song Contest.\nDopo il debutto del 2003 l'interesse internazionale nel Festivali i K\u00ebng\u00ebs \u00e8 aumentato di anno in anno, essendo diventato la selezione nazionale per l'Eurovision che decreta il rappresentante e la canzone da inviare nella citt\u00e0 ospitante.\nL'Albania, dal suo debutto, non ha ancora vinto nessuna edizione, tuttavia il suo risultato migliore \u00e8 stato ottenuto dalla cantante kosovara Rona Nishliu, che con la sua \"Suus\" ha ottenuto un 5\u00ba posto all'Eurovision Song Contest 2012 di Baku.\nDiverse canzoni partecipanti all'Eurovision sono state tradotte (anche parzialmente) dall'albanese all'inglese, con l'obiettivo di raggiungere un numero maggiore di ascoltatori."}
{"id": "2444932", "revid": "599013", "url": "https://it.wikipedia.org/wiki?curid=2444932", "title": "Ion Dr\u00eemb\u0103", "text": "\u00c8 stato sposato con Ileana Gyulai-Dr\u00eemb\u0103-Jenei."}
{"id": "2444935", "revid": "95790039", "url": "https://it.wikipedia.org/wiki?curid=2444935", "title": "Partenza del battello di Folkestone", "text": "La partenza del battello di Folkestone (Le D\u00e9part du vapeur de Folkestone) \u00e8 un dipinto a olio su tela realizzato nel 1869 dal pittore pre-impressionista francese \u00c9douard Manet, in occasione di uno dei soggiorni che era solito effettuare d'estate a Boulogne-sur-Mer. La tela \u00e8 conservata nel Philadelphia Museum of Art di Filadelfia.\nRappresenta il battello di collegamento con il porto inglese di Folkestone, su cui lo stesso artista si era imbarcato l'anno precedente per andare a visitare Londra. La donna vestita di bianco situata a sinistra nel quadro potrebbe essere non altri che Suzanne Manet, accompagnata dal figlio L\u00e9on.\nLa tela \u00e8 uno degli esempi pi\u00f9 notevoli di come Manet sapesse giocare con la luce e il colore per dare alle sue opere un'atmosfera di gioia e di spensieratezza."}
{"id": "2444936", "revid": "599013", "url": "https://it.wikipedia.org/wiki?curid=2444936", "title": "Jen\u0151 Kamuti", "text": "\u00c8 il fratello di L\u00e1szl\u00f3 Kamuti.\nBiografia.\nDal 1996 al 2005 \u00e8 stato presidente della Confederazione europea di scherma."}
{"id": "2444941", "revid": "39884", "url": "https://it.wikipedia.org/wiki?curid=2444941", "title": "Witold Woyda", "text": ""}
{"id": "2444943", "revid": "599013", "url": "https://it.wikipedia.org/wiki?curid=2444943", "title": "Christian No\u00ebl", "text": ""}
{"id": "2444944", "revid": "367445", "url": "https://it.wikipedia.org/wiki?curid=2444944", "title": "Johnny Owens", "text": ""}
{"id": "2444945", "revid": "767487", "url": "https://it.wikipedia.org/wiki?curid=2444945", "title": "Bad Moon Rising (gruppo musicale)", "text": "I Bad Moon Rising furono una band heavy metal statunitense formata nel 1990.\nStoria.\nI Bad Moon Rising vennero fondati nel 1990 da Kal Swan e Doug Aldrich, che in precedenza collaborarono ad un gruppo poi sciolto, i Lion. Ai due si aggiunsero il bassista Ian Mayo ed il batterista Jackie Ramos.\nL\"'album omonimo\", vide la partecipazione di Michael Schenker, Chuck Wright ed il batterista dei Fifth Angel e Alice Cooper Ken Mary. Prodotto da Reinhold Mack (Queen, Electric Light Orchestra, Extreme), venne distribuito dal 21 marzo del 1991.\nIl secondo album, \"Blood\", pubblicato il 19 marzo 1993 sempre per la Pony Canyon in Giappone venne seguito da un EP intitolato \"Blood on the Streets\" il 21 aprile Nel 1994 Aldrich scelse di intraprendere la carriera di solista per un certo tempo. Ritornato nel gruppo, i Bad Moon Rising realizzarono il terzo disco, \"Opium for the Masses\" quindi decisero di sciogliersi il 10 novembre 1998. Nel 1999 Aldrich fond\u00f2 il gruppo Burning Rain con Keith St. John e Ian Mayo.\nNel 2005 la Frontiers Records ripubblic\u00f2 una raccolta del gruppo intitolata \"The Full Moon Collection\", a cui si aggiunsero ai tre dischi anche 8 tracce bonus ."}
{"id": "2444946", "revid": "1543377", "url": "https://it.wikipedia.org/wiki?curid=2444946", "title": "Aleksandr Roman'kov", "text": "Biografia.\nNato nella lontana isola di Sachalin, Roman'kov si trasfer\u00ec giovanissimo in Bielorussia, dove venne avviato alla pratica del fioretto alla scuola di scherma della Dynamo Minsk, dal grande maestro \u0116rnst Asie\u016dski, che lo allen\u00f2 per tutta la carriera. Curiosamente, il piccolo Aleksandr non ebbe il coraggio di dichiararsi mancino e, dunque, inizi\u00f2 a tirare di scherma di destro, passando alla guardia mancina solo dopo qualche anno.\nA livello giovanile, penalizzato dal fisico minuto e da risultati buoni ma non eccellenti, rimase ai margini della fortissima squadra assoluta sovietica. Ben presto per\u00f2, l'impareggiabile tecnica, unita a una straordinaria capacit\u00e0 di lavoro in allenamento ed alla velocit\u00e0, lo portarono a primeggiare in tutti i tornei sovietici e fu cos\u00ec che nel 1974, al primo anno nella nazionale assoluta, trionf\u00f2 nella Coppa del Mondo di fioretto e ai Mondiali di Grenoble dove vinse l'oro sia nell'individuale (davanti all'azzurro Carlo Montano) che nella gara a squadre. Furono soltanto le prime due medaglie conquistate, nel corso di una carriera costellata di grandi successi. Ai Mondiali del 1975 vinse l'argento a squadre, l'anno successivo, grande favorito dopo aver riportato il secondo successo nella classifica finale della Coppa del Mondo, si dovette accontentare dell'argento nel torneo individuale delle Olimpiadi di Montreal, fermato allo spareggio (1-5) dal giovanissimo Fabio Dal Zotto con il quale aveva concluso alla pari (4 vittorie ed una sconfitta) il girone della finale a 6.\nSi vendic\u00f2 nel 1977 ai Mondiali di Buenos Aires dove vinse l'oro individuale ed il bronzo a squadre. Nel 1978 conquist\u00f2 l'argento individuale ed il bronzo a squadre, mentre nel 1979 a Melbourne riusc\u00ec nuovamente nell'impresa di vincere entrambe le gare.\nIl 1980 fu l'anno delle Olimpiadi di Mosca e tutta l'attenzione era rivolta su di lui. Questa volta per\u00f2, i favori del pronostico erano condivisi con l'altro grande idolo locale della scherma, Vladimir Smirnov, vincitore della Coppa del Mondo sia nel 1979 sia nel 1980. Ancora una volta Roman'kov, dopo essere approdato con facilit\u00e0 alla finale a 6, si ritrov\u00f2 in una situazione di parit\u00e0 (i 2 sovietici e il francese Pascal Jolyot avevano tutti vinto 4 assalti e perso uno). Lo spareggio a 3 si apr\u00ec con la vittoria per 5-4 di Roman'kov sul connazionale, ma dopo che il compagno di squadra sconfisse 5-0 il francese, Roman'kov bloccato dall'emozione non riusc\u00ec a portare una sola stoccata contro Jolyot e la differenza stoccate lo releg\u00f2 al terzo posto. Il tab\u00f9 dell'oro olimpico si conferm\u00f2 nella prova a squadre con l'Unione Sovietica sconfitta in finale dalla Francia (8 vittorie per parte ma 68-60 nel computo delle stoccate).\nLa carriera di Roman'kov continu\u00f2 all'insegna dei successi: oro a squadre a Clermont-Ferrand nel 1981 (nell'individuale aveva concluso solo al 32\u00ba posto), doppio oro a Roma nel 1982 (edizione che vide la tragica morte di Smirnov), oro individuale a Vienna nel 1983.\nIl boicottaggio nel 1984 del Blocco sovietico alle Olimpiadi di Los Angeles, imped\u00ec a Roman'kov la caccia al tanto atteso alloro olimpico. Nel 1985, ai Mondiali di Barcellona, vinse il bronzo a squadre (8\u00ba nell'individuale). Al Campionato mondiale del 1986 a Sofia accadde l'impensabile: per la prima volta dopo 11 edizioni olimpiche o mondiali in cui Roman'kov aveva sempre vinto almeno una medaglia, il grande campione sovietico si ferm\u00f2 al 18\u00ba posto nell'individuale ed al 6\u00ba posto a squadre. Quando a Losanna 1987 l'evento si ripropose (4\u00ba posto a squadre, 33\u00ba individuale), l'ormai trentaquattrenne schermitore parve alla conclusione della carriera.\nSeul 1988 rappresent\u00f2 per Roman'kov l'ultimo treno per realizzare il sogno di un oro olimpico. Il sovietico si present\u00f2 al massimo della forma. Nel torneo individuale super\u00f2 brillantemente i 3 gironi di qualificazione (totalizzando 12 vittorie sui 14 match disputati). Nel corso dell'eliminazione diretta super\u00f2 l'austriaco Wendt 10-2, l'ungherese G\u00e1tai 10-8, ma venne sconfitto dal campione olimpico in carica, Mauro Numa, per 7-10. Nei ripescaggi, battendo 10-1 lo statunitense Lewison, guadagn\u00f2 l'accesso alla finale a 8, dove sconfisse Numa 11-9, prima di essere fermato da Stefano Cerioni 5-10. La vittoria 10-8 sul tedesco Schreck gli garant\u00ec la medaglia di bronzo. Nella gara a squadre, finalmente, Roman'kov si aggiudic\u00f2 l'oro che mancava al suo palmar\u00e8s: superando l'Ungheria (per differenza stoccate dopo le 8 vittorie per parte) in semifinale e la Germania Ovest in finale (9 vittorie a 5), l'Unione Sovietica vinse il titolo olimpico.\nA Denver nel 1989, Roman'kov colse l'ultimo titolo mondiale, nella prova a squadre (fu 10\u00ba nell'individuale). La 34\u00aa posizione individuale al mondiale 1990 a Lione lo escluse dalla squadra. Nel Campionato mondiale di Budapest 1991 fu 21\u00ba nell'individuale e 4\u00ba a squadre. Il 1992 segn\u00f2 il ritiro di Roman'kov, poco prima dei Giochi di Barcellona.\nDopo l'addio alla carriera agonistica \u00e8 stato commissario tecnico delle nazionali dell'Australia e della Corea del Sud, prima di tornare in patria ed accettare il doppio incarico di commissario tecnico della nazionale bielorussa e presidente della Federazione Scherma della Bielorussia.\nCon 5 titoli mondiali individuali, assieme allo sciabolatore Stanislav Pozdnjakov, \u00e8 secondo solo all'italiana Valentina Vezzali che nel 2011 a Catania si \u00e8 aggiudicata il suo 6\u00ba titolo."}
{"id": "2444947", "revid": "599013", "url": "https://it.wikipedia.org/wiki?curid=2444947", "title": "Bernard Talvard", "text": ""}
{"id": "2444948", "revid": "767487", "url": "https://it.wikipedia.org/wiki?curid=2444948", "title": "Crossocheilus oblongus", "text": "Crossocheilus oblongus \u00e8 un pesce osseo d'acqua dolce appartenente alla famiglia Cyprinidae.\nDistribuzione e habitat.\nendemico del Sud-Est Asiatico della Thailandia all'Indonesia dove popola acque correnti montane, specie nei pressi di rapide e cascate.\nDescrizione.\nUn'ampia fascia scura longitudinale attraversa il corpo fino alla pinna caudale. Sono presenti due barbigli sulla mascella superiore. Misura fino a 16\u00a0cm.\nAlimentazione.\nSi ciba di particelle di piccole dimensioni, prevalentemente vegetali, soprattutto lo strato di alghe che ricoprono le pietre e fitoplancton.\nAcquariofilia.\nComunemente allevato negli acquari domestici.\nStato di conservazione.\nQuesta specie ha risentito localmente di impatti come l'inquinamento idrico nell'isola di Giava che hanno prodotto rarefazioni localizzate. Lo status complessivo di \"Crossocheilus oblongus\" \u00e8 comunque in generale buono"}
{"id": "2444950", "revid": "584834", "url": "https://it.wikipedia.org/wiki?curid=2444950", "title": "Van sharing", "text": ""}
{"id": "2444957", "revid": "30610", "url": "https://it.wikipedia.org/wiki?curid=2444957", "title": "Alieni Pazzeschi", "text": ""}
{"id": "2444958", "revid": "1501558", "url": "https://it.wikipedia.org/wiki?curid=2444958", "title": "Council of Southern Africa Football Associations", "text": "Il Council of Southern Africa Football Associations, noto con l'acronimo COSAFA, (in francese Conseil des Associations de Football en Afrique Australe, in portoghese Conselho das Associa\u00e7\u00f5es de Futebol da \u00c1frica Austral, in italiano Consiglio per le Associazioni Calcistiche dell'Africa del Sud), \u00e8 un'associazione calcistica che riunisce le nazioni dell'Africa meridionale.\nAffiliata alla Conf\u00e9d\u00e9ration Africaine de Football (CAF), organizza la COSAFA Cup e vari tornei che coinvolgono le Nazionali di calcio dell'Africa meridionale.\nL'assemblea generale annuale del 2008 ha visto l'elezione del primo Comitato Esecutivo della COSAFA. In precedenza il Comitato Esecutivo constava di 14 membri, mentre il nuovo \u00e8 formato da 7 membri, tra cui presidente e vicepresidente.\nMembri.\nIl COSAFA ha 14 membri:"}
{"id": "2444960", "revid": "287204", "url": "https://it.wikipedia.org/wiki?curid=2444960", "title": "Henry Segrave", "text": "I primi anni.\nGli studi e la prima guerra mondiale.\nHenry Segrave nacque a Baltimora il 22 settembre 1896, da madre statunitense e padre irlandese. Mantenne sempre la nazionalit\u00e0 britannica. Torn\u00f2 in Gran Bretagna per frequentare l'Eton College, che lasci\u00f2 allo scoppio della prima guerra mondiale, quando entr\u00f2 alla Royal Military Academy Sandhurst. Prese i gradi di tenente di fanteria e venne spedito al fronte. Il 7 maggio 1915 rimase colpito da un proiettile durante un combattimento corpo a corpo e venne abbandonato esanime in una trincea tedesca.\nRecuperato da un compagno di battaglione, venne riportato fra le linee amiche, dove per giorni rimase fra la vita e la morte.\nRiportato in Gran Bretagna ancora convalescente, dopo il completo ristabilimento decise di arruolarsi nei Royal Flying Corps. Effettu\u00f2 il primo volo sul fronte di guerra il 14 aprile 1916.\nA fine conflitto, stava per essere promosso direttore tecnico del British Air Council.\nLa carriera come pilota automobilistico.\nUna volta finita la guerra, firm\u00f2 un contratto con la Sunbeam, azienda inglese produttrice di automobili, iniziando la sua carriera come pilota. Vinse il Gran Premio di Francia, corso il 2 luglio del 1923, diventando cos\u00ec il primo pilota inglese a vincere un gran premio a bordo di un'auto inglese. Nello stesso anno, il 1\u00ba settembre vinse il Gran Premio di Boulogne, ed il 27 settembre dell'anno successivo vinse il Gran Premio di San Sebasti\u00e1n. In seguito, conquist\u00f2 il primo posto al Gran Premio di Provenza nel 1925 e nel 1926, e alla 200 miglia di Brooklands sia nel 1925 che nel 1926.\nI record di velocit\u00e0 su terra.\nLa \"Ladybird\" e il primo record.\nNel 1925 Segrave inizi\u00f2 ad interessarsi ai record di velocit\u00e0. La marca di autovetture con cui correva, la Sunbeam, da diversi anni progettava auto da record, e dal 1922, con la Sunbeam 350 HP, aveva conquistato tre primati di velocit\u00e0.\nL'ultimo record era stato fatto segnare da Malcolm Campbell, che aveva raggiunto le 150,86 mph (242 km/h). La Sunbeam costru\u00ec una nuova vettura per Segrave, la Tiger, progettata appositamente per realizzare un nuovo record. Il motore venne ottenuto unendo due 6 cilindri della \"Sunbeam Grand Prix\" con cui lo stesso Segrave aveva corso. Il risultato fu un V12 da 3976cm\u00b3, che grazie a due compressori volumetrici raggiungeva i 306 CV. La vettura, dipinta completamente di rosso, si guadagn\u00f2 il soprannome di \"Ladybird\".\nSegrave tent\u00f2 il record il 16 marzo del 1926, sulla spiaggia di Southport. Durante la corsa, la vettura urt\u00f2 una buca nella spiaggia, venendo catapultata in aria per alcuni secondi. All'atterraggio, il motore sal\u00ec improvvisamente di giri, ma pochi attimi dopo si udirono tre acute esplosioni, e improvvisamente la velocit\u00e0 cal\u00f2, in quanto i compressori si erano rotti. La vettura raggiunse comunque le 152,33 mph (245 km/h), battendo Campbell di sole 1,47 mph.\nPoco pi\u00f9 di un mese dopo, il 27 aprile, J. G. Parry-Thomas, a bordo della sua Babs, batt\u00e9 il record di Segrave arrivando prima a 168 mph, e poi a 171 mph il giorno seguente. Il 4 febbraio 1927, fu di nuovo Campbell, a bordo del Napier-Campbell Blue Bird, a segnare le 174,88 mph.\nLa \"Mystery car\" e le 200 mph.\nMa nel 1926 era gi\u00e0 iniziata la costruzione della Sunbeam 1000 HP, vettura dotata di due propulsori aeronautici Matalebe, per una cilindrata complessiva di 44888cm\u00b3. I due motori generavano complessivamente circa 900 CV, una potenza ben superiore ai 500 CV della vettura con cui Campbell aveva segnato il precedente record. La Sunbeam mantenne il pi\u00f9 completo riserbo sul progetto per tutta la durata della costruzione, non divulgando informazioni nemmeno sull'aspetto esterno della vettura, tanto che i giornali americani la soprannominarono \"Mystery car\", cio\u00e8 auto del mistero. In seguito, quando venne svelata al pubblico, si guadagn\u00f2 il nuovo soprannome di \"Slug\", che in lingua inglese ha il doppio significato di \"proiettile di grosso calibro\" e di \"lumaca\", quest'ultimo riferito all'aspetto esteriore della vettura, con il muso arrotondato e la lunga coda discendente.\nA pochi giorni dalla data stabilita per il tentativo, lo stesso J. G. Parry-Thomas rimase ucciso mentre cercava di riprendersi il record di velocit\u00e0. Il pilota britannico rimase decapitato in corsa, a seguito della rottura della catena di trasmissione.\nSegrave, che nella Sunbeam 1000 HP avrebbe dovuto sedere fra i due motori e a poca distanza dalla trasmissione, a seguito dell'incidente di Thomas espresse forti dubbi sulla sicurezza della nuova vettura. Nonostante ci\u00f2 decise di tentare ugualmente il record. Il 29 marzo, a Daytona Beach, davanti a 30000 persone, port\u00f2 la Sunbeam 1000 HP alla velocit\u00e0 di 203,98 mph (327,98 km/h), e divent\u00f2 il primo uomo a superare le 200 mph su terra.\nIl record di Segrave dur\u00f2 quasi undici mesi, fino al 19 febbraio 1928, quando Campbell, a bordo del nuovo Blue Bird III, raggiunse le 206 mph. Il 22 aprile, nella lotta fra i due piloti inglesi, si inser\u00ec lo statunitense Ray Keech. A bordo della sua White Triplex Special, forte di tre motori aeronautici per una cilindrata complessiva di 81000cm\u00b3, arriv\u00f2 alla velocit\u00e0 di 207,55 mph.\nLa \"Freccia dorata\" e l'ultimo record.\nNel frattempo, Jack Irving, che gi\u00e0 aveva realizzato la Sunbeam 1000 HP, aveva costruito la KLG Golden Arrow. Vettura di dimensioni imponenti, vantava un'aerodinamica molto curata per l'epoca. Il soprannome \"arrow\", cio\u00e8 freccia, derivava proprio dal profilo affilato del muso, mentre \"golden\" era riferito alla colorazione dorata. Montava un motore aeronautico Napier Lion, con cilindrata complessiva di 23948cm\u00b3, per una potenza di circa 930 CV. L'11 marzo 1929, a Daytona Beach, Segrave conquist\u00f2 il suo terzo e ultimo primato di velocit\u00e0 su terra, spingendo la Golden Arrow fino 231,36 mph (372,34 km/h). Non soddisfatto, il pilota britannico voleva organizzare una nuova prova, convinto di poter superare le 240 mph. Due giorni dopo, il 13 marzo, Segrave assistette al tentativo di record di Lee Bible, a bordo della White Triplex Special. Al secondo passaggio, Bible perse il controllo della vettura, rimanendo ucciso. Sconvolto dall'incidente, Segrave rinunci\u00f2 ai record su terra, decidendo di concentrare i propri sforzi sul record di velocit\u00e0 sull'acqua.\nIl record della \"Golden Arrow\" rimase imbattuto per due anni, finch\u00e9 non venne nuovamente conquistato da Malcolm Campbell.\nI \"Miss England\".\nIl \"Miss England I\" e la sfida contro Gar Wood.\nIl primo incontro tra Henry Segrave e Gar Wood ebbe luogo il 29 marzo del 1927. In quell'occasione, il pilota statunitense sfid\u00f2 Segrave a dimostrare la sua abilit\u00e0 anche sull'acqua. Quest'ultimo decise di raccogliere la sfida, e con l'appoggio economico di Lord Wakefield, imprenditore inglese che da tempo si interessava ai record, insieme a Fred Cooper inizi\u00f2 a progettare una imbarcazione per battere Wood. Il risultato fu il Miss England I, come venne poi ribattezzato.\nQuesto motoscafo era equipaggiato con un motore Napier Lion, che erogava 900 CV. Poco dopo l'ultimo record su terra ottenuto da Segrave con il Golden Arrow, Wood invit\u00f2 il pilota britannico a mostrare le qualit\u00e0 della sua nuova imbarcazione. Dopo aver osservato il Miss England I da fermo, Wood giudic\u00f2 eccessiva la larghezze delle eliche, e critic\u00f2 il design del timone. Questi difetti furono confermati dopo una breve prova. Il 29 marzo 1927 si doveva tenere l'Harmsworth Cup, e il comitato di gara era ansioso di assistere al confronto tra Segrave e Wood. Il pilota britannico, a seguito delle critiche espresse da Wood, era indeciso su cosa fare. In suo soccorso arrivo proprio quest'ultimo; il pilota statunitense aveva infatti ordinato lui stesso nuove eliche alla Hide Company, calcolando peso e potenza del Miss England I. Wood mand\u00f2 la sua squadra di meccanici da Segrave, con le nuove eliche e anche con un nuovo timone, disegnato apposta per l'imbarcazione del britannico. Con le nuove parti, il Miss England I miglior\u00f2 decisamente le sue prestazioni. Segrave conferm\u00f2 quindi la sua partecipazione all'Harmsworth Cup.\nSegrave e Wood, rispettivamente a bordo della Miss England I e del Miss America VII, si sarebbero sfidati sulle acque di Miami. Prima della gara, Segrave chiese a Wood cosa sarebbe successo se egli avesse conquistato la pole position. Wood gli rispose che la cosa sarebbe stata pericolosa, in quanto il suo Miss America era pi\u00f9 veloce, e nel sorpasso Segrave sarebbe rimasto investito dall'acqua sollevata dall'imbarcazione americana. Segrave allora rispose:\"Mi prender\u00f2 il rischio\". Wood decise allora di regalare la pole all'avversario.\nLa gara si svolgeva in due manche. Appena dopo la partenza, quando la Miss America VII super\u00f2 la Miss England I, come predetto da Wood, il viso di Segrave fu investito dalla mole d'acqua sollevata dall'imbarcazione dell'avversario, coprendogli la visuale, tanto che per alcuni secondi il pilota britannico non cap\u00ec cosa fosse accaduto. Ma dopo la prima curva, il cavo di trasmissione della Miss America VII cedette, e l'imbarcazione non fu pi\u00f9 in grado di procedere. Segrave vinse la prima manche. La seconda gara venne vinta da Gar Wood, ma Segrave riusc\u00ec comunque a giungere al traguardo, conquistando un punto, e vincendo cos\u00ec la Harmsworth Cup.\nTornato in patria, venne nominato baronetto da re Giorgio V.\nIl \"Miss England II\", il record e la morte.\nHenry Segrave era deciso a conquistare il record di velocit\u00e0 sull'acqua, ma si rese conto che con un motoscafo monomotore non avrebbe mai potuto tenere testa ai plurimotore di Gar Wood. Decise allora di costruire una nuova imbarcazione, con l'appoggio di Kaye Don e sempre con il finanziamento di Lord Wakefield. Il nuovo motoscafo, disegnato ancora da Fred Cooper, venne battezzato Miss England II. Rispetto al precedente, montava due motori aeronautici Rolls-Royce R, scelti personalmente dallo stesso Lord Wakefield, che erogavano una potenza complessiva di 3600 CV. Il Miss England II mantenne il disegno generale del precedente, con la cabina pilotaggio posta davanti al gruppo motori. Tale configurazione venne criticata per la sua pericolosit\u00e0 dallo stesso Gar Wood gi\u00e0 in occasione del primo incontro con Segrave, che replic\u00f2 dicendo che preferiva cos\u00ec piuttosto di rimanere accecato dai fumi di scarico.\nIl luogo scelto per il record fu il lago Windermere, nella contea di Cumbria. Gioved\u00ec 11 giugno, Segrave effettuo una corsa di prova, ma uno dei due motori si ruppe. Il pilota britannico decise di tentare il record due giorni dopo, il 13 giugno. Secondo il regolamento, perch\u00e9 il record fosse omologato, l'imbarcazione doveva effettuare almeno due tornate, una andata e un ritorno, e doveva poi essere misurata la velocit\u00e0 media. Dopo un primo passaggio a 96,41 mp/h, nel secondo il Miss England II tocc\u00f2 le 101,11 mph, e Segrave divenne il primo uomo a superare le 100 mph sull'acqua. La velocit\u00e0 media fu di 98,760 mph, cio\u00e8 158,938 km/h, e gli permise cos\u00ec di battere il record precedente stabilito da Gar Wood a bordo del Miss America VII.\nSegrave, non avendo avuto la comunicazione che certificava l'avvenuto record, decise di fare un ulteriore tornata. L'imbarcazione venne rifornita e preparata per la terza corsa. Durante quest'ultimo passaggio, il Miss England II urt\u00f2 a tutta velocit\u00e0 contro un tronco d'albero sommerso e l'imbarcazione rote\u00f2 in aria, scontrandosi infine con l'acqua. Il meccanico di Segrave, Victor Halliwell, rimase ucciso sul colpo, mentre il motorista, Willcox, rimase seriamente ferito, ma sopravvisse.\nIl corpo del pilota britannico fu recuperato privo di conoscenza e portato in ospedale. Segrave riprese conoscenza solo per qualche momento, quando chiese alla moglie, Lady Doris Segrave, la conferma dell'avvenuto record. Mor\u00ec pochi minuti dopo, a due ore dall'incidente, a causa della forte emorragia.\nNel 1930, per onorare la memoria del pilota britannico, venne istituito il Segrave Trophy. Il corpo di Segrave venne cremato e le ceneri vennero sparse dal padre mentre sorvolava i campi da gioco di Eton."}
{"id": "2444961", "revid": "767487", "url": "https://it.wikipedia.org/wiki?curid=2444961", "title": "Protocooperazione", "text": "La protocooperazione \u00e8 una interazione biologica nella quale due organismi o popolazioni beneficiano mutuamente (+/+), ma questa condizione non \u00e8 essenziale per la vita di entrambi, poich\u00e9 possono vivere anche separati. Questa interazione pu\u00f2 accadere perfino fra differenti regni come \u00e8 il caso degli animali impollinatori. Tra questi troviamo insetti (soprattutto imenotteri e ditteri), uccelli e pipistrelli, che permettono la riproduzione delle angiosperme. Gli animali ci guadagnano nutrimento, mentre la pianta ci guadagna l'impollinazione. Abbiamo anche la dispersione di sementi, grazie ad esempio alla volpe volante."}
{"id": "2444962", "revid": "367445", "url": "https://it.wikipedia.org/wiki?curid=2444962", "title": "Chuck Coles", "text": ""}
{"id": "2444964", "revid": "104458", "url": "https://it.wikipedia.org/wiki?curid=2444964", "title": "Franz Buxbaum", "text": "Ha concentrato la sua attivit\u00e0 nello studio delle piante succulente e Cactaceae. Il genere \"Neobuxbaumia\" venne cos\u00ec battezzato in suo onore.\nTra le sue opere:"}
{"id": "2444965", "revid": "1442080", "url": "https://it.wikipedia.org/wiki?curid=2444965", "title": "BMW Open 2008 - Singolare", "text": "Il singolare del BMW Open 2008 \u00e8 stato un torneo di tennis facente parte dell'ATP Tour.\nPhilipp Kohlschreiber era il detentore del titolo, ma non ha partecipato per infortunio.\nFernando Gonz\u00e1lez ha vinto in finale 7\u20136(4), 6\u20137(4), 6\u20133, contro Simone Bolelli."}
{"id": "2444966", "revid": "25026293", "url": "https://it.wikipedia.org/wiki?curid=2444966", "title": "Alburnus gracilis", "text": ""}
{"id": "2444967", "revid": "1571097", "url": "https://it.wikipedia.org/wiki?curid=2444967", "title": "La biccia giusta", "text": "La biccia giusta \u00e8 un singolo del gruppo rap italiano Sottotono, pubblicato nel 1995 dall'etichetta Vox Pop e distribuito dalla Flying Records.\nIl brano contiene un campionamento del singolo \"Let Me Ride\" di Dr. Dre.\nCrediti.\nCrediti adattati dal singolo.\nReprodotto e remixato da Fish al Bips Studio, febbraio 1995"}
{"id": "2444968", "revid": "767487", "url": "https://it.wikipedia.org/wiki?curid=2444968", "title": "Bal-Sagoth", "text": "Bal-Sagoth \u00e8 una band symphonic black metal inglese fondata nello Yorkshire.\nTematiche.\nI temi trattati sono soprattutto fantasy ma, a differenza delle band che si ispirano alla \"high fantasy\" epica nello stile di Tolkien l'ensemble capitanato da Byron Roberts ha eletto a propri numi tutelari Robert Ervin Howard e gli altri rappresentanti del filone Sword and Sorcery. Le loro canzoni trattano spesso di civilt\u00e0 barbare sorte \"prima di Atlantide\", re-guerrieri, necromanti, sacerdoti di terrificanti d\u00e8i Cthulhoidi e altri elementi della narrativa pulp fantastica e orrorifica.\nUn'altra fonte di ispirazione della band sono i fumetti di Jack Kirby, specialmente le saghe cosmiche degli Eterni, Silver Surfer, Galactus e l'Osservatore, a cui rendono un velato omaggio nell'album \"The Power Cosmic\"."}
{"id": "2444969", "revid": "703471", "url": "https://it.wikipedia.org/wiki?curid=2444969", "title": "Macana", "text": "Il termine macana, di origine Ta\u00edno, fa riferimento a numerose armi in legno usate da varie culture native dell'America centrale e del Sudamerica.\nDescrizione.\nIl significato pi\u00f9 antico associato al termine \"macana\" \u00e8 quello di un'arma simile ad una spada, fatta in legno, ma sufficientemente affilata da essere pericolosa. Il termine viene a volte usato per riferirsi a simili armi azteche, tempestate di pezzi di ossidiana per diventare pi\u00f9 taglienti, anche se qualcuno differenzia questo genere d'arma chiamandolo col termine nahuatl di \"macuahuitl\".\nNello spagnolo moderno il termine viene usato largamente per riferirsi a numerosi tipi di armi in legno non taglienti, soprattutto ai manganelli della polizia."}
{"id": "2444972", "revid": "110157", "url": "https://it.wikipedia.org/wiki?curid=2444972", "title": "Bartholomew Gosnold", "text": "Biografia.\nNacque nel Suffolk in Inghilterra nel 1572, la sua famiglia risiedeva a Otley. I suoi genitori erano Anthony Gosnold e Dorothy Bacon. Si laure\u00f2 all'University of Cambridge e studi\u00f2 legge al Middle Temple.\nGosnold fu amico di Richard Hakluyt e navig\u00f2 con Walter Raleigh. Ottenne il permesso di costituire una colonia nel Nuovo Mondo e nel 1602 salp\u00f2 da Falmouth su di una piccola imbarcazione, la \"Concord\", con 32 uomini a bordo. Essi intendevano costituire una colonia nel New England, allora noto come \"Nord Virginia\".\nBartholomew Gosnold tent\u00f2 una nuova rotta ad ovest delle isole Azzorre verso il New England, arrivando nel maggio del 1602 a Cape Elizabeth nel Maine. Egli segu\u00ec la costa per diversi giorni prima di ancorarsi a York Harbor il 14 maggio 1602.\nIl giorno dopo, giunse nel porto di Provincetown Harbor, che egli chiam\u00f2 Cape Cod. Seguendo la costa per parecchi giorni scopr\u00ec Martha's Vineyard dandole il nome di sua figlia Martha. Stabil\u00ec un piccolo insediamento provvisorio a Elizabeth's Island, ora noto come Cuttyhunk Island e che fa parte della citt\u00e0 di Gosnold. Il luogo venne abbandonato quando gli aspiranti coloni decisero di ritornare con la nave in Inghilterra scoraggiati di non avere sufficienti provviste per l'incombente inverno.\nUn ampio resoconto sul viaggio venne scritto da John Brereton, uno dei nobiluomini esploratori presenti sulla nave, e pubblicato nel 1602. Ci\u00f2 contribu\u00ec a pubblicizzare ed a promuovere i seguenti viaggi di esplorazione e colonizzazione nel nord-est dell'America. Un secondo resoconto di Gabriel Archer non venne pubblicato che venti anni dopo, dopo la morte di Gosnold.\nGosnold trascorse diversi anni dopo il ritorno in Inghilterra a promuovere un pi\u00f9 ambizioso tentativo. Ottenne dal re Giacomo I una concessione esclusiva per la Virginia Company, di colonizzare la Virginia. Per costituire il nucleo di quella che diverr\u00e0 la Colonia della Virginia a Jamestown, associ\u00f2 suo cugino Edward Maria Wingfield, John Smith, suo fratello ed un altro cugino, oltre ai componenti della spedizione del 1602. Lo stesso Gosnold divenne l'ammiraglio in seconda della spedizione, e capitano della \"Godspeed\" (uno dei tre velieri della spedizione; gli altri due erano la \"Susan Constant\", al comando del capitano Christopher Newport, e la \"Discovery\", comandata dal capitano John Ratcliffe).\nGosnold sollecit\u00f2 anche il supporto di Matthew Scrivener, cugino di Edward Maria Wingfield. Scrivener divenne assistente del governatore della Colonia, ma anneg\u00f2 in un tragico incidente nel 1609 assieme ad Anthony Gosnold, fratello di Bartholomew, mentre tentava di giungere a Hog Island durante una tempesta. (Per ironia della sorte, il fratello di Scrivener, Nicholas, era annegato a Eton quando era studente.)\nGosnold fu molto popolare fra i coloni e contribu\u00ec a progettare il forte che difendeva la prima colonia. Mor\u00ec di dissenteria e di scorbuto solo quattro mesi dopo l'arrivo a Jamestown, il 22 agosto 1607. Il discorso di George Percy, che venne raccolto nei quattro volumi di \"Purchas His Pilgrimes\" (1625) diceva della morte di Gosnold (... il capitano Bartholomew Gosnold uno del Consiglio, venne sepolto l\u00ec con tutti gli onori ...) e poi scrisse \"... il nostro uomo \u00e8 stato ucciso da crudeli malattie come diarrea, gonfiore intestinale, febbri e dagli stenti della guerra, ma per i pi\u00f9 egli \u00e8 morto di denutrizione ...\""}
{"id": "2444982", "revid": "1571097", "url": "https://it.wikipedia.org/wiki?curid=2444982", "title": "Amor de mi vida", "text": "Amor de mi vida \u00e8 un singolo del gruppo rap italiano Sottotono, pubblicato nel 1999 dall'etichetta Warner Music.\nDescrizione.\nLa canzone \u00e8 una dedica del rapper Tormento a sua madre e contiene un campionamento della canzone \"If You Were Here Tonight\" di Alexander O'Neal.\nVideo musicale.\nIl videoclip del brano \u00e8 stato girato da Marco Alessi, ed \u00e8 stato filmato all\u2019incrocio tra Po e Ticino, vicino a Pavia."}
{"id": "2444983", "revid": "338769", "url": "https://it.wikipedia.org/wiki?curid=2444983", "title": "Club Leoben 06", "text": ""}
{"id": "2444989", "revid": "1543377", "url": "https://it.wikipedia.org/wiki?curid=2444989", "title": "Fagin", "text": "Fagin \u00e8 un personaggio letterario del romanzo di Charles Dickens \"Le avventure di Oliver Twist\", descritto all'inizio della storia come un \"ricettatore di beni rubati\", nel prosieguo del romanzo, Dickens si riferisce a lui chiamandolo semplicemente \"l\u2018ebreo\".\nDescrizione.\nOriginario di Londra, Fagin \u00e8 descritto come \"disgustoso\" a vedersi. \u00c8 a capo di un gruppo di ladruncoli, ai quali insegna a vivere di borseggi e di altre attivit\u00e0 criminali, trattenendo per s\u00e9 parte del ricavato dei furti in cambio dell'alloggio fornito loro. Di Bill Sikes, uno dei personaggi pi\u00f9 malvagi del romanzo, viene lasciato intendere che fosse un vecchio pupillo di Fagin, anche Nancy viene chiaramente indicata come tale.\nSebbene nel romanzo venga spesso descritto dotato di un certo senso dell'umorismo, \u00e8 comunque un personaggio dalle caratteristiche principalmente negative, un inguaribile avaro, che, nonostante le ricchezze accumulate nel corso degli anni grazie ai \u201clavoretti\u201c degli altri, fa molto poco per migliorare la squallida vita dei bambini di cui si occupa, incoraggiandoli a fumare e bere gin atteggiandosi a \u201cuomini di mezza et\u00e0\u201d. Nella sua seconda apparizione nel libro, il lettore viene maggiormente a conoscenza della psicologia di Fagin, apprendendo che non si dispiace minimamente per quei suoi ladruncoli che vengono arrestati ed eventualmente impiccati, la sua unica preoccupazione \u00e8 che non lo danneggino e che non rivelino il nascondiglio e i loschi affari del gruppo. Altri lati oscuri del personaggio vengono rivelati nel tentativo di pestaggio ai danni di Oliver per aver cercato di fuggire dopo che era stato rapito, e nel suo personale coinvolgimento in svariate losche sottotrame del romanzo. Infine pu\u00f2 anche essere ritenuto indirettamente responsabile dell'omicido di Nancy, avendo deliberatamente informato Bill Sikes del tradimento di lei. Verso la fine del libro, Fagin viene impiccato dopo la cattura, in un capitolo che lo ritrae come una figura pietosa nella sua angoscia dovuta alla paura della morte.\nFonti storiche.\nDickens prese il nome \"Fagin\" da un amico che aveva conosciuto in giovent\u00f9 mentre lavorava in una fabbrica di vernici, Bob Fagin.\nIl personaggio di Fagin \u00e8 basato sul criminale Ikey Solomon, che fu un ricettatore al centro di un famoso caso giudiziario dell'epoca. Le cronache di allora descrivono Solomon come un \"kidsman\". Un \"kidsman\" era in gergo un adulto che reclutava ragazzini dalla strada per addestrarli al furto, offrendo loro cibo e riparo in cambio del ricavato dei furti.\nAntisemitismo.\nFagin \u00e8 famoso per essere uno dei pochi personaggi ebrei della letteratura del diciannovesimo secolo. Fagin \u00e8 stato oggetto di molti dibattiti circa il presunto antisemitismo di Dickens prima e dopo la morte dell'autore. Nella prefazione di una riedizione datata 1981 di \"Oliver Twist\", per esempio, Irving Howe scrisse che Fagin viene descritto come \"l'archetipo di tutti gli ebrei malvagi\". Nei primi 38 capitoli del libro, Dickens si riferisce a Fagin sottolineando le sue origini etniche e religiose, per ben 257 volte, chiamandolo \"the Jew\" (l'Ebreo), solo in 42 occasioni viene chiamato con il suo nome proprio \"Fagin\" o descritto come \"il vecchio\". Nel 2005, lo scrittore Norman Lebrecht scrisse che \"\u00abUna peggiore stigmatizzazione di una comunit\u00e0 etnica pu\u00f2 difficilmente essere immaginata e non era assolutamente inintenzionale.\u00bb\" Dickens afferm\u00f2 che aveva fatto di Fagin un ebreo perch\u00e9 \"\u00abquel tipo di criminali sono spesso ebrei\u00bb\". Dichiar\u00f2 inoltre che chiamando Fagin, \u201cl'ebreo\u201d, non voleva essere offensivo verso il popolo ebraico. In una lettera scrisse: \nIn successive riedizioni del romanzo, Dickens tagli\u00f2 molti riferimenti all\u2018ebraismo di Fagin.\nQuesto accadde dopo che Dickens vendette la sua casa londinese ad un banchiere ebreo, tale James Davis, nel 1860, e divenne amico dell'uomo e della di lui moglie Eliza, che critic\u00f2 l'enfasi sulle origini religiose di Fagin nel romanzo. Quando vendette loro la casa, Dickens avrebbe detto a un amico, \u00ab\"L'acquirente di Tavistock House \u00e8 un ebreo presta-soldi\"\u00bb aggiungendo poi, \u00ab\"Devo ammettere che in tutte le cose, l'acquirente si \u00e8 comportato benissimo, e non mi viene in mente una transazione d'affari che si sia conclusa in maniera pi\u00f9 corretta e soddisfacente.\"\u00bb\nDickens divenne amico di Eliza, la quale gli scrisse in una lettera del 1863, che riteneva il ritratto fatto di Fagin come \u201cEbreo\u201d, una grossa offesa al suo popolo. Quindi Dickens inizi\u00f2 a revisionare \"Oliver Twist\", rimuovendo tutti gli appellativi \"the Jew\" (L'ebreo) dagli ultimi 15 capitoli del libro. Successivamente Dickens scrisse in risposta, \u00ab\"Non ho niente contro un popolo per il quale non ho che rispetto e al quale non volevo arrecare offesa alcuna.\"\u00bb In una delle sue ultime letture pubbliche del romanzo nel 1869, un anno prima della morte, Dickens spogli\u00f2 Fagin di tutti gli stereotipi razzisti. Uno spettatore contemporaneo osserv\u00f2 , \u00ab\"Non usa nessuna intonazione nasale; non si ingobbisce leggendo, tutti i convenzionali attributi degli ebrei sono omessi.\u00bb\"\nNel 1865, in \"Il nostro comune amico\", Dickens cre\u00f2 altri personaggi ebrei, il pi\u00f9 rilevante dei quali \u00e8 Mr. Riah, un ebreo anziano che trova lavoro in fabbrica a ragazze in difficolt\u00e0. Una delle due protagoniste, Lizzie Hexam, difende il suo datore di lavoro dicendo, \"\u00abIl gentiluomo certamente \u00e8 un ebreo, e la signora, sua moglie, \u00e8 ebrea anch\u2018essa. Ma penso che non esistano persone pi\u00f9 gentili sulla faccia della Terra.\"\u00bb\nIl fumettista statunitense Will Eisner, disturbato dall'antisemitismo con cui era stato descritto il personaggio di Fagin, cre\u00f2 un graphic novel, pubblicato nel 2003, intitolato \"Fagin the Jew\". Nel fumetto, le origini del personaggio e gli eventi di \"Oliver Twist\" sono narrati dal suo punto di vista. Eisner riscatta il personaggio di Fagin dallo stereotipo con cui era stato dipinto da Dickens.\nIn una delle tavole finali, Fagin - proprio nel rivolgersi a Dickens che \u00e8 andato a visitarlo in carcere - gli dice: \"\u00abVerit\u00e0?!? Indicare un uomo riferendosi solo alla sua razza \u00e8 verit\u00e0? O lo \u00e8 usare \"ebreo\" come sinonimo di \"criminale\"? O \u00e8 forse verit\u00e0 ritrarre un ebreo sulla sola base del pregiudizio?\u00bb...\"\nFilm e teatro.\nNumerosi attori importanti hanno interpretato Fagin sullo schermo a cominciare da William Humphrey nel 1909. Tra i pi\u00f9 celebri interpreti di Fagin nella prima met\u00e0 del Novecento ci sono Lon Chaney, Sr. nel 1922, Irving Pichel nel 1933 e Alec Guinness nel 1948 (la sua performance fu per\u00f2 cos\u00ec controversa che il film venne vietato negli Stati Uniti per tre anni, accusato di essere anti-Semita).\nL'interpretazione del personaggio data da Ron Moody nella rappresentazione teatrale del musical \"Oliver!\" e nel seguente film del 1968 basato sullo stesso, \u00e8 evidentemente influenzata da quella di Guinness anche se i supposti toni antisemiti dell'interpretazione di Guinness vennero considerevolmente smorzati nel musical. Fagin \u00e8 reso maggiormente amabile nel musical, e completamente innocente dell'assassinio di Nancy. Inoltre, presumibilmente, alla fine riesce a sfuggire alla cattura da parte della polizia. Il successo del musical ha generato una lunga serie di interpreti, a cominciare da Clive Revill (nella versione di Broadway del 1963) fino a Rowan Atkinson (nel revival londinese del 2009). Altri celebri interpreti di Fagin nel musical di Bart sono stati Peter Karrie, Hugh Panaro e Omid Djalili.\nNonostante Fagin fosse sempre stato rappresentato come un vecchio laido malandato e sporco, nella versione televisiva del 1982 il personaggio (interpretato da George C. Scott) \u00e8 considerevolmente pi\u00f9 giovane, forte e di miglior presenza.\nNella versione a cartoni animati della Disney, \"Oliver &amp; Company\" (1988), Fagin \u00e8 un pover'uomo che vive in una barca con i suoi cani, ed \u00e8 doppiato da Dom DeLuise nell'originale e da Gigi Angelillo nella versione in italiano. Non si fa riferimento alla sua religione, ed \u00e8 pi\u00f9 giovane e bonario.\nPi\u00f9 in linea con la tradizione di Guinness e Moody \u00e8 la resa del personaggio offerta da Richard Dreyfuss in una produzione televisiva della Disney del 1997, e da Ben Kingsley nel film di Roman Pola\u0144ski del 2005.\nContrariamente all'aspetto descritto nel romanzo, nell'adattamento fatto dalla BBC nel 2007 Fagin (Timothy Spall) \u00e8 senza barba e in sovrappeso."}
{"id": "2444990", "revid": "1632387", "url": "https://it.wikipedia.org/wiki?curid=2444990", "title": "Barathrum", "text": "Barathrum \u00e8 una band black/doom metal finlandese fondata a Kuopio. I temi trattati nelle loro canzoni sono satanismo, occultismo e oscurit\u00e0."}
{"id": "2444996", "revid": "547034", "url": "https://it.wikipedia.org/wiki?curid=2444996", "title": "Ruggero Mortimer, IV conte di March", "text": "Origine.\nEra il figlio del terzo conte di March Edmondo Mortimer (1351-1381) e della moglie, la contessa dell'Ulster, Filippa Plantageneta (1355-1382), unica figlia di Lionello di Anversa, primo duca di Clarence, terzogenito di Edoardo III.\nBiografia.\nNato a Usk, nella contea gallese di Monmouthshire, alla morte del padre, seguita poco dopo da quella della madre, Ruggero subentr\u00f2 loro nei titoli, ma avendo circa sette anni d'et\u00e0, il re d'Inghilterra, Riccardo II, lo affido alla tutela di Tommaso Holland, 1\u00ba conte di Kent. Inoltre Ruggero fu nominato \"luogotenente dell'Irlanda\", in sostituzione del padre, morto proprio a Cork e la carica venne retta dallo zio Tommaso Mortimer, che non si rivel\u00f2 all'altezza, per cui l'incarico, poco dopo, gli venne tolto.\nIl parlamento, invece tergiversava sul fatto che, fino che Riccardo II non avesse avuto figli, l'erede al trono sarebbe stato un Mortimer, Ruggero. Per\u00f2 Riccardo II, nel 1385, in mancanza di figli, lo nomin\u00f2 suo erede.\nNel 1388, il 7 ottobre, il suo tutore Tommaso Holland lo fece sposare con sua figlia Eleonora Holland, di un anno pi\u00f9 vecchia di Ruggero.\nNel 1394, Ruggero segui Riccardo II in Irlanda e, l'anno dopo (1395), fu nominato \"luogotenente dell'Irlanda\".Nel 1397 Ruggero non prese parte attiva nelle proteste contro la condotta del re Riccardo II.\nNel 1398, mentre cercava di riportare all'ordine un clan irlandese, Ruggero, il 20 luglio, perse la vita nella battaglia di Kells, nella contea irlandese di Meath. Sia nei titoli che nella nomina ad erede del trono d'Inghilterra gli succedette il figlio, Edmondo, di sei anni, che, l'anno dopo fu scavalcato da Enrico di Lancaster, che ascese al trono come Enrico IV. Questo port\u00f2 in seguito, dopo circa cinquant'anni alla guerra delle due rose.\nRuggero fu tumulato nell'abbazia di Wigmore, dove gi\u00e0 erano tumulati i genitori.\nMatrimonio e figli.\nDalla moglie, Eleonora Holland Ruggero ebbe quattro figli:\nUna fonte primaria parla di una quinta figlia, Alice, di cui per\u00f2 non si hanno altre notizie."}
{"id": "2444997", "revid": "338769", "url": "https://it.wikipedia.org/wiki?curid=2444997", "title": "PSV Leoben Futsal", "text": ""}
{"id": "2445000", "revid": "124260108", "url": "https://it.wikipedia.org/wiki?curid=2445000", "title": "Gemini Center", "text": "Il Gemini Center \u00e8 un complesso di edifici situato nel quartiere milanese del Lorenteggio, quasi al confine con il comune di Corsico.\nDescrizione.\nIl complesso, che \u00e8 ad utilizzo terziario-amministrativo, \u00e8 formato da due torri orientate su di un asse a 45\u00b0, alte 96 metri per 21 piani fuori terra, di cui 19 piani destinati a uffici e 2 piani in sommit\u00e0 utilizzati per spazi espositivi e per volumi tecnici. Il complesso possiede due piani interrati che ospitano locali archivio e un parcheggio per 322 auto.\nLe due torri, la cui costruzione \u00e8 stata terminata nel 1995, sono state progettate dagli architetti Rolando Gantes e Roberto Morisi. Particolarit\u00e0 a livello strutturale \u00e8 quella che le due torri, per i primi 14 piani, sono collegate tra loro da un terzo edificio che fa da ponte tra le due torri."}
{"id": "2445001", "revid": "767487", "url": "https://it.wikipedia.org/wiki?curid=2445001", "title": "Cronos (film)", "text": "Cronos \u00e8 un film horror del 1993 scritto e diretto da Guillermo del Toro e interpretato dall'attore argentino Federico Luppi e dall'attore americano Ron Perlman. Rappresenta il primo di una serie di film a cui Toro, Luppi e Perlman hanno collaborato.\nFu presentato nella Settimana internazionale della critica del 46\u00ba Festival di Cannes.\nTrama.\nIl film comincia con un prologo in cui si viene a sapere che l'alchimista Umberto Fulcanelli, nel 1530, dopo essere scampato all'inquisizione si rifugi\u00f2 a Veracruz. L\u00ec, divenuto mastro orologiaio del vicer\u00e9, cre\u00f2 un meccanismo capace di dare la vita eterna. Nel 1937 un palazzo crolla, uccidendo l'alchimista, che viene ritrovato con un cadaverico pallore e un pezzo di legno conficcato nel petto. Gli investigatori non hanno mai rivelato ci\u00f2 che trovarono nella sua casa, ossia un cadavere appeso a testa in gi\u00f9 da cui colava il sangue che veniva raccolto in dei contenitori. Il prezzo per la vita eterna, dunque, era diventare un vampiro.\nMessico. Nel presente un antiquario, Jes\u00fas Gris, scopre che la base di una statua di un arcangelo \u00e8 cava e al suo interno trova un meccanismo vecchio di 450 anni. Attivando per sbaglio il meccanismo esso si rivela una specie di ragno meccanico che infilza le sue zampe nella carne dell'antiquario iniettando un misterioso liquido.\nSi vede, con una panoramica interna al meccanismo, che \u00e8 presente un insetto all'interno che produce questo liquido, ma Gris verr\u00e0 a sapere di questo particolare solo in seguito.\nGris si sente pieno di vita e vigore, sembra ringiovanito. Nella notte si sente assetato e osservando una bistecca cruda ha la tentazione di mangiarla, scoprendosi attratto dal sangue, ma in un primo momento si rifiuter\u00e0 di farlo.\nNel frattempo un ricco uomo d'affari, Dieter de la Guardia, che da anni sta cercando il meccanismo perch\u00e9 molto malato, manda il suo forzuto nipote Angel a comprare la statua dell'arcangelo nella bottega di Gris. Prima di vendergli la statua, Gris si era appropriato del ragno meccanico e la mattina seguente trova il suo negozio completamente devastato. Capisce che a fare ci\u00f2 \u00e8 stato Dieter de la Guardia. Recatosi da lui viene a sapere che il meccanismo ha la possibilit\u00e0 di allungare la vita e che de la Guardia ne era a conoscenza poich\u00e9 aveva ritrovato anni prima un manoscritto originale dell'alchimista. Gris si rifiuta di consegnare a de la Guardia il meccanismo.\nDurante una festa Gris si reca in bagno dove un uomo aveva perso sangue. Mentre sta leccando il sangue dal pavimento viene stordito da Angel che lo porta su un dirupo e lo spinge gi\u00f9 con la sua macchina poich\u00e9 Gris si era rifiutato di dargli il meccanismo. Gris apparentemente morto sta per essere cremato, ma si risveglia e riesce a scappare.\nSi reca quindi a casa dove sua nipote, Aurora, lo porta in soffitta e lo mette a dormire in un baule poich\u00e9 dimostra un'impossibilit\u00e0 di restare esposto alla luce solare.\nSi dirige quindi di notte al quartier generale di de la Guardia dove, con l'aiuto della nipote cerca di recuperare il manoscritto dell'alchimista. De la Guardia si sveglia e parlando con Gris gli fa capire che egli \u00e8 rinato e distruggendo il congegno avrebbe messo fine alla sua stessa vita. Tenta di uccidere Gris pugnalandolo al petto, ma viene fermato da Aurora che lo colpisce tramortendolo al suolo. L'arrivo di Angel segna la fine di de la Guarda poich\u00e9 il nipote lo finisce essendo stanco dei suoi soprusi.\nDopo aver ucciso lo zio comincia ad inseguire Gris su per il tetto. Gris si butta di sotto con Angel uccidendolo. Potrebbe salvarsi ricorrendo al meccanismo, ma avrebbe bisogno del sangue della piccola Aurora. Ma, quando la nipote, muta in seguito alla perdita dei genitori, lo chiama \"nonno\", Gris rinsavisce e distrugge il meccanismo.\nNella scena finale si vede Gris che sta morendo nel suo letto con accanto la nipote e la moglie."}
{"id": "2445005", "revid": "253269", "url": "https://it.wikipedia.org/wiki?curid=2445005", "title": "Norman Krasna", "text": "Scrisse diverse commedie teatrali e molte di queste vennero da lui adattate e trasposte sul grande schermo come \"Kind Sir\" (1953), che divenne \"Indiscreto\" nel 1958, e \"Sunday in New York\" (1961), che divenne \"Una domenica a New York\" nel 1963.\nVinse l'Oscar alla migliore sceneggiatura originale nel 1944 per il film \"Sua Altezza \u00e8 innamorata\". Ebbe, inoltre, altre tre candidature: due all'Oscar al miglior soggetto, nel 1935 per \"La ragazza pi\u00f9 ricca del mondo\" e nel 1936 per \"Furia\", una all'Oscar alla migliore sceneggiatura originale nel 1942 per \"Il diavolo si converte\"."}
{"id": "2445019", "revid": "1543377", "url": "https://it.wikipedia.org/wiki?curid=2445019", "title": "Macuiltochtli", "text": "Macuiltochtli (\"Cinque Coniglio\" in lingua nahuatl classica; da \"macuilli\", cinque, e \"tochtli\", coniglio) \u00e8 una delle cinque divinit\u00e0 degli Aztechi e di altre culture precolombiane che, note collettivamente come Ahuiateteo, simboleggiavano l'eccesso, il piacere estremo e le punizioni.\nMacuiltochtli e gli altri Ahuiateteo (Macuilxochitl (\"5 fiore\"), Macuilcuetzpalin (\"5 lucertola\"), Macuilcozcacuahtli (\"5 avvoltoio\") e Macuilmalinalli (\"5 erba\") prendevano il nome da specifici giorni del \"tonalpohualli\" (versione azteca del calendario mesoamericano da 260 giorni), dove il coefficiente del giorno (\"trecena\") di \"cinque\" era fortemente legato agli eccessi ed alla perdita di controllo. Le tradizioni centroamericane post-classiche identificano i conigli con l'atto di bere il pulque e l'ubriachezza, e per estensione Macuiltochtli era quindi associato all'ebbrezza ed al consumo esagerato di bevande alcoliche.\nMacuiltochtli faceva parte del Centzon Totochtin, i 400 conigli che formavano gli dei dell'ubriachezza."}
{"id": "2445027", "revid": "1442080", "url": "https://it.wikipedia.org/wiki?curid=2445027", "title": "Regione di attacco alla matrice nucleare", "text": "Le regioni di attacco alla matrice (MAR), conosciute anche come regioni di attacco allo scaffold/matrice (S/MARs), sono sequenze di DNA nei cromosomi degli eucarioti a cui si lega la matrice nucleare. Le S/MAR mediano l'organizzazione strutturale della cromatina all'interno del nucleo. Questi elementi costituiscono punti in cui il DNA si ancora allo scaffold cromatinico e servono per organizzare la cromatina in domini strutturali. Studi su singoli geni hanno portato alla conclusione che la dinamica e complessa organizzazione della cromatina mediata dagli elementi S/MAR gioca un ruolo importante nella regolazione dell'espressione genica."}
{"id": "2445030", "revid": "287204", "url": "https://it.wikipedia.org/wiki?curid=2445030", "title": "Carlo Luigi Spegazzini", "text": "Si \u00e8 formato in Italia dove ha studiato viticoltura ed enologia presso la Scuola Reale di Conegliano, dove si \u00e8 specializzato nello studio dei funghi sotto la direzione del noto micologo Pier Andrea Saccardo. Le sue prime pubblicazioni riguardano i funghi parassiti dell'uva tipici dell'Italia settentrionale.\nNel 1879 si \u00e8 trasferito in America meridionale dove ha condotto studi sui funghi e sulle piante succulente in Brasile, Patagonia e a La Plata, dove sono ancora conservati i documenti originali dei suoi studi e dei suoi archivi.\nRiconoscimenti.\nIn omaggio a Carlo Spegazzini sono state catalogate diverse specie di piante e funghi, tra queste il cactus \"Rebutia spegazziniana\" e la \"Mimosa spegazzinii\" .\nSempre in suo onore \u00e8 stato battezzato il Ghiacciaio Spegazzini nel parco nazionale Los Glaciares, Santa Cruz; cos\u00ec come la localit\u00e0 Carlos Spegazzini, nelle vicinanze di Ezeiza, nella provincia di Buenos Aires \u00e8 stata cos\u00ec chiamata in suo onore."}
{"id": "2445032", "revid": "398848", "url": "https://it.wikipedia.org/wiki?curid=2445032", "title": "Carlos Luis Spegazzini", "text": ""}
{"id": "2445044", "revid": "6923", "url": "https://it.wikipedia.org/wiki?curid=2445044", "title": "Corporaci\u00f3n Deportiva Club Real Cartagena", "text": "La Corporaci\u00f3n Deportiva Club Real Cartagena, comunemente abbreviato in Real Cartagena, \u00e8 una squadra di calcio con sede nella citt\u00e0 di Cartagena de Indias. Fu fondata nel 1971 e gioca attualmente nel campionato di massima divisione colombiana, la Copa Mustang.\nStoria.\nLa squadra fu creata nel 1971 con lo scopo di sostituire per una stagione l'Atletico Bucaramanga che in quel momento affrontava una gravissima crisi finanziaria e non poteva partecipare al campionato. Disput\u00f2 la sua prima partita contro l'Once Caldas imponendosi a sorpresa per 1-0.\nAlla fine della stagione la squadra venne esclusa dalla competizione e il posto venne riassegnato all'Atletico Bucaramanga che nel frattempo aveva risolto i suoi problemi. Il Real Cartagena continu\u00f2 a giocare ma nelle leghe dilettantistiche del dipartimento di Bol\u00edvar e nei tornei organizzati dalla federazione.\nNel 1983 la squadra fu sul punto di scomparire ma riusc\u00ec a salvarsi grazie all'aiuto finanziario della squadra dei Millonarios. Il club di Bogot\u00e0, nell'ambito di un vasto progetto di scuole calcio diffuse in tutto il paese, firm\u00f2 un accordo con il Real Cartagena che divenne quindi la scuola calcio ufficiale del club nella citt\u00e0 di Cartagena.\nNel 1990 la squadra interruppe il suo rapporto con i Millonarios e dopo un cambio societario (che comport\u00f2 anche il cambio di nome del club che divenne Atletico Cartagena) entr\u00f2 a far parte del campionato di Primera C da poco creato.\nNel 1992 la squadra, che nel frattempo aveva ripreso il suo nome originale, si affili\u00f2 alla Dimayor, l'organismo che organizza il campionato di massima divisione, e prese parte per la seconda volta nella sua storia alla Primera Division.\nDal 1993 la squadra gioc\u00f2 nella Primera B, la seconda divisione, e convisse con numerosi problemi economici fino a quando, nel 1999, riusc\u00ec ad imporsi nel torneo e a guadagnare la promozione.\nNel 2002 la squadra venne nuovamente retrocessa, tuttavia riusc\u00ec a conquistare la promozione gi\u00e0 nel 2004.\nIl 2005 fu uno degli anni migliori nella storia del club poich\u00e9 nel \"Torneo Finalizaci\u00f3n\" di quell'anno il Real Cartagena arriv\u00f2 addirittura a sfiorare il titolo qualificandosi per la gran finale, poi persa contro il Deportivo Cali.\nNel 2007 il club fu nuovamente retrocesso, ma la militanza in Primera B non fu lunga poich\u00e9 al termine della stagione 2008 guadagn\u00f2 nuovamente la promozione nella massima categoria."}
{"id": "2445045", "revid": "767487", "url": "https://it.wikipedia.org/wiki?curid=2445045", "title": "Parchi nazionali della Cina", "text": "Nella Repubblica popolare cinese, il parco nazionale (\"guojia gongyuan=\u56fd\u5bb6\u516c\u56ed\") viene ufficialmente indicato con cinese \"Guojiaji Fengjing Mingshengqu=\u56fd\u5bb6\u7ea7\u98ce\u666f\u540d\u80dc\u533a\" (Aree naturalistiche e storiche di interesse nazionale). Il logo dei parchi cinese porta questa dicitura.\nAttualmente la Cina conta 187 parchi nazionali . La superficie protetta spesso supera quella del singolo parco. Come nel caso del Parco nazionale di Taihu/\u592a\u6e56\u56fd\u5bb6\u7ea7\u98ce\u666f\u540d\u80dc\u533a (con complessivi\uff1a3,091\u00a0km\u00b2) \u00e8 suddiviso in 13 zone paesaggistiche: Mudu/\u6728\u6e0e, Shihu/\u77f3\u6e56, Guangfu/\u5149\u798f, Dongshan/\u4e1c\u5c71, Xishan/\u897f\u5c71, Luzhi/\u752a\u76f4, Tongli/\u540c\u91cc, Yushan Hill/\u865e\u5c71, Meiliang Lake/\u6885\u7cb1\u6e56, Lake Lihu/\u8821\u6e56, Xihui/\u9521\u60e0, Mashan/\u9a6c\u5c71, Yangxian/\u9633\u7fa1, pi\u00f9 due altre aree isolate: Taibo Temple/\u6cf0\u4f2f\u5e99 e Taibo Tomb/\u6cf0\u4f2f\u5893, nei pressi di Suzhou e Wuxi."}
{"id": "2445049", "revid": "117349148", "url": "https://it.wikipedia.org/wiki?curid=2445049", "title": "John Ratcliffe", "text": " \nBiografia.\nRatcliffe, anche noto come Sicklemore, deve probabilmente l'equivoco al fatto che la madre spos\u00f2 prima un Sicklemore e quindi un Ratcliffe. Comunque era abbastanza comune al tempo che un uomo scrivesse il secondo nome quando la madre si fosse sposata una seconda volta.\nNon si sa molto dei suoi primi anni di vita: serv\u00ec come marinaio prima di venire in Virginia e fu fatto capitano con sir Henry Cray e il capitano Pigott a Mulheim nel 1605.\nJohn Ratcliffe divenne in seguito comandante della Discovery e divenne prima presidente e poi un consigliere della colonia di Jamestown; divenne governatore della colonia della Virginia (quando essa fu completata del tutto) in seguito alla deposizione di Edward Maria Wingfield il 10 settembre 1607. Ratcliffe venne pi\u00f9 volte raffigurato come un presidente saggio e perspicace, ma cadde in disgrazia dopo aver arruolato uomini per costruire la sua casa da governatore. Molti coloni furono in disaccordo per il modo in cui gest\u00ec il commercio con i nativi e per il suo comportamento riguardante la scarsit\u00e0 di cibo durante l'estate del 1608. Ratcliffe si dimise dall'incarico nel luglio 1608 e venne succeduto da Matthew Scrivener. Quando Ratcliffe fu eletto presidente chiese a John Smith di organizzare i dettagli del lavoro e le spedizioni commerciali con i nativi americani. Nel gennaio 1608 solo 40 coloni rimasero vivi, e Ratcliffe e il Consiglio previdero di ritornare in Inghilterra nella Discovery. \nRatcliffe lasci\u00f2 l'incarico nel luglio 1608, due mesi prima della fine del suo mandato. A quel punto Ratcliffe aveva perso la fiducia dei coloni, che lo accusavano di essersi accaparrato troppe razioni. I coloni erano infuriati per le loro precarie condizioni di vita e Ratcliffe ha ordinato di costruire un capitale nel bosco. I coloni soprannominarono il progetto \"Palazzo di Ratcliffe\".\nDurante l'amministrazione di George Percy, Ratcliffe fu inviato nell'ottobre 1609 a costruire un forte a Old Point Comfort, che fu chiamata poi \"Algenourne Fort\".\nRatcliffe venne accompagnato da Christopher Newport in questa spedizione; fu capitano del Diamante, una delle navi della flotta di Sir Thomas Gates.\nNel mese di dicembre 1609, Ratcliffe e altri coloni furono invitati a un incontro con la trib\u00f9 degli indiani Powhatan. I Powhatan avevano promesso ai coloni affamati del mais, ma si rivel\u00f2 una trappola. I coloni caddero in un'imboscata. Ratcliffe sub\u00ec un destino raccapricciante: fu legato a un palo e venne bruciato vivo. Gli indiani rimossero poi la pelle dal viso con gusci di cozze e gettarono i pezzi della pelle nella fiamma mentre egli guardava morente.\n Il John Ratcliffe che non fu ucciso si stabil\u00ec nel nord della Virginia. \u00c8 possibile che possedesse della terra del Nord Carolina e che non fosse nei registrati della nave diretta a Jamestown; tuttavia, non \u00e8 sicuro che sia esistito realmente.\nStoria documentata da un testimone.\nLa storia del capitano Ratcliffe venne documentata da un testimone oculare che scrisse \"The Jamestown Adventure: Accounts of the Virginia Colony, 1605-1614 (Real Voices, Real History)\", edited by Ed Southern.\nIn molti documentari e testi sulla storia degli USA venne documentata anche la sua vita oltre che a essere presente nel film Pocahontas.\nNella cultura di massa.\nRatcliffe compare nel film Disney \"Pocahontas\", qui indicato come \"Governatore Ratcliffe\", ed \u00e8 un uomo avido e corrotto oltre che il principale antagonista del film. In questo adattamento, \u00e8 accompagnato dal cane Percy e dal suo servitore Wiggins."}
{"id": "2445058", "revid": "133557", "url": "https://it.wikipedia.org/wiki?curid=2445058", "title": "\u00c9cole des hautes \u00e9tudes en sciences sociales", "text": "L'\u00c9cole des hautes \u00e9tudes en sciences sociales (EHESS) (in italiano: Scuola di studi superiori in scienze sociali) \u00e8 un \"grand \u00e9tablissement\" francese di studi superiori con sede a Parigi. Fondata nel 1947 come sesta sezione dell'\u00c9cole pratique des hautes \u00e9tudes, la EHESS possiede personalit\u00e0 giuridica propria dal 25 gennaio 1975, acquisita su iniziativa di Jacques Le Goff, che ne era divenuto presidente nel 1972.\nDai primi anni '70, la sua ubicazione \u00e8 al n. 54 di boulevard Raspail, nel quartiere di Saint-Germain-des-Pr\u00e9s, stabile condiviso con la sede della Maison des sciences de l'homme fondata da Fernand Braudel.\nCome istituzione didattica e di ricerca nel campo delle scienze sociali, la EHESS \u00e8 una scuola \"prestigiosa\", la cui esistenza \u00e8 strettamente associata a \"tutti i grandi nomi dell'antropologia, delle scienze sociali e della teoria francese\". \nAttivit\u00e0 di insegnamento e ricerca.\nSi occupa della ricerca e della formazione di ricercatori in antropologia, archeologia, demografia, diritto, economia, filologia, filosofia, geografia, psicologia, sociologia, storia, ecc.\nIn ambito antropologico, ad esempio, il suo nome \u00e8 legato a quello di studiosi come Claude L\u00e9vi-Strauss, fondatore del Laboratoire d'anthropologie sociale (LAS), Michel Foucault, Pierre Bourdieu, Jacques Derrida.\nNel campo degli studi storici, il nome della scuola \u00e8 legata all'elaborazione dell'approccio storiografico legato alla \"nouvelle histoire\", corrente di ricerca promossa da Jacques Le Goff e Pierre Nora, incentrata sullo studio delle mentalit\u00e0.\nOrganizzazione.\nLa scuola ha quattro sedi regionali: Parigi, Lione, Marsiglia, Tolosa, e 81 centri di ricerca."}
{"id": "2445062", "revid": "1543377", "url": "https://it.wikipedia.org/wiki?curid=2445062", "title": "Malinalco", "text": "Malinalco \u00e8 una citt\u00e0 situata nella parte sud-occidentale dello stato del Messico. Malinalco si trova a circa 65 chilometri dalla citt\u00e0 di Toluca.. Questa citt\u00e0 \u00e8 famosa per le tradizioni culturali, per le meraviglie naturali e il sito archeologico. Il termine \"Malinalco\" deriva dal nahuatl \"Malinalli\" (luogo in cui veniva adorato il fiore zacari). Malinalco fu ufficialmente fondata nel XII secolo, prendendo il nome da Malinalxochitl, sorella di Huitzilopochtli, il pi\u00f9 importante dio dei Mexica.\nMalinalco, peace que conserva tuttora tipici tratti coloniali ed indigeni, al punto da essere designata come \"Pueblo Magico\", (Citt\u00e0 Magiche). Malinalco \u00e8 una piccola citt\u00e0 di bella architettura coloniale; la sua archeologia, le vecchie case e il clima tropicale hanno portato fama alla citt\u00e0 come un centro turustico di fine di settimana e adatto per eventi sociali.\nGeografia fisica.\nIl villaggio confina a nord con Joquicingo, a sud con Jalmolonga, ad est con Chalma e ad ovest con Tener\u00eda, comune di Tenancingo.\nSi trova ad un'altitudine di 1250 m s.l.m.; il suo clima \u00e8 umido con abbondanti piogge tutti il anno.\n\u00c8 attraversato dal Fiume Malinalco che nasce nel municipio di Tenango del Valle in Nevado de Toluca e si unisce col Fiume Chalma.\nStoria.\nSia in et\u00e0 precolombiana che in tempi moderni, Malinalco si trova sulla strada principale che collega l'antica Tenochtitl\u00e1n (oggi Citt\u00e0 del Messico), principale centro Mexica, ad Acapulco. Le sue origini non sono ben documentate, ma la sua reputazione di luogo magico di streghe e maghi \u00e8 vecchia di secoli. La citt\u00e0 fu conquistata da Axayacatl nel 1476, che vi costru\u00ec un santuario ed un forte per i militari. Questo complesso, oggi noto come Cerro de los Idolos, \u00e8 unico nelle Americhe. I beni dei tributi venivano trasportati lungo questa strada sulle spalle dei tamemes (portatori) delle popolazioni soggiogate ai Mexica fino a Tenochtitl\u00e1n.\nTurismo.\nSiti archeologici.\nLa principale attrazione storica della citt\u00e0 \u00e8 il sito archeologico situato sulla cima del Cerro de los Idolos, ad ovest della citt\u00e0. Il sito venne costruito attorno al 1502 dall'imperatore Mexica Axayacatl. In questo luogo si trovano una coppia di edifici. Cuauhtinchan o \"Casa dei guerrieri tigre e giaguaro\" \u00e8 il nome del tempio principale. Questo tempio \u00e8 scavato nella roccia della montagna, e ne esistono solo cinque esemplari al mondo. In questo luogo venivano addestrati i guerrieri giaguaro e tigre.\nVicino alla citt\u00e0 si trovano numerosi siti con pitture rupestri, alcune delle quali vecchie di 2000 anni. Uno dei migliori siti \u00e8 quello di \"Las Caritas\", ad est della citt\u00e0. Altri due piccoli siti sono quelli di \"Los Diablitos\" e \"El Coyotito Rojo\", entrambi a nord.\nAltri luoghi d'interesse.\nIl museo del dr. Luis Mario Schneider, dell'UAEM, contiene una mostra etnobotanica. Molti artefatti recuperati dai siti archeologici sono raggruppati per scoperta.\nIl monastero del Divino Salvador de Malinalco \u00e8 stato un importante centro religioso preispanico, e lo \u00e8 ancora oggi. Nel 1533 i seguaci del Dulce Nombre de Jes\u00fas fondarono la casa di Malinalco. Nel 1540, in seguito ad un congresso tenuto a San Agustin de M\u00e9xico, si decise che il monastero andava costruito a Malinalco a causa della sua importanza preispanica. La costruzione avvenne nel 1543, e da qui part\u00ec l'evangelizzazione dell'intera regione. Il convento contiene un grande atrio ed un tempio rettangolare dietro al quale si trova un giardino. Si pu\u00f2 ammirare una cappella aperta sulla facciata del convento, usata a volte come \"porteria\". Nel periodo coloniale gli agostiniani rifondarono il monastero chiamandolo Divine Savior (Divino Salvador), cercando di preservare molti dei glifi in pietra presenti sulle mura dell'originale edificio azteco.\nGastronomia.\nLa specialit\u00e0 culinaria di Malinalco sono la trota, il tamal, il pane al forno, il gelato, il mescal, il caff\u00e8, il pozole, il pambazo, il chorizo, l'obispo e la frutta tropicale."}
{"id": "2445064", "revid": "53508", "url": "https://it.wikipedia.org/wiki?curid=2445064", "title": "Onde lunghe", "text": "Il termine onde lunghe si riferisce ad una banda dello spettro elettromagnetico delimitata tra 148,5 e 283,5\u00a0kHz ed usata per irradiare programmi radiofonici con la tecnica della modulazione di ampiezza. Sulle comuni radio in commercio la banda delle onde lunghe \u00e8 spesso indicata con l'acronimo LW (dall'inglese \"Long Wave\").\nEmittenti.\nLa gamma delle onde lunghe \u00e8 usata principalmente in Europa, con poche eccezioni esistenti in Algeria, Marocco, Turkmenistan e Mongolia. Le frequenze portanti sono multipli esatti di 9 kHz, da 153 a 279\u00a0kHz, fatta eccezione per due stazioni in Germania che operavano sui 177 (\"Deutschlandradio Kultur\", disattivata il 31 dicembre 2014) e 183\u00a0kHz (Europe 1, disattivata 31 dicembre 2019). Anche Mongoliin Radio 1 deroga lo step dei 9 kHz.\nIn Italia.\nL'unica stazione radiotrasmittente in Italia operante sulle onde lunghe era il trasmettitore di Caltanissetta, utilizzata dalla Rai per diffondere Rai Radio 1 sulla frequenza di 189\u00a0kHz con una potenza di finch\u00e9 non \u00e8 stata disattivata nell'agosto 2004.\nPermane invece, tramite filodiffusione, la trasmissione di Rai Radio 1 (178 kHz), Rai Radio 2 (211 kHz), Rai Radio 3 (244 kHz) e Rai Radio Tutta Italiana (277 kHz)."}
{"id": "2445067", "revid": "767487", "url": "https://it.wikipedia.org/wiki?curid=2445067", "title": "Chris Hannah", "text": "Nel 2003 prese il nome di Glen Lambert. Molti fan della band rimasero stupiti dalla notizia, credendo che Lambert (gi\u00e0 membro dei Portage Terriers) avesse preso il posto del leader nonch\u00e9 fondatore della band. La notizia venne poi smentita dai membri della band, dato che si trattava di un loro scherzo.\nPropagandhi.\nLa band, fondata dallo stesso Hannah, venne scoperta da Fat Mike, cantante di un'altra nota band melodic hardcore punk, i NOFX, che li chiam\u00f2 per alcuni eventi. I Propagandhi firmarono nel 1993 un contratto con la Fat Wreck chords con la quale pubblicarono il loro primo album How to Clean Everything, seguito poi dagli altri cinque, tutti sotto etichetta Fat Wreck Chords."}
{"id": "2445068", "revid": "729019", "url": "https://it.wikipedia.org/wiki?curid=2445068", "title": "Castello di Pierre-Scize", "text": "Il castello di Pierre Scize, di cui rimangono solo delle rovine, era situato presso Lione, nel dipartimento del Rodano. Occupava una posizione strategica in quanto permetteva di controllare la Savoia, zona di comunicazione tra la Francia e il Sacro Romano Impero. Il suo nome deriva dalla conformazione della roccia sul quale era edificato, che sembrava divisa in due, ovvero scissa (in francese \"scize\"). Il castello si innalza sulla Sa\u00f4ne di cinquanta metri, in un luogo dove il fiume precipita tra la collina di Fourvi\u00e8re e della Croix-Rousse. Sul punto pi\u00f9 alto si innalzava una torre, adibita nel corso della storia anche a luogo di detenzione. L'ingresso del castello era situato alla base della collina, ove si trovava una porta dalla quale si dipartiva una scalinata di 200 gradini scavata nella roccia.\nStoria.\nLe origini della struttura risalgono al X secolo. La sua costruzione venne avviata su iniziativa di Burchard, arcivescovo di Lione. L'arcivescovo Renaud II di Forez si rifugi\u00f2 pi\u00f9 volte nella fortezza in periodi di agitazione e i suoi discendenti mantennero il possesso del castello. Nel 1454 Jean d'Aulon, alleato di Giovanna d'Arco, divenne capitano di Pierre Scize. Nel 1468 Luigi XI trasforma il castello in una prigione di stato. Nel 1562 viene conquistata dalle truppe protestanti che la manterranno per un anno. Carlo Emanuele di Savoia-Nemours viene nominato comandante della piazzaforte sul finire del XVI secolo. A met\u00e0 del XVIII secolo il comandante \u00e8 M. de Bory, mentre a partire dal 1780 passa al signore di Bellescize, Claude Esp\u00e9rance de Regnauld-Alleman. Con la rivoluzione il castello viene saccheggiato dalla popolazione locale (1791) per essere poi demolito nel 1793. Parte del suo materiale verr\u00e0 utilizzato per realizzare il lastricato di alcune strade."}
{"id": "2445076", "revid": "15756", "url": "https://it.wikipedia.org/wiki?curid=2445076", "title": "Passage (architettura)", "text": "Il passage, termine francese per \"passaggio\", pu\u00f2 considerarsi la prima forma di galleria commerciale coperta. Comparsi per la prima volta a Parigi verso la fine del Settecento, per i \"passages\" la prima met\u00e0 dell'Ottocento rappresenta il periodo di massima diffusione.\nIl contesto storico-sociale.\nIl \"passage\" ottocentesco si sviluppa a Parigi in un periodo storico contraddistinto da un forte aumento della popolazione urbana e dal contemporaneo sviluppo dei primi processi di industrializzazione che sfoceranno nella grande seconda rivoluzione industriale, e solo in seguito si diffonder\u00e0 nel mondo. In questi anni, grazie anche all'aumento demografico, i seppur numerosi negozi parigini non riuscivano a soddisfare la crescente domanda di beni. Inoltre la citt\u00e0 si presentava con strade strette e scomode, senza n\u00e9 marciapiedi n\u00e9 fognature, pervasa da violenza e caos. Questa situazione port\u00f2 gran parte dei commercianti parigini ad abbandonare il centro cittadino, per instaurare i loro negozi principalmente nella periferia nord della capitale francese.\nFu dunque chiara la necessit\u00e0 di ridefinire e risanare il centro cittadino. Ci\u00f2 avvenne in parte con l'edificazione dei \"passage\" che, nella visione degli architetti post-rivoluzionari, dovevano rappresentare uno spazio democratico (perch\u00e9 potenzialmente accessibile a tutti) e allo stesso tempo fondere la funzione commerciale con l'intrattenimento (presentavano infatti luoghi di ristoro, come bar e ristoranti, e di spettacolo, principalmente teatri).\nLa storia.\nIl primo \"passage\" fu inaugurato a Parigi nel 1786, costruito nei giardini del \"Palais-Royal\" per volere del Duca d'Orl\u00e9ans. Arriv\u00f2 a contenere 355 negozi, diventando una della maggiori attrazioni della citt\u00e0. Inizialmente costruito principalmente in legno, fu dotato nel corso degli anni di una solida struttura in muratura e di un'ampia copertura in vetro, che ne fecero il pi\u00f9 grande \"passage\" mai costruito. Il massimo sviluppo di questi particolari luoghi del consumo sono stati i primi anni dell'Ottocento, anche grazie agli investimenti dei primi capitalisti (in Francia inoltre abbiamo la fine delle guerre napoleoniche e i grandi capitali ottenuti con le confische rivoluzionarie). Nell'Ottocento, da tipica architettura francese, il \"passage\" si diffonde nelle principali citt\u00e0 europee, comunque non raggiungendo mai la ricchezza e l'opulenza dei \"passage\" parigini. In Italia nel 1832 apr\u00ec a Milano, allora sotto l'amministrazione asburgica, la sfarzosa Galleria De Cristoforis, primo \"passage\" realizzato nella penisola italica.\nLe caratteristiche.\nI \"passage\" sono contraddistinti da un massiccio utilizzo di vetro e ferro, materiali che lo sviluppo dell'industrializzazione ha reso disponibili su larga scala.\nInoltre, essendo materiali \"moderni\", conferivano un aspetto moderno all'intera costruzione, andando a rappresentare la grande soddisfazione dell'uomo ottocentesco per il proprio sviluppo tecnologico.\nAltra caratteristica \u00e8 l'adozione in un vasto spazio dell'illuminazione a gas, che sostituisce quella a olio.\nInfine il \"passage\" ha modificato completamente il significato dell'acquisto per una parte consistente della popolazione. Infatti la borghesia, frequentatrice classica del \"passage\" , trasforma l'acquisto in occasione per vestirsi in modo elegante, per vedere e farsi vedere. Caratteristica che coincide con la voglia di questa classe, in forte ascesa sul piano sociale, di possedere nuovi beni per accrescere e affermare il proprio status sociale.\nLa fine dell'attivit\u00e0 commerciale e l'inizio della monumentalit\u00e0.\nA partire della seconda met\u00e0 dell'Ottocento, il \"passage\" \u00e8 costretto a subire la concorrenza di un nuovo luogo di consumo: il grande magazzino. Il grande magazzino infatti, sfruttando le possibilit\u00e0 di una produzione industriale sempre pi\u00f9 di massa, propone dei prodotti a un prezzo pi\u00f9 basso rispetto al \"passage\" (prodotti di conseguenza pi\u00f9 scadenti che necessitavano di un \"contenitore\" \u2014 il grande magazzino \u2014 lussuoso e prestigioso per soddisfare le esigenze della nuova borghesia).\nNon riuscendo a competere con le innovazioni proposte dai grandi magazzini (come il prezzo fisso applicato direttamente sui prodotti), i \"passage\" costruiti dopo il 1860 convertiranno la loro natura di luogo di consumo per assumere lo status di monumento. Alla fase della monumentalit\u00e0 appartengono anche importanti gallerie italiane costruite dopo l'unit\u00e0 d'Italia come la Galleria Vittorio Emanuele II di Milano, la Umberto I di Napoli e la Galleria Subalpina di Torino, inserite in quel contesto di competizione culturale tra le varie citt\u00e0 italiane, che mirava a promuovere le rispettive citt\u00e0 di appartenenza al ruolo di capitale della nazione unificata.\nA partire quindi dallo sviluppo di una produzione industriale di massa e di luoghi pi\u00f9 adatti per distribuirla, il \"passage\" diviene parte del patrimonio architettonico e culturale della citt\u00e0.\nDi conseguenza molti \"passage\" di piccole dimensioni e privi di forti elementi d'attrazione, vengono progressivamente demoliti."}
{"id": "2445077", "revid": "294184", "url": "https://it.wikipedia.org/wiki?curid=2445077", "title": "Leugaricio", "text": "Il campo militare romano di \"Leugaricio\" si trova nella Slovacchia nei pressi del vecchio comune di Tren\u010d\u00edn. Costituisce uno dei pi\u00f9 importanti siti costruiti dall'esercito romano dell'epoca di Marco Aurelio, nell'ambito del progetto di occupazione della Marcomannia e della sua trasformazione in provincia romana.\nIl complesso era a nord dell'accampamento di \"Brigetio\" che si trovava lungo il \"limes danubiano\".\nStoria.\nL'occupazione della Marcomannia (172-180).\nPoco meno di due secoli pi\u00f9 tardi, nel corso delle guerre marcomanniche di Marco Aurelio degli anni 166-188. Qui furono infatti creati tutta una serie di accampamenti militari romani, con edifici in muratura, anche termali. Doveva diventare la futura capitale (o certamente uno dei centri principali) della nuova provincia di Marcomannia.\nNel corso di questi anni di guerra (172-180 d.C.) i Romani, grazie anche all'imponente \"Classis Pannonica\", che permetteva il trasporto e l'approvvigionamento delle armate di terra, risalirono i fiumi della futura provincia di \"Marcomannia\":\nEssi riuscirono, quindi, ad occupare buona parte dei territori a nord del Danubio, sottomettendo totalmente le popolazioni abitanti l'odierna Moravia e Bassa Austria (Naristi, Marcomanni e Cotini), confinanti con la provincia romana della Pannonia superiore.\nArcheologia del sito.\nIl luogo in cui sorge la citt\u00e0 \u00e8 abitato da tempo immemore. Su una roccia sovrastante la citt\u00e0 \u00e8 stato costruito un tipico castello medievale fortificato; Tren\u010d\u00edn \u00e8 famosa per un'iscrizione romana nella roccia del castello che risale al 179, l'epoca delle guerre marcomanne, una serie di guerre avvenute tra l'Impero romano e i Quadi, trib\u00f9 germanica. L'iscrizione denota la regione come \"Laugaricio\" ed \u00e8 il riscontro pi\u00f9 settentrionale della presenza dei soldati romani nell'Europa centrale. Con il nome greco di \"Leukaristos\", Tren\u010d\u00edn fu anche disegnata nella mappa del mondo di Tolomeo nel 150.\nUn'iscrizione datata 179 rivela che nell'accampamento romano vi fossero 2.855 soldati della \"legio II Adiutrix\"."}
{"id": "2445081", "revid": "26165640", "url": "https://it.wikipedia.org/wiki?curid=2445081", "title": "Prudence Halliwell", "text": ""}
{"id": "2445083", "revid": "767487", "url": "https://it.wikipedia.org/wiki?curid=2445083", "title": "I Heard the Bells on Christmas Day", "text": "I Heard the Bells on Christmas Day (in italiano \"Ho sentito le campane il giorno di Natale\") \u00e8 una canzone natalizia, basata sulla poesia Christmas Bells, scritta dallo statunitense Henry Wadsworth Longfellow (1807-1882) nel 1863, nel pieno della guerra civile americana.\nLa poesia \u00e8 stata successivamente musicata da numerosi autori con l'aggiunta di differenti melodie ed il brano \u00e8 stato interpretato da vari cantanti, come Bing Crosby e Frank Sinatra.\nPoesia.\nHenry Wadsworth Longfellow scrisse la poesia \"Christmas Bells\" il 25 dicembre 1863: ad ispirarlo furono le condizioni del figlio, Charles Appleton Longfellow, a letto convalescente dopo essere stato ferito nella Battaglia di New Hope Church, nel corso della guerra civile americana.\nSi tratta sia di una poesia a tema natalizio, che di una poesia contro la guerra: parla infatti di un Natale vissuto durante la guerra civile americana.\nIl testo originale si compone di sette strofe, anche se, normalmente, nella versione cantata vengono tralasciate la quarta e la quinta strofa, vale a dire quelle che si riferiscono specificatamente solo alla guerra.\nLa poesia parla inizialmente delle campane che suonano a festa il giorno di Natale e cita l'espressione \"Pace in terra agli uomini di buona volont\u00e0\". Poi mette questo dolce suono in contrasto con quello inquietante dei cannoni che risuona durante la guerra di secessione americana e si ha il dubbio che veramente ci sia pace in terra, pur con la speranza sempre viva che l'odio finisca.\nBrano musicale.\nIl primo a mettere il testo in musica fu, nel 1870, l'organista inglese John Baptiste Calkin, che utilizz\u00f2 la sua melodia \"Waltham\"; altra melodia, meno comune, con cui in seguito fu accompagnato il brano \u00e8 \"Mainzer\", che era stata composta nel 1845 da Joseph Mainzer (1801-1851).\nNelle versioni pi\u00f9 moderne, \u00e8 invece comunemente utilizzata la melodia composta appositamente per il brano nel 1956 da Johnny Marks (1909-1985), autore di famose canzoni natalizie, quali \"Rudolph the Red-Nosed Reindeer\", \"A Merry, Merry Christmas to You\", \"Rockin' Around the Christmas Tree\", \"A Holly Jolly Christmas\".\nTesto.\nQuesto il testo del brano senza la quarta e la quinta strofa della poesia originale:\n&lt;poem&gt;\nI heard the bells on Christmas day\nTheir old familiar carols play,\nAnd wild and sweet the words repeat\nOf peace on earth, good will to men.\nAnd thought how, as the day had come,\nThe belfries of all Christendom\nHad rolled along the unbroken song\nOf peace on earth, good will to men.\nTill ringing, singing on its way\nThe world revolved from night to day,\nA voice, a chime, a chant sublime\nOf peace on earth, good will to men.\nAnd in despair I bowed my head\n\"There is no peace on earth\", I said,\n\"For hate is strong and mocks the song\nOf peace on earth, good will to men.\"\nThen pealed the bells more loud and deep:\n\"God is not dead, nor doth He sleep;\nThe wrong shall fail, the right prevail\nWith peace on earth, good will to men.\"\n&lt;/poem&gt;\nVersioni discografiche.\nIl brano \u00e8 stato inciso, tra gli altri, da:"}
{"id": "2445089", "revid": "1337338", "url": "https://it.wikipedia.org/wiki?curid=2445089", "title": "Matthew Scrivener", "text": ", che fu per breve tempo governatore della Colonia della Virginia, nel cui ruolo succedette John Smith. Scrivener anneg\u00f2, con altri otto coloni, met\u00e0 dei quali membri del Consiglio della Virginia, compreso Bartholomew Gosnold, fratello di Anthony, mentre tentavano di attraversare un braccio di mare che collegava all'isola Hog nel corso di una tempesta.\nBiografia.\nScrivener era figlio dell'avvocato Ralph Scrivener di Ipswich, Suffolk in Inghilterra. (Un anno dopo che Matthew mor\u00ec annegato, suo fratello John Scrivener acquist\u00f2 Sibton Abbey a Sibton nel Suffolk, dove i discendenti della famiglia abita ancora oggi.) La sorella di Matthew Scrivener spos\u00f2 il cugino del primo presidente di Jamestown, Edward Maria Wingfield.. Mor\u00ec annegato il 7 gennaio del 1609, a soli ventott'anni; venne sostituito nell'incarico di governatore della Virginia da John Smith di Jamestown\nScrivener, indicato come \"Matthew Scrivener, gentleman\" nei primi documenti sulla Virginia, era un amico di John Smith di Jamestown. Egli giunse nella colonia con il convoglio del primo rifornimento dopo la fondazione di Jamestown"}
{"id": "2445095", "revid": "217591", "url": "https://it.wikipedia.org/wiki?curid=2445095", "title": "Stefano Vitali", "text": "Biografia.\nIscritto al Partito Democratico, per 10 anni ha ricoperto la carica di assessore al Comune di Rimini.\nLa sua carriera politica \u00e8 partita con attivit\u00e0 di volontariato e di impegno a tutelare i pi\u00f9 deboli. \u00c8 stato segretario dal 1994 al 1999 di Don Oreste Benzi, fondatore della Comunit\u00e0 Papa Giovanni XXIII.\nNel 2007 gli \u00e8 stato diagnosticato un tumore al colon, poi guarito: per la Chiesa cattolica si \u00e8 trattato di un miracolo attribuito a Sandra Sabattini.\nIn occasione delle elezioni amministrative del 2009 \u00e8 eletto, col sostegno del centro-sinistra, presidente della Provincia di Rimini: dopo aver ottenuto il 42,5% dei voti al primo turno, Vitali sconfigge al ballottaggio il candidato del centro-destra Marco Lombardi ricevendo il 53,6%.\nIn consiglio provinciale era sostenuto da una maggioranza composta da:\nA fine mandato, in seguito alla modifica della struttura delle province, si \u00e8 ritirato dalla politica ed \u00e8 passato ad occuparsi delle attivit\u00e0 internazionali della Comunit\u00e0 Papa Giovanni XXIII."}
{"id": "2445098", "revid": "38120", "url": "https://it.wikipedia.org/wiki?curid=2445098", "title": "The Cellar Door Sessions", "text": "The Cellar Door Sessions \u00e8 un box set live del compositore e trombettista jazz Miles Davis, costituito da 6 CD, registrato in un piccolo nightclub, il 16-17-18-19 dicembre, 1970 alla The Cellar Door, Georgetown, Washington, D.C. e pubblicato nel 2005 dalla Columbia Records. Una porzione della registrazione contenuta nel disco 5 e 6 appare nell'album \"Live-Evil\". John McLaughlin chitarrista che militava all'epoca nella formazione di M. Davis fa la sua unica apparizione in un disco live pubblicato dallo stesso Davis solo in \"Live-Evil\" e nel disco 5 e 6 della The Cellar Door Sessions.\nLista tracce.\nDisco 1.\nMercoled\u00ec, 16 dicembre (1st set)\nDisco 2.\nGioved\u00ec, 17 dicembre (2nd set)\nDisco 3.\nVenerd\u00ec, 18 dicembre (2nd set)\nDisco 4.\nVenerd\u00ec, 18 dicembre (3rd set)\nDisco 5.\nSabato, 19 dicembre (2nd set)\nDisco 6.\nSabato, 19 dicembre (3rd set)"}
{"id": "2445100", "revid": "119535285", "url": "https://it.wikipedia.org/wiki?curid=2445100", "title": "Mediamarket", "text": "Mediamarket S.p.A \u00e8 l'azienda italiana di Media Markt, che a sua volta appartiene al gruppo tedesco Metro, ed \u00e8 una catena di elettronica di consumo operante in Europa.\nMediamarket rappresenta l'11% nel giro d'affari complessivo del gruppo. In Italia la societ\u00e0 ha un fatturato 2009 pari a circa 2,3 miliardi di Euro (net VAT) con le insegne MediaWorld, Saturn e MediaWorld Compra On Line.\nStoria.\nIl primo punto vendita MediaWorld risale al 24 ottobre 1991 a Curno. Nel 2001, a Milano, apre il primo Saturn. Oggi i punti vendita MediaWorld sono 117, che fanno dell'Italia il secondo mercato della catena. Il 15 giugno 2016 Saturn ha abbandonato definitivamente il mercato italiano."}
{"id": "2445102", "revid": "666668", "url": "https://it.wikipedia.org/wiki?curid=2445102", "title": "Futsal Club Brasil-Dornbirn", "text": "Il Futsal Club Brasil-Dornbirn \u00e8 una squadra austriaca di calcio a 5 con sede a Dornbirn, nel Vorarlberg.\nStoria.\nFondata nel 2004 da un gruppo di ragazzi originari del Brasile, nel febbraio del 2007 la societ\u00e0 ha inaugurato l'attivit\u00e0 di calcio a 5. Nella stagione 2008-09 ha disputato la massima divisione del campionato austriaco di calcio a 5."}
{"id": "2445108", "revid": "2048388", "url": "https://it.wikipedia.org/wiki?curid=2445108", "title": "Russ Tamblyn", "text": "Biografia.\nFiglio degli attori Sally Triplet e Eddie Tamblyn, fratello di Larry Tamblyn (organista della rock band The Standells), Russ Tamblyn all'et\u00e0 di quattordici anni fa il suo esordio in veste non accreditata nel film \"Il ragazzo dai capelli verdi\" (1948).\nAccreditato ad inizio carriera come Rusty Tamblyn o Russell Tamblyn, partecipa a commedie come \"Il padre della sposa\" (1950) e al suo sequel \"Pap\u00e0 diventa nonno\" (1951), quindi compare in due famosissimi musical quali \"Sette spose per sette fratelli\" (1954) e \"West Side Story\" (1961), mostrando anche doti drammatiche in \"I peccatori di Peyton\" (1959), per il quale si aggiudica una candidatura all'Oscar come migliore attore non protagonista. Successivamente prende parte a \"Gli invasati\" (1963) e a \"Dracula contro Frankenstein\" (1971).\nNel 1990 si fa apprezzare dal pubblico per il ruolo di un eccentrico psichiatra ne \"I segreti di Twin Peaks\". Nel 1994 \u00e8 nel cast di \"Cabin Boy\", film prodotto da Tim Burton. Come guest star \u00e8 invece apparso in \"Saranno famosi\", \"General Hospital\" e \"Joan of Arcadia\".\nSi \u00e8 sposato tre volte: prima nel 1956 con l'attrice Venetia Stevenson, ma i due hanno divorziato l'anno dopo; poi dal 1960 al 1979 con Sheila Elizabeth Kempton e dal 1981 \u00e8 sposato con Bonnie Margaret Murray.\n\u00c8 padre dell'attrice Amber Tamblyn, nata dalla terza moglie."}
{"id": "2445114", "revid": "666668", "url": "https://it.wikipedia.org/wiki?curid=2445114", "title": "DFC Praha", "text": ""}
{"id": "2445116", "revid": "367445", "url": "https://it.wikipedia.org/wiki?curid=2445116", "title": "Ryan Escolopio", "text": ""}
{"id": "2445117", "revid": "390364", "url": "https://it.wikipedia.org/wiki?curid=2445117", "title": "Henri Coiffier de Ruz\u00e9 d'Effiat", "text": ""}
{"id": "2445118", "revid": "838137", "url": "https://it.wikipedia.org/wiki?curid=2445118", "title": "BMW Open 2008 - Doppio", "text": "Il doppio del BMW Open 2008 \u00e8 stato un torneo di tennis facente parte dell'ATP Tour.\nPhilipp Kohlschreiber e Michail Ju\u017enyj erano i detentori del titolo, ma quest'anno non hanno partecipato.\nMichael Berrer e Rainer Sch\u00fcttler hanno vinto in finale 7\u20135, 3\u20136, 10\u20138, contro Scott Lipsky e David Martin."}
{"id": "2445123", "revid": "301422", "url": "https://it.wikipedia.org/wiki?curid=2445123", "title": "My Balls", "text": ""}
{"id": "2445125", "revid": "481666", "url": "https://it.wikipedia.org/wiki?curid=2445125", "title": "George Barnes (direttore della fotografia)", "text": "Biografia.\nAttivo fin dall'epoca del cinema muto (il suo primo film risale al 1918), Barnes \u00e8 uno dei pi\u00f9 prolifici direttori della fotografia del cinema classico americano, avendo curato oltre 140 pellicole. La sua attivit\u00e0 non si \u00e8 limitata ad alcuni generi, ma ha toccato i pi\u00f9 disparati: dal western al thriller, dal melodramma ai film di propaganda anticomunista.\nSposato sette volte, si ricordi il matrimonio con l'attrice Joan Blondell dal 1933 al 1936, da cui nacque il figlio Norman (oggi produttore televisivo) e verso il quale perse i diritti paterni quando il successivo marito della Blondell, Dick Powell, lo adott\u00f2 nel 1938.\nCinque volte candidato al Premio Oscar per la miglior fotografia (nel 1929 per tre film e nel 1946 per due, per un totale di otto film complessivamente candidati), vinse il premio per \"Rebecca - La prima moglie\" di Alfred Hitchcock nel 1941, nella categoria \"bianco e nero\".\nSi aggiudic\u00f2 anche un Golden Globe per la migliore fotografia nel 1953 per \"Il pi\u00f9 grande spettacolo del mondo\" (\"The Greatest Show on Earth\"), assieme a J. Peverell Marley."}
{"id": "2445126", "revid": "109070994", "url": "https://it.wikipedia.org/wiki?curid=2445126", "title": "Maurizio Cazzati", "text": "Biografia.\nCazzati nacque a Luzzara, Ducato di Mantova (oggi il Comune pi\u00f9 settentrionale della provincia di Reggio Emilia).\nAnche se oggi \u00e8 pressoch\u00e9 sconosciuto, durante la sua vita fu un direttore musicale di successo in diverse citt\u00e0 vicino al suo luogo di nascita, ad esempio Mantova, Bozzolo, Ferrara e Bergamo. \nLa sua opera \"I gridi di Cerere\" ebbe la prima assoluta a Ferrara nel 1652 ed \"Ercole effeminato\" nel 1654 nel Palazzo della Ragione (Bergamo).\nEra cos\u00ec ben considerato che nel 1657 fu invitato a ricoprire il ruolo di \"Maestro di Cappella\" presso la Cappella musicale di S. Petronio a Bologna, senza avere bisogno di farne richiesta. Immediatamente dopo questo incarico, egli mise in atto alcune innovazioni che gli guadagnarono una generale ostilit\u00e0 da parte della comunit\u00e0 musicale e che lo portarono ad avere conflitti personali con altri membri della cappella. In particolare egli fu aspramente criticato da Lorenzo Perti e Giulio Cesare Arresti, i quali misero in dubbio le sue capacit\u00e0 di maestro. Verosimilmente, come Cazzati dichiar\u00f2 in seguito, essi erano solo gelosi della sua posizione.\nNel 1658 l'opera \"Le gare de' fiumi\" ebbe la prima assoluta a Bologna, nel 1662 \"Le gare d'Amore e di Marte\", nel 1664 gli oratori \"Il Caino condannato\" con il libretto di Giovanni Francesco Savaro, \"Celeste aiuto a chi ben fa non manca\", \"Il diluvio\" con il libretto di Savaro e \"Il zelante di feso\", nel 1665 \"Il transito di San Giuseppe\", il 17 marzo 1667 \"Sisara\" con il libretto di Savaro, il 24 marzo 1668 \"La Giuditta\" e il 1\u00ba marzo \"La Psiche deificata\" nella Chiesa di San Petronio e nel 1669 \"Il viaggio di Tobia\" ed il 26 marzo \"La vittoria di San Filippo Neri\" a Bologna.\nNel 1671 egli lasci\u00f2 questo posto e ritorn\u00f2 a Mantova, dove prest\u00f2 servizio presso la Duchessa Isabella come \"Maestro di Cappella da Camera\" fino alla sua morte. Nonostante la musica strumentale sia solo una piccola parte della sua enorme produzione (66 volumi stampati), essa viene considerata oggi la pi\u00f9 influente ed importante."}
{"id": "2445128", "revid": "767487", "url": "https://it.wikipedia.org/wiki?curid=2445128", "title": "Lazare de Ba\u00eff", "text": "Biografia.\nIl re Francesco I lo mand\u00f2 come ambasciatore a Venezia nel 1530 e lo incaric\u00f2 di varie commissioni importanti.\nLa sua opera principale \u00e8 un libro in latino, riguardante l'abbigliamento degli antichi e l'arte della navigazione, stampato a Basilea nel 1541.\nTradusse l'Elettra di Sofocle nel 1537, e poi l'Ecuba. Scrisse versi in latino.\nFu padre del poeta Jean Antoine de Ba\u00eff."}
{"id": "2445129", "revid": "6923", "url": "https://it.wikipedia.org/wiki?curid=2445129", "title": "Cineteatro Giuseppe Cavallera", "text": "Il cineteatro Giuseppe Cavallera \u00e8 un edificio situato nel lungomare della citt\u00e0 di Carloforte (provincia del Sud Sardegna) costruito con pietra a vista. Chiamato anche \"Casa del proletariato\" o \"U Palassiu\" (in tabarchino).\nIniziato nel 1920 fu completato nel maggio 1922 ed ospit\u00f2 le prime organizzazioni sindacali dei battellieri. Il 2 marzo del 1922 infatti si costitu\u00ec una cooperativa con circa 1.800 soci, che elesse il consiglio di amministrazione composto da nove rappresentanti il cui presidente fu Giuseppe Cavallera. In seguito, quando tali organizzazioni sindacali persero il loro ruolo, l'edificio venne trasformato in cineteatro diventando un luogo di cultura politica, teatrale ed intrattenimento. Il cineteatro ha da sempre ospitato note compagnie di operetta e cantanti famosi. L'interno \u00e8 in stile liberty. Lungo i lati si trovano le logge suddivise in tre gallerie con inferriate liberty.\nDurante il carnevale carlofortino vi si svolgono le tradizionali veglie danzanti (\"veglioni\").Negli anni 60 in seguito al proliferare della disco music il pubblico danzante cal\u00f2 notevolmente per cui gli organizzatori pensarono di scritturare per ogni serata danzante dei personaggi famosi della musica leggera italiana e fu cos\u00ec che il teatro si riemp\u00ec di nuovo all'inverosimile grazie alla presenza di cantanti come Claudio Villa, Nilla Pizzi, Little Tony, Nicola di Bari e Orietta Berti. Negli anni 70 fece alcune rappresentazioni con spettacoli di operetta la famosa compagnia di Elvio Calderoni e Aurora Banfi mentre negli anni 90 fu la volta, sempre con spettacoli di operetta della compagnia Abati di Modena."}
{"id": "2445137", "revid": "298055", "url": "https://it.wikipedia.org/wiki?curid=2445137", "title": "Tancredi Palladini", "text": ""}
{"id": "2445142", "revid": "287204", "url": "https://it.wikipedia.org/wiki?curid=2445142", "title": "George Barnes", "text": "Esistono pi\u00f9 persone di nome George Barnes:"}
{"id": "2445146", "revid": "91078", "url": "https://it.wikipedia.org/wiki?curid=2445146", "title": "High tech", "text": ""}
{"id": "2445148", "revid": "830939", "url": "https://it.wikipedia.org/wiki?curid=2445148", "title": "Johnny Marks", "text": "\u00c8 conosciuto soprattutto come autore di numerose canzoni natalizie famose, quali \"Rudolph the Red-Nosed Reindeer\" (1949), \"Rockin' Around the Christmas Tree\" (successo di Brenda Lee), \"A Merry, Merry Christmas to You\" (1959), \"A Holly Jolly Christmas\" (1962), ecc. oltre che della melodia di \"I Heard the Bells on Christmas Day\" (1956) .\nBiografia.\nMarks fu direttore dell'ASCAP dal 1957 al 1961 e fondatore della \"St. Nicholas Music\" nel 1949.\nNel 1973 \u00e8 stato insignito dalla International Society of Santa Claus del premio \"Christmas Spirit\", assieme ad Irving Berlin."}
{"id": "2445152", "revid": "767487", "url": "https://it.wikipedia.org/wiki?curid=2445152", "title": "Kim &amp; The Cadillacs", "text": "Kim &amp; The Cadillacs fu un complesso musicale multinazionale formatosi nel 1977 in Italia con musicisti britannici, tedeschi e italiani.\nAttivo fino a met\u00e0 anni ottanta, vanta una decina di album (incluse alcune \"compilation\") per Ariston e Ricordi.\nLa sua produzione musicale si orient\u00f2 originariamente al rock and roll sullo stile di quello degli anni cinquanta, per poi virare sul pop, genere nel quale la band si esib\u00ec come concorrente in gara, in italiano, in manifestazioni canore di largo seguito come il Festivalbar e il Festival di Sanremo.\nStoria.\nNata sulle ceneri del complesso britannico The Renegades, giunto in Italia al seguito della \"british invasion\", la band si \u00e8 dedic\u00f2 ad un repertorio di musica rock \"revival\", ovvero ispirato al rock and roll delle origini ma con aperture al genere di danza del twist (\"Non Stop Twist\", 1982, \"medley\" basato su \"Let's Twist Again\" di Chubby Checker) e al country con l'impiego di sezione fiati e steel guitar (come in \"Boogie Woogie Cowboy\").\nIl nome \"Kim\" era quello del cantante dei Renegades, Kim Brown, mentre \"The Cadillacs\" era la palese citazione di uno dei principali successi del complesso, appunto il brano rock \"Cadillac\".\nLa scelta del repertorio, orientato verso il rock and roll delle origini, fu di Kim Brown (2 giugno 1945-11 ottobre 2011), ex cantante dei Renegades insieme a Trutz \"Viking\" Groth e Mick Webley (anch'egli nella formazione).\nIl loro primo successo fu il 45 giri \"Rock and Roll Medley\" del 1976 che rimase a lungo ai vertici delle classifiche di vendita dei 45 giri.\nNella decina di dischi incisi dalla band non figurano solo cover di brani celebri del rock and roll delle origini ma anche brani originali composti, oltre che da Brown, anche da Trutz Groth, Mick \"neek\" Webley, Graham \"Jock\" Johnson (drums, bongos, typewriter) che furono lanciati anche attraverso apparizioni televisive e concerti svolti in Italia e in altre nazioni europee.\nBrown visse per tantissimo tempo in un paese della provincia di Milano, Seggiano di Pioltello, per poi trasferirsi, sino alla sua morte, a Helsinki in Finlandia, e l'ultimo suo CD da solista s'intitola \"Memories Can Wait\".\nParallelamente a quella con la band, Groth invece ha svolto anche attivit\u00e0 da solista suonando come one man band con chitarra acustica e armonica a bocca in concerti in folk-club e teatri. In anni recenti, dopo tourn\u00e9e in Finlandia, \u00e8 tornato in sala di registrazione per un nuovo disco a nome Kim &amp; The Cadillacs e un altro ancora per una reunion con tentativo di rinascita dei Renegades, peraltro non riuscito.\nSingoli.\n45 giri"}
{"id": "2445153", "revid": "2166030", "url": "https://it.wikipedia.org/wiki?curid=2445153", "title": "Manuel Antonio Fl\u00f3rez", "text": "Inizio carriera.\nFl\u00f3rez entr\u00f2 nella marina spagnola, dove comand\u00f2 varie navi da guerra combattendo la pirateria, sia nel Mediterraneo che nelle colonie spagnole nelle Americhe. Si distinse per il valore e le grandi conoscenze, diventando cavaliere dell'Ordine di Calatrava. Divent\u00f2 comandante del Dipartimento Navale di el Ferrol, importante base, cantiere navale ed arsenale della Spagna nord-occidentale. Rimase con questo incarico per quattro anni (1771-75).\nFl\u00f3rez fu nominato vicer\u00e9 della Nuova Granada, salpando il 3 dicembre 1775 per assumere l'incarico. Rimase vicer\u00e9 per 11 anni e 5 mesi. Era amato in Nuova Granada. Rassegn\u00f2 le dimissioni nel 1787, parlando di problemi di salute. Le sue dimissioni sembrano per\u00f2 essere dovute alle critiche di Jos\u00e9 de G\u00e1lvez y Gallardo, ministro delle Indie, e dell'arcivescovo Antonio Caballero y G\u00f3ngora di Bogot\u00e0.\nVicer\u00e9 della Nuova Spagna.\nNel 1787 fu nominato vicer\u00e9 della Nuova Spagna e presidente della Audiencia Reale del Messico. Giunse a Veracruz il 18 luglio 1787 assumendo l'incarico a Citt\u00e0 del Messico il 17 agosto.\nFond\u00f2 tre nuovi battaglioni di volontari a Citt\u00e0 del Messico, Nueva Espa\u00f1a e Puebla. Si rifiut\u00f2 di dividere la propria autorit\u00e0 con Francisco Mangino, nominato sovrintendente della Nuova Spagna (1787). Invi\u00f2 ogni anno 50\u00a0000 pesos a New York, per ordine della corona.\nIntervenne in una disputa tra i missionari ed il governatore militare della California. Decise che i figli dei pi\u00f9 grandi latifondisti della colonia avrebbero ricoperto gli incarichi principali dell'esercito coloniale. Nel 1788 decise di assumere 11 minatori tedeschi di Dresda per insegnare ai messicani le pi\u00f9 avanzate tecniche metallurgiche.\nDurante il suo governo apr\u00ec il Real Estudio Bot\u00e1nico. Il 28 aprile 1788 lo storico messicano e gesuita Francisco Javier Alegre mor\u00ec in esilio a Bologna. Il 4 giugno 1788 la spedizione di Esteban Jos\u00e9 Mart\u00ednez salp\u00f2 da San Blas, con la \"Princesa\", per esplorare la costa del Pacifico settentrionale. Questa spedizione raggiunse lo stretto di Bering. Il 12 agosto 1788 Lorenzo de Zavala nacque nello Yucat\u00e1n. In seguito divenne vicepresidente della Repubblica del Texas.\nRe Carlo III mor\u00ec il 14 dicembre 1788 dopo un lungo regno. I sontuosi funerali che seguirono costarono enormi cifre al tesoro della Nuova Spagna. Il vicer\u00e9 Fl\u00f3rez ne fu personalmente colpito, dato che Carlo III era stato il suo protettore.\nL'Audiencia inform\u00f2 la corona della debole salute di Fl\u00f3rez, e gli fu ordinato di fare un passo indietro. Gli furono concessi sei mesi supplementari di stipendio per finanziare il ritorno in Spagna. Fece ritorno il 16 ottobre 1789, e ricevette in premio la croce dell'Ordine di Carlo III, venendo anche nominato capitano generale della marina. Mor\u00ec a Madrid il 20 marzo 1799."}
{"id": "2445154", "revid": "1632387", "url": "https://it.wikipedia.org/wiki?curid=2445154", "title": "The Youth Are Getting Restless", "text": "The Youth Are Getting Restless \u00e8 un album live del gruppo hardcore punk statunitense Bad Brains, registrato live al \"Paradiso Theater\" di Amsterdam nel 1987 durante il tour di \"I Against I\" e pubblicato nel 1990 da Caroline Records.\n\u00c8 stato definito il migliore album live della band, superiore al precedente \"Live\"."}
{"id": "2445158", "revid": "228587", "url": "https://it.wikipedia.org/wiki?curid=2445158", "title": "One (Crown City Rockers)", "text": "One \u00e8 il primo album in studio del gruppo musicale statunitense Crown City Rockers, pubblicato nel 2001 dalla Insiduos Urban Records."}
{"id": "2445162", "revid": "648716", "url": "https://it.wikipedia.org/wiki?curid=2445162", "title": "Chiliomodi", "text": "Chiliomodi \u00e8 un villaggio situato al centro-est della Corinzia, nel Peloponneso. \u00c8 la sede del comune di Tenea () in cui il nome risale a tempi antichi.\nChiliomodi si trova sulla GR-7, la vecchia strada di collegamento tra Tripoli e Corinto. Si trova a da quest'ultima, 37\u00a0km da Argo, circa 45\u00a0km da Nauplia, e circa 65\u00a0km da Tripoli.\nChiliomodi ha una scuola, un liceo, una chiesa, banche, una stazione di polizia, una stazione ferroviaria, un serbatoio d'acqua a torre, una squadra di calcio junior, ed una piazza. Essa \u00e8 situata in una valle e costituita da boschi in cui si pratica coltivazione di alcuni frutti ed ortaggi e pastorizia. A sud-est vi \u00e8 un'altra piccola valle, le cui montagne sono coperte di alberi. La parte pi\u00f9 a sud-est del comune \u00e8 scarsamente popolata e vi \u00e8 situata una strada che collega la parte settentrionale di Argolis al suo confine con Micene. Le altre strade sono di ghiaia e inutilizzabili.\nChiliomodi ha anche una foresta, chiamata Magemeno, un campo ed un osservatorio chiamato Stephanoin.\nIl 17 luglio 2007 scoppi\u00f2 nella zona un incendio catastrofico, che bruci\u00f2 migliaia di ettari di terra sulle montagne fuori Mapsos nella foresta Magemeno. Pompieri dotati di elicotteri e di due aeroplani combatterono contro le fiamme per evitare che queste entrassero nel villaggio e nelle sue fattorie. L'incendio scoppi\u00f2 nelle ore del pomeriggio e prosegu\u00ec fino alla sera prima di cessare. Circa 15 edifici e diverse propriet\u00e0 subirono danni. Quello che era un bellissimo e prestigioso scenario mut\u00f2 in una distesa di cenere. Una decina di pali della luce bruciarono e crollarono lasciando la zona intorno a Chiliomodi nel blackout; i suoi abitanti furono quindi evacuati nei vicini villaggi per evitare problemi."}
{"id": "2445163", "revid": "124200741", "url": "https://it.wikipedia.org/wiki?curid=2445163", "title": "Cecil Kellaway", "text": "Biografia.\nInconfondibile volto di caratterista, Cecil Kellaway fu candidato due volte all'Oscar come migliore attore non protagonista: per \"L'isola del desiderio\" (1948) di Henry Koster e per \"Indovina chi viene a cena?\" (1967) di Stanley Kramer."}
{"id": "2445164", "revid": "1543377", "url": "https://it.wikipedia.org/wiki?curid=2445164", "title": "Earthtones", "text": "Earthtones \u00e8 il secondo album del gruppo musicale hip hop Crown City Rockers, pubblicato nel 2004."}
{"id": "2445165", "revid": "125622657", "url": "https://it.wikipedia.org/wiki?curid=2445165", "title": "Capitoli di Berserk", "text": "Questa \u00e8 la lista dei capitoli di \"Berserk\", manga di Kentar\u014d Miura, la cui storia segue le avventure del guerriero mercenario Gatsu. I capitoli del manga sono serializzati in Giappone dal 25 agosto 1989 nella collana \"Young Animal\" di Hakusensha e raccolti finora in 41 volumi \"tank\u014dbon\" pubblicati in modo discontinuo a partire dal 26 novembre 1990.\n\"Berserk\" \u00e8 suddiviso in archi narrativi composti da capitoli che comprendono ampie parti specifiche della storia complessiva. Questi sono: il Guerriero Nero (volumi 1-3); l'et\u00e0 dell'oro (volumi 3-14); i capitoli della condanna (volumi 14-21); i capitoli del falco del regno millenario (volume 22-35); e i capitoli del mondo fantastico (volumi 35-40).\nL'edizione italiana \u00e8 edita da Planet Manga, divisione di Panini Comics, dall'agosto del 1996 in albi di dimensione pari alla met\u00e0 di un volume giapponese e con le tavole ribaltate rispetto all'originale per permettere una lettura da sinistra a destra. Due ristampe successive intitolate \"Berserk Collection\" e \"Serie nera\" sono pubblicate sempre da Panini Comics mantenendo il formato della serie originale, mentre l'edizione \"Maximum Berserk\" conserva il senso di lettura da destra a sinistra in volumi di trecento pagine, pari a un \"tank\u014dbon\" e mezzo."}
{"id": "2445168", "revid": "907190", "url": "https://it.wikipedia.org/wiki?curid=2445168", "title": "Flat coated retriever", "text": "Il Flat-Coated Retriever \u00e8 un cane da caccia facente parte del gruppo dei Retriever.\nLa razza \u00e8 un incrocio tra il setter irlandese e il Terranova, sviluppandosi distintamente verso la fine del XIX secolo come cane da riporto di selvaggina, oggi utilizzato anche come cane da salvataggio in acqua. I colori ammessi sono il nero e il marrone (detto LIVER)."}
{"id": "2445169", "revid": "287204", "url": "https://it.wikipedia.org/wiki?curid=2445169", "title": "The Best (brano musicale)", "text": ""}
{"id": "2445175", "revid": "731511", "url": "https://it.wikipedia.org/wiki?curid=2445175", "title": "Gran Premio d'Italia 1967", "text": "Il Gran Premio d'Italia 1967 fu una gara di Formula 1, disputatasi il 10 settembre 1967 sull'Autodromo Nazionale di Monza. Fu la nona prova del mondiale 1967 e vide l'ultima vittoria in carriera di John Surtees su Honda, seguito da Jack Brabham e da Jim Clark.\nGara.\nAl 13\u00ba giro Jim Clark, che era saldamente in testa al GP, buca una gomma ed \u00e8 costretto a ripartire con un giro di ritardo. Si sdoppia dai battistrada, li raggiunge e li supera a poche tornate dalla fine. All\u2019ultimo giro \u00e8 nettamente davanti a John Surtees e Brabham, unici superstiti del gruppo di testa, ma a pochi chilometri dalla conclusione rimane senza benzina e viene sfilato alla curva Ascari dai due inseguitori, che vanno a giocarsi il successo in volata: vincer\u00e0 Surtees, mentre Clark arriva con oltre 20 secondi di distacco.\nNote.\n\"Salvo indicazioni diverse le classifiche sono tratte da \""}
{"id": "2445176", "revid": "1788047", "url": "https://it.wikipedia.org/wiki?curid=2445176", "title": "Nova Cana\u00e3", "text": ""}
{"id": "2445182", "revid": "869733", "url": "https://it.wikipedia.org/wiki?curid=2445182", "title": "The Best", "text": "The Best (\"il meglio/migliore\" in lingua inglese) pu\u00f2 riferirsi a:"}
{"id": "2445186", "revid": "1318658", "url": "https://it.wikipedia.org/wiki?curid=2445186", "title": "H\u00f4tel de Mademoiselle de Cond\u00e9", "text": "L'H\u00f4tel de Cond\u00e9 \u00e8 un h\u00f4tel particulier costruito a Parigi per Luisa Adelaide di Borbone, nota come Mademoiselle de Cond\u00e9, da Alexandre-Th\u00e9odore Brongniart.\nNel 1780 M.lle de Cond\u00e9 chiese alla famiglia il permesso di lasciare il convento di Panth\u00e9mont, dove era stata educata, per fare il suo ingresso nella vita pubblica. A tal proposito venne scelta una sistemazione per la giovane. Venne acquistato un terreno situato sulla Rive gauche a Parigi (nell'attuale VI \"arrondissement\"), dove Brogniart edific\u00f2 una splendida abitazione, posta in un cortile interno con un passaggio centrale e con un giardino davanti, sul quale si affacciava un salone ovale. Nel 1782 Georges Jacob consegn\u00f2 materiali per l'arredo per un valore di 13,958 livres, mentre Jean-Fran\u00e7ois Leleu, famoso ebanista, venne ingaggiato per la realizzazione di mobilio. Nonostante varie documentazioni attestino i lavori effettuati, non esiste alcuna descrizione contemporanea dettagliata degli ambienti creati. Horace Walpole menzion\u00f2 l'H\u00f4tel de Cond\u00e9 mentre vi era ospite definendolo la sintesi e l'apice dell'ultimo neoclassico francese.\nIl giardino era progettato ispirandosi al genere \"picturesque\", in linea con l'anglomania in voga in Francia negli anni 80 del XVIII secolo. Nel cortile vi erano lunghi pannelli di stucco in bassorilievo con fanciulli intenti in processioni baccanali (realizzati da Claude Michel); tali opere sono conservate dal 1959 al Metropolitan Museum of Art.\nMotivazioni di ordine politico e familiare fecero s\u00ec che la principessa di Cond\u00e9 non si sposasse. Nel 1789 fugg\u00ec dalla Francia nelle prime fasi della rivoluzione; nel 1802 in Polonia fece voto di castit\u00e0, consacrando il resto della sua esistenza alla vita monastica. Mor\u00ec nel 1824, non ritornando mai pi\u00f9 al palazzo costruito per lei. Tale edificio attualmente si trova al numero 12 di Rue Monsieur-le-Prince, Parigi, VI \"arrondissement\"."}
{"id": "2445188", "revid": "287204", "url": "https://it.wikipedia.org/wiki?curid=2445188", "title": "Sonja Graf", "text": "Biografia.\nImpar\u00f2 gli scacchi dal padre, un tedesco del Volga emigrato a Monaco per inseguire una carriera di pittore. In un libro la Graf racconta che il padre era piuttosto dispotico e a volte violento, per cui prese a frequentare, a mo' di rifugio soprattutto psicologico, i caff\u00e8 di Monaco dove si giocava a scacchi. Conobbe il campione Siegbert Tarrasch, che le fu amico e istruttore. Prima dei vent'anni riusc\u00ec a vincere due volte contro Rudolf Spielmann in simultanee date da quest'ultimo a Monaco. \nNel 1934 e 1937 gioc\u00f2 due match con l'allora campionessa del mondo Vera Menchik, il primo ad Amsterdam e il secondo a Semmering, perdendoli per\u00f2 entrambi (1-3 e 4,5-11,5).\nNel 1936, in assenza della Menchik, vinse il torneo internazionale femminile di Semmering, davanti all'italiana Clarice Benini, che si classific\u00f2 seconda. \nNel 1939 si rec\u00f2 a Buenos Aires per partecipare al mondiale femminile, che si svolgeva in contemporanea alle olimpiadi degli scacchi, ma venne esclusa dalla lista dei concorrenti tedeschi per la sua aperta opposizione al regime nazista. Partecip\u00f2 tuttavia ugualmente sotto la bandiera \"Libre\" (\"libero\" in spagnolo), cio\u00e8 da apolide, con il risultato di 15/18 (+15 \u20133). Perse l'incontro con Vera Menchik, dopo un errore commesso in posizione di vantaggio. \nIn seguito allo scoppio della seconda guerra mondiale decise, come molti altri giocatori europei, di rimanere in Argentina. Impar\u00f2 velocemente la lingua e la cultura e scrisse due libri: \"As\u00ed juega una mujer\"... (\"\u00c8 cos\u00ec che gioca una donna...\"), 1941, nel quale descrive la sua esperienza come giocatrice di scacchi, e \"Yo Soy Susann\" (\"Io sono Susann\"), in cui racconta gli abusi fisici e psicologici subiti durante l'infanzia. Conobbe l'armatore statunitense Vernon Stevenson, col quale si spos\u00f2 nel 1949. I due si trasferirono appena sposati in California, stabilendosi a Hollywood. Prese la cittadinanza statunitense col nome di \"Sonja Graf-Stevenson\".\nIn seguito alla nascita del figlio Alexander sospese l'attivit\u00e0 scacchistica per diversi anni, poi nel 1958/59 vinse (alla pari con Gisele Kahn Gresser) il campionato femminile USA. \nIn seguito si trasfer\u00ec con la famiglia a New York, dove mor\u00ec il 6 marzo 1965 all'et\u00e0 di 56 anni per una malattia al fegato."}
{"id": "2445189", "revid": "130040", "url": "https://it.wikipedia.org/wiki?curid=2445189", "title": "Ruggero Mortimer, 4\u00b0 Conte di March", "text": ""}
{"id": "2445191", "revid": "287204", "url": "https://it.wikipedia.org/wiki?curid=2445191", "title": "Flag (album)", "text": ""}
{"id": "2445192", "revid": "1305772", "url": "https://it.wikipedia.org/wiki?curid=2445192", "title": "Flag (disambigua)", "text": "Flag (bandiera in lingua inglese) pu\u00f2 riferirsi a:"}
{"id": "2445193", "revid": "110157", "url": "https://it.wikipedia.org/wiki?curid=2445193", "title": "Raucheck", "text": "Il Raucheck (2.430 ) \u00e8 la montagna pi\u00f9 alta dei Monti di Tennen nelle Alpi Settentrionali Salisburghesi. Si trova nel Salisburghese (Distretto di Sankt Johann im Pongau)."}
{"id": "2445194", "revid": "287204", "url": "https://it.wikipedia.org/wiki?curid=2445194", "title": "Gorilla (album)", "text": ""}
{"id": "2445198", "revid": "110157", "url": "https://it.wikipedia.org/wiki?curid=2445198", "title": "Chartbusters Go Pop! 20 Legendary Covers from 1969/70 as Sung by Elton John", "text": "Chartbusters Go Pop! 20 Legendary Covers from 1969/70 as Sung by Elton John \u00e8 un album dell'artista britannico Elton John, distribuito dalla \"K-Tel\".\nNessun brano \u00e8 stato composto da Elton: tutte le tracce, infatti, sono delle reinterpretazioni di altri artisti, da lui registrate perch\u00e9 all'epoca esse possedevano una certa notoriet\u00e0. L'allora sconosciuto Reg Dwight cercava infatti di sbarcare il lunario anche proponendo proprie versioni di successi altrui. Questo \u00e8 anche uno dei motivi per cui le tracce suonino raramente \"alla Elton\": egli infatti aveva cercato di riprodurre il sound originale pi\u00f9 fedelmente possibile. I brani furono registrati nel 1969/70 per essere pubblicati in varie compilation (non c'\u00e8 mai stato originariamente l'intento di fare un album vero e proprio); \"Chartbusters\", che comprende alcuni di essi, fu messa sul mercato nel 1994. Questo perch\u00e9 Elton non aveva alcun potere decisionale, dato che all'epoca, come gi\u00e0 detto, lavorava su commissione."}
{"id": "2445199", "revid": "290948", "url": "https://it.wikipedia.org/wiki?curid=2445199", "title": "Classificazione commerciale dei prodotti chimici", "text": "Secondo la classificazione commerciale dei prodotti chimici, i prodotti dell'industria chimica possono essere classificati essenzialmente all'interno di tre grandi categorie:\nMatrice di Kline.\nUna classificazione pi\u00f9 accurata della precedente, chiamata \"matrice di Kline\", distingue le commodity in due sottocategorie, chiamate rispettivamente \"true commodity\" e \"pseudocommodity\".\nLa matrice di Kline \u00e8 una rappresentazione grafica presentata per la prima volta nel 1970 da Charles Howard Kline che ha lo scopo di classificare le diverse classi di prodotti chimici in base al volume di produzione (misurato ad esempio in tonnellate annue) e al loro valore aggiunto. Il volume di produzione \u00e8 riferito all'intera produzione mondiale, non di un singolo impianto chimico.\nIn base a questa rappresentazione esistono 4 classi di prodotti chimici:\nChimica di base.\nUn concetto simile a quello di commodity \u00e8 quello di \"chimica di base\". Con tale termine si fa riferimento ad un'ampia classe di prodotti chimici che vengono utilizzati come punto di partenza per la produzione di una moltitudine di altri prodotti chimici. Per tale motivo, essi sono in genere delle commodity in quanto la loro domanda \u00e8 elevata. Alcuni esempi in tal senso sono l'etilene, il benzene, il cloro e l'acido solforico.\nHigh production volume chemical.\nUn'altra categoria commerciale simile e spesso sovrapponibile alle commodity \u00e8 quella dei \"High production volume chemical\" (prodotti chimici ad elevato volume di produzione o HPV chemical). Tale categoria \u00e8 usata negli Stati Uniti e include tutti i prodotti chimici che vengono importati o prodotti negli Stati Uniti per un quantitativo superiore al milione di libbre. Si stima che i prodotti chimici in commercio siano intorno a 70.000 e che tra questi circa 3.300 (cio\u00e8 meno del 5%) fanno parte della categoria dei High production volume chemical."}
{"id": "2445204", "revid": "339392", "url": "https://it.wikipedia.org/wiki?curid=2445204", "title": "Fine chemical", "text": ""}
{"id": "2445206", "revid": "1522738", "url": "https://it.wikipedia.org/wiki?curid=2445206", "title": "Thomas Dale", "text": "Biografia.\nDal 1588 al 1609, Thomas Dale prest\u00f2 servizio nella regione dei Paesi Bassi con l'errcito inglese sotto il comando di Robert Dudley, I conte di Leicester. A seguito della sua abilit\u00e0 ed ambizione, divenne amico di molte persone influenti. Nel 1599 Thomas Dale venne arruolato nell'esercito inglese dal conte di Essex. Dopo molti anni di devoto servizio, il re Giacomo I lo elev\u00f2 al rango di cavaliere e divenne \"Sir Thomas Dale del Surrey\" il 16 giugno 1606.\nMentre Dale era in servizio nei Paesi Bassi, su raccomandazione del fratello di re Giacomo, Enrico Federico Stuart, lo stato maggiore dell'esercito inglese in Olanda acconsent\u00ec a che \"il capitano Thomas Dale (destinato da sua maest\u00e0 il re di Gran Bretagna ad essere impiegato nella Colonia di Virginia al suo servizio) pu\u00f2 assentarsi da questa compagnia per il periodo di tre anni, ed il suo posto rimarr\u00e0 vacante in attesa che egli possa ricoprirlo al suo ritorno.\"\nViaggio alla Colonia della Virginia.\nCinque anni dopo, la Virginia Company invi\u00f2 Sir Thomas Dale come \"Marshall of Virginia\" (una nuova posizione) nell'organigramma della Colonia della Virginia, sotto il comando di Thomas West, III barone De La Warr (Lord Delaware). Partito con tre navi, il 19 maggio 1611, giunse a Jamestown (dal nome di Giacomo I) con uomini, bestiame e provviste. Egli trov\u00f2 la colonia in condizioni di grande difficolt\u00e0 e bisognosa di una urgente ristrutturazione. Dale chiese una immediata riunione del Consiglio della Colonia e nomin\u00f2 delle squadre per la ricostruzione di Jamestown.\nRicopr\u00ec l'incarico di governatore per tre mesi e mezzo nel 1611, e di nuovo per due anni fra il 1614 ed il 1616. Nell'intervallo, fu vice di Thomas Gates. In ogni caso, per cinque anni fu la pi\u00f9 alta carica della Colonia della Virginia. Egli esib\u00ec un'efficienza austera che era la migliore medicina che sarebbe potuta essere concepita per lo sviluppo della colonia.. Durante la sua permanenza al governo vide la luce il Primo codice di leggi della Virginia, che fu in vigore dal 1611 al 1619. Questo codice, intitolato \"Articles, Lawes, and Orders Divine, Politique, and Martiall\" (conosciuto come Dale's Code), fu noto per la sua impietosa severit\u00e0, e sembra sia stato redatto, per la maggior parte, dallo stesso Dale.\nLungo il fiume: Un luogo migliore di Jamestown.\nAlla ricerca di un sito pi\u00f9 salubre di Jamestown, Thomas Dale navig\u00f2 lungo il fiume James (anch'esso intitolato al re d'Inghilterra) verso un'area oggi nota come Contea di Chesterfield. \nEgli sembr\u00f2 ben impressionato da un'area in cui il fiume Appomattox si immetteva nel fiume James, e sembra che la denomin\u00f2 \"New Bermuda\" anche se apparentemente il nome non venne formalizzato. (Al largo delle coste del Nord America, l'arcipelago delle isole Bermuda divenne parte della Colonia della Virginia nel 1612 anche se venne casualmento scoperto nel 1609 con il naufragio della \"Sea Venture\".\nUn poco pi\u00f9 avanti lungo il corso del fiume James, nel 1611, inizi\u00f2 la costruzione di un nuovo insediamento chiamato Henricus su quella che \u00e8 oggi l'isola di Farrars.\nNel 1614, il governatore Thomas Dale invi\u00f2 20 uomini, sotto il comando di William Craddock, nell'area, attraverso la Chesapeake Bay, oggi nota come Eastern Shore per creare una salina e pescare pesci per l'alimentazione dei coloni. Egli pensava di produrre sale facendo bollire l'acqua di mare. Essi si insediarono lungo l'\"Old Plantation Creek\" in un luogo chiamato \"Dale's Gift\" sulla terraferma, ma crearono la salina sull'isola Smith, vicina all'attuale Contea di Northampton vicino a Cape Charles.\nRitorno in Inghilterra.\nIl governatore Dale salp\u00f2 per l'Inghilterra nella primavera del 1616 a bordo della \"Treasurer\". Lo accompagnarono, in quello che fu considerato un viaggio d'affari, John Rolfe, sua moglie Pocahontas, ed il loro figlio Thomas Rolfe. La regina Anna venne colpita dalla bellezza di Pocahontas, e gli investimenti della Virginia Company vennero sensibilmente aumentati. Comunque, subito dopo aver lasciato Londra, mentre John Rolfe e sua moglie risalivano il Tamigi, Pocahontas si ammal\u00f2 gravemente e mor\u00ec il 21 marzo 1617 mentre era ancora in Inghilterra.\nAnche se Dale e Pocahontas erano destinati a non tornare in Virginia, egli scrisse \"Una reale relazione sullo stato della Virginia, lasciata da Sir Thomas Dale, Cavaliere, nel maggio 1616.\" Nel corso di una nuova missione, durante una spedizione alle Indie orientali, egli si ammal\u00f2 e mor\u00ec di febbre a Masulipatam il 19 agosto 1619."}
{"id": "2445207", "revid": "287204", "url": "https://it.wikipedia.org/wiki?curid=2445207", "title": "Murales (album)", "text": ""}
{"id": "2445208", "revid": "729019", "url": "https://it.wikipedia.org/wiki?curid=2445208", "title": "Lockheed XV-4 Hummingbird", "text": "Il Lockheed XV-4 Hummingbird (originariamente designato VZ-10) fu un progetto dell'U.S. Army negli anni sessanta, uno dei tentativi di creare un jet V/STOL (decollo e atterraggio verticali). Con una velocit\u00e0 programmata di 336 miglia orarie era pi\u00f9 lento degli aerei da trasporto.\nIl progetto era di usare porte nella parte superiore e inferiore della fusoliera per incrementare la spinta con aria fredda. In teoria, un aereo da 11.607 lb poteva essere spinto da un motore da 6.600 lbf. Ma le prestazioni furono al di sotto di quelle previste, ed il prototipo si schiant\u00f2 al suolo il 10 giugno 1964, causando la morte del pilota. Al secondo aereo vennero installati dei motori a getto diversi, ma anch'esso si schiant\u00f2 dopo diversi test.\nAnche per il XFV-12 si ebbe scarso successo a ventilare aria fredda per aumentare la spinta sulle ali.\nNessuno dei primi progetti V/STOL statunitensi ebbero futuro. Il britannico Hawker Siddeley Harrier usava ugelli vettoriali, mentre il jet da attacco russo Yakovlev Yak-38 Forger usava 2 turbogetti di sostentamento Kolesov RD-36-35 da 2350 kg di spinta ciascuno montati in verticale nella parte anteriore della fusoliera dietro l'abitacolo in congiunzione con ugelli rotanti posteriori."}
{"id": "2445209", "revid": "74801", "url": "https://it.wikipedia.org/wiki?curid=2445209", "title": "Carolina d'Assia-Rheinfels-Rotenburg", "text": "Era la figlia di Ernesto Leopoldo, langravio d'Assia-Rotenburg, e della moglie Eleonora Maria di L\u00f6wenstein-Wertheim-Rochefort.\nBiografia.\nCarolina era una dei dieci figli dei genitori:\nIl 24 luglio 1728 Carolina spos\u00f2 Luigi Enrico, duca di Borbone a Sarry, in Francia; lo sposo era un nipote di re Luigi XIV di Francia attraverso la madre, che a sua volta era una figlia naturale e poi legittimata del \"Re Sole\" e della di lui amante Madame de Montespan. Luigi Enrico era anche un Principe del Sangue e capo della Casa di Cond\u00e9.\nIn giovent\u00f9 Luigi Enrico era stato un uomo bello ed attraente, ma quando spos\u00f2 Carolina in seconde nozze aveva ormai trentasei anni ed aveva perso la vista da un occhio, a causa di un incidente di caccia con il Duca di Berry, avvenuto nel 1713. Dopo il matrimonio, Carolina venne conosciuta con l'appellativo di \"Madame la Duchesse\".\nLa precedente Principessa di Cond\u00e9 era stata l'insulsa Maria Anna di Borbone-Conti (1689-1720), morta otto anni prima del secondo matrimonio del marito lasciato vedovo con Carolina; Maria Anna era stata prima cugina del marito ed era morta senza dare un erede alla Casata. Carolina era stata anche inserita in una lista di possibili mogli per re Luigi XV di Francia, ma venne scartata a causa del suo cattivo carattere. Carolina venne comunque descritta come una ragazza carina quando arriv\u00f2 a corte; nel 1730 il marito venne perdonato dal Re e gli fu concesso di ritornare a Parigi dal suo esilio al castello di Chantilly iniziato nel 1725. Carolina ed il marito vissero tranquillamente al Palazzo Borbone, costruito dalla suocera di Carolina, Luisa Francesca di Borbone-Francia.\nOtto anni dopo il matrimonio, Carolina diede un figlio al marito:\nIl principe Luigi Enrico mor\u00ec al castello di Chantilly il 27 gennaio 1740 Carolina mor\u00ec l'anno successivo, nel giugno 1741, a Parigi, lasciando il figlio di cinque anni orfano. Venne sepolta nel convento carmelitano di \"Faubourg Saint-Jacques\", a Parigi.\nNel 1767 sua nipote, la principessa Maria Teresa Luisa di Savoia-Carignano, spos\u00f2 il giovane Luigi Alessandro di Borbone-Penthi\u00e8vre, principe di Lamballe; l'anno seguente sarebbe rimasta vedova e divenne una grande amica della regina Maria Antonietta, per poi venire uccisa nei massacri di settembre del 1792."}
{"id": "2445210", "revid": "697352", "url": "https://it.wikipedia.org/wiki?curid=2445210", "title": "Credito formativo", "text": ""}
{"id": "2445215", "revid": "287204", "url": "https://it.wikipedia.org/wiki?curid=2445215", "title": "Vida", "text": ""}
{"id": "2445216", "revid": "287204", "url": "https://it.wikipedia.org/wiki?curid=2445216", "title": "Vida (album)", "text": ""}
{"id": "2445219", "revid": "339392", "url": "https://it.wikipedia.org/wiki?curid=2445219", "title": "Speciality chemical", "text": ""}
{"id": "2445220", "revid": "339392", "url": "https://it.wikipedia.org/wiki?curid=2445220", "title": "Branded commodity", "text": ""}
{"id": "2445221", "revid": "339392", "url": "https://it.wikipedia.org/wiki?curid=2445221", "title": "True commodity", "text": ""}
{"id": "2445225", "revid": "1305772", "url": "https://it.wikipedia.org/wiki?curid=2445225", "title": "Va\u00e7e Zela", "text": "Ha iniziato la propria carriera nel 1962 vincendo la prima edizione del Festivali i K\u00ebng\u00ebs che si aggiudicher\u00e0 altre 10 volte.\nIl 24 dicembre 2002 il presidente albanese Alfred Moisiu l'ha decorata con la \"Urdhri Nderi i Kombit\"."}
{"id": "2445228", "revid": "785863", "url": "https://it.wikipedia.org/wiki?curid=2445228", "title": "Kiara", "text": ""}
{"id": "2445231", "revid": "287204", "url": "https://it.wikipedia.org/wiki?curid=2445231", "title": "Lawrence Tibbett", "text": "Biografia.\nFino al 1915 ha studiato al Manual Arts High School di Los Angeles.\nNel 1916 ha sposato Grace Mackay Smith.\nDurante la Prima guerra mondiale ha fatto servizio nella Marina mercantile degli Stati Uniti d'America.\nPoi ha studiato a New York con Frank La Forge.\nLawrence Tibbett \u00e8 stato uno dei grandi cantanti lirici del Metropolitan Opera House di New York dove debutt\u00f2 nel novembre 1923 come Lavitsky in Boris Godunov con Fyodor Chaliapin e successivamente come Valentin in Faust con Giovanni Martinelli, in dicembre Marullo in Rigoletto con Giuseppe De Luca, Fl\u00e9ville in Andrea Ch\u00e9nier con Beniamino Gigli, Rosa Ponselle e Titta Ruffo, Silvio in Pagliacci, nel 1924 Herald ne I Compagnacci di Primo Riccitelli, Herald in Lohengrin, Moral\u00e8s in Carmen, Marquis D'Obigny ne La traviata con Amelita Galli-Curci, Schlemil in Les contes d'Hoffmann con Lucrezia Bori, Shchelkalov in Boris Godunov, nel 1925 Ford in Falstaff diretto da Tullio Serafin, Kothner in Die Meistersinger von N\u00fcrnberg e Ramiro in L'Heure espagnole, nel 1926 Neri ne La cena delle beffe di Umberto Giordano con Gigli diretto da Serafin, Tonio in Pagliacci, Wolfram in Tannh\u00e4user, Mercutio in Romeo e Giulietta, Fra Melitone ne La forza del destino con la Ponselle, Martinelli ed Ezio Pinza, nel 1927 Manfredo ne L'amore dei tre re di Italo Montemezzi con la Bori diretto da Serafin, Eadgar nella prima assoluta di The King's Henchman di Deems Taylor diretto da Serafin, Dappertutto in Les contes d'Hoffmann, Alfio in Cavalleria rusticana, Germont ne La traviata con la Galli-Curci, Gigli e diretto da Serafin, Telramund in Lohengrin, nel 1928 Escamillo in Carmen, Amonasro in Aida nella trasferta a Cleveland, nel 1929 Marcello ne La boh\u00e8me e Jonny in Jonny spielt auf di Ernst Krenek, Jack Rance ne La fanciulla del West, nel 1931 Colonel Ibbetson nella prima assoluta di Peter Ibbetson di Deems Taylor con la Bori diretto da Serafin e Scarpia in Tosca con Giacomo Lauri-Volpi, nel 1932 Simon Boccanegra diretto da Serafin, nel 1933 Brutus Jones nella prima assoluta di The Emperor Jones di Louis Gruenberg diretto da Serafin, nel 1934 Wrestling Bradford nella prima assoluta di Merry Mount di Howard Hanson sempre con Serafin, nel 1935 Pasha nella prima assoluta di In the Pasha's Garden di John Laurence Seymour e Rigoletto con Lily Pons, nel 1936 Gianni Schicchi, nel 1937 Lindorf/Copp\u00e9lius/Dappertutto/Dr. Miracle in Les contes d'Hoffmann e Guido in Caponsacchi di Richard Hageman diretto dal compositore, Iago in Otello, nel 1938 Sir John Falstaff, nel 1943 Don Carlo ne La forza del destino diretto da Bruno Walter, nel 1944 Golaud in Pell\u00e9as et M\u00e9lisande con Bidu Say\u00e3o, nel 1946 Michele ne Il tabarro con Licia Albanese, nel 1949 Captain Balstrode in Peter Grimes e nel 1950 Ivan Khovansky in Khovanshchina. Tibbett prese parte a 603 rappresentazioni del Met.\nAl San Francisco Opera debutta nel 1927 come Ford in Falstaff e Neri Chiaramantesi ne La cena delle beffe di Giordano, nel 1928 Amonasro in Aida e Manfredo ne L'amore dei tre re di Montemezzi, Tonio in Pagliacci e debutta il ruolo del Barone Scarpia in Tosca, nel 1933 Giorgio Germont ne La traviata con Claudia Muzio e Brutus Jones in The Emperor Jones di Gruenberg, nel 1936 Gianni Schicchi, debutta il ruolo di Iago in Otello con Martinelli ed \u00e8 Rigoletto, nel 1941 Figaro ne Il barbiere di Siviglia con la Say\u00e3o e Pinza e Simon Boccanegra diretto da Erich Leinsdorf, nel 1947 Golaud in Pell\u00e9as et M\u00e9lisande e nel 1949 Dappertutto/Dr. Miracle in Les contes d'Hoffmann.\nNel 1927 \u00e8 king Eadgar nella prima trasmissione radiofonica lirica registrata in studio nella CBS con la ripresa nel Metropolitan di \"The King's Henchman\" di Taylor.\nL'incontro con il cinema \u00e8 stato occasionale, sebbene ricevesse una candidatura all'Oscar come migliore attore protagonista per \"Amor gitano\" (1930) di Lionel Barrymore. Il film era a colori ed \u00e8 andato perduto, tranne qualche scena: viene oggi ricordato per essere stata l'unica apparizione a colori in un film di Stan Laurel e Oliver Hardy.\nTibbett interpret\u00f2 altri cinque film tra il 1930 e il 1936 come \"Passione cosacca\" con Grace Moore ed \"Il re dell'opera\" con Virginia Bruce.\nAl Wiener Staatsoper nel 1937 \u00e8 Rigoletto.\nNel giugno 1946 tiene un concerto al Teatro La Fenice di Venezia.\nNel 1954 \u00e8 C\u00e9sar nella rappresentazione nel Majestic Theatre di New York di \"Fanny\" di Harold Rome.\nLa sua registrazione di Gershwin, Porgy and Bess con Helen Jepson diretta da Alexander Smallens \u00e8 stata premiata con il Grammy Hall of Fame Award 2002.\nMuore nel 1960 a seguito di una caduta in casa."}
{"id": "2445232", "revid": "1568601", "url": "https://it.wikipedia.org/wiki?curid=2445232", "title": "My\u014djin-sh\u014d", "text": "Il \u00e8 un vulcano sottomarino situato circa 450 chilometri a sud di Tokyo sulla Dorsale Izu-Ogasawara nelle Isole Izu. L'attivit\u00e0 vulcanica in questa zona \u00e8 stata scoperta fin dal 1869. Da allora il vulcano ha subito molteplici eruzioni, la pi\u00f9 potente delle quali condusse alla temporanea emersione e alla successiva scomparsa di una piccola isola.\nIl nome My\u014djin-Sh\u014d deriva da una barca da pesca, la \"No.11 My\u014djin-Maru\" della citt\u00e0 giapponese di Yaizu (prefettura di Shizuoka), il cui equipaggio assistette per primo all'imponente eruzione vulcanica del 1952.\nEruzione del 1952-3.\nL'eruzione vulcanica dal 1952 al 1953 fu una delle pi\u00f9 imponenti attivit\u00e0 mai registrate, con la ripetuta comparsa e scomparsa di un'isola, che ad un certo punto raggiunse oltre dieci metri sul livello del mare, prima di sprofondare dopo una potente esplosione vulcanica nel settembre 1953. Esattamente il 24 settembre 1953, un vascello di rilevamento, il \"No. 5 Kaiyo-Maru\" del Dipartimento idrografico dell'Agenzia di sicurezza marittima, fu distrutto dal vulcano, con la perdita dei 31 membri dell'equipaggio (inclusi i nove scienziati che studiavano l'eruzione). Di conseguenza il Dipartimento svilupp\u00f2 il \"Manbou\" (pesce luna), una nave di rilevamento radiocomandata senza equipaggio, e lo utilizz\u00f2 per ricerche in aree marine pericolose, come appunto i vulcani sottomarini.\nQuesta era la prima volta che l'attivit\u00e0 vulcanica era stata rilevata usando il canale SOFAR.\nRilevamento del 1998-9.\nNel 1998 e nel 1999, il Dipartimento idrografico condusse rilevamenti completi dei fondali marini intorno al My\u014djin-sh\u014d, usando il modernissimo vascello di rilevamento \"Shoyo\" ed il \"Manbou II\", il \"Manbou\" di seconda generazione. Come risultato di queste rilevazioni, fu fatta per la prima volta una dettagliata riproduzione della topografia dei fondali marini intorno a My\u014djin-Sh\u014d.\nIl \"Manbou II\" condusse il rilevamento dell'area marina entro un raggio di 3 miglia nautiche (circa 5,4 chilometri) dal My\u014djin-Sh\u014d. La \"Shoyo\" condusse il rilevamento dell'area marina entro un raggio di circa 10 miglia nautiche (circa 18,5 chilometri) ma ad una profondit\u00e0 maggiore di quella dell'area nel raggio di 3 miglia nautiche. Il \"Manbou II\" lavora in base agli ordini di istruzioni preprogrammate e misura profondit\u00e0 e temperatura dell'acqua. Il rilevamento batimetrico del \"Manbou II\" fu eseguito utilizzando l'ecoscandaglio \"PRD-601\" ad intervalli di 0,2 miglia nautiche (circa 370 metri). La \"Shoyo\" condusse un rilevamento completo che includeva i rilevamenti geologici e geofisici del fondale marino. Il rilevamento batimetrico della \"Shoyo\", a sua volta, fu eseguito usando un ecoscandaglio \"Seabeam 2112\" ad intervalli di 0,5 miglia nautiche (circa 930 metri).\nStruttura.\nIn precedenza, il My\u014djin-sh\u014d era considerato il cono centrale di un vulcano doppio con le Bayonnaise Rocks (rocce di 9,9 metri di altezza sul livello del mare) come porzione del somma (Mita, 1949). Come risultato del rilevamento, tuttavia, gli autori trovarono che sia il My\u014djin-sh\u014d che le Bayonnaise Rocks sono coni sulla sommit\u00e0 di un vulcano doppio. Le pendici di questo vulcano doppio giacciono da 1.400 a 1.500 metri di profondit\u00e0 ed hanno una dimensione di circa 30 per 25 chilometri est-ovest, nord-sud. La sommit\u00e0 \u00e8 quasi un cerchio del diametro di 7 per 9 chilometri e l'altezza \u00e8 di 1.000 \u2013 1.400 metri.\nIl diametro del fondo della caldera \u00e8 di 5,6 chilometri ed ha una profondit\u00e0 di circa 1.100 metri. Il cono centrale \u00e8 un'altura un tempo nota come Takane-Sho, 328 metri sotto il livello del mare.\nIl My\u014djin-sh\u014d \u00e8 un cono post-caldera formatosi nella parte nordorientale della sommit\u00e0 di un vulcano doppio. \u00c8 l'unico cono di forma conica e l'altezza \u00e8 di 550 metri con la profondit\u00e0 pi\u00f9 bassa a 50 metri. Fu ottenuta una misurazione che suggeriva uno zampillo di bolle vicino alla cima e furono altres\u00ec osservati microterremoti vicino al My\u014djin-sh\u014d, il che mostra che il vulcano \u00e8 ancora attivo, sebbene ad un basso livello."}
{"id": "2445233", "revid": "7", "url": "https://it.wikipedia.org/wiki?curid=2445233", "title": "Kim &amp; the Cadillacs", "text": ""}
{"id": "2445234", "revid": "729019", "url": "https://it.wikipedia.org/wiki?curid=2445234", "title": "Campagna sasanide di Alessandro Severo", "text": "La campagna sasanide di Alessandro Severo fu un episodio delle guerre romano sasanidi (224-363) che vide l'Impero romano governato dall'imperatore Alessandro Severo (222-235) affrontare il dominio dei Sasanidi, guidati da Ardashir I (224-241): la guerra fu combattuta in un periodo compreso tra il 230 e il 232, originata da un tentativo di espansione sasanide nelle province romane orientali, e si risolse con un ritorno allo \"status quo ante\".\nContesto storico.\nTra il 224 e il 226/227 avvenne un episodio importante, che cambi\u00f2 le sorti dei rapporti tra Impero romano e Impero persiano: in Oriente l'ultimo imperatore dei Parti, Artabano IV, fu rovesciato dopo essere stato sconfitto in \"tre battaglie\" e il rivoltoso, Ardashir I, fond\u00f2 la dinastia sasanide, destinata a essere avversaria orientale dei Romani fino al VII secolo. In particolare, tra il 229 ed il 232 circa, Sasanidi e Romani si scontrarono per la prima volta.\nSul fronte romano, invece, la nuova dinastia dei Severi che regn\u00f2 sull'Impero romano tra la fine del II e i primi decenni del III secolo (dal 193 al 235, con una breve interruzione durante il regno di Macrino tra il 217 e il 218), e che aveva avuto in Settimio Severo il suo capostipite, si trovava ora nelle mani di un giovane imperatore, Alessandro Severo, che pochi anni dopo sarebbe stato ucciso, rivelandosi l'ultimo discendente. La nuova dinastia era nata sulle ceneri di un lungo periodo di guerre civili, dove si erano affrontati altri tre contendenti oltre a Settimio Severo (Didio Giuliano, Pescennio Nigro e Clodio Albino).\n\"Casus belli\".\nIl \"casus belli\" fu la rivendicazione, da parte dei Sasanidi che si consideravano discendenti dei Persiani, del possesso di tutto l'impero degli Achemenidi, ivi compresi i territori, ora romani, dell'Asia Minore e del Vicino Oriente, fino al mare Egeo.\nSecondo il racconto di Erodiano, Alessandro propose ad Ardashir di mantenere lo \"status quo\", ricordandogli le vittorie romane sui Persiani (da Augusto, a Traiano, Lucio Vero, fino a Settimio Severo), ma non ebbe alcun effetto sul sovrano sasanide, il quale poco dopo scese sul campo di battaglia e nel 230, penetr\u00f2 nella provincia romana di Mesopotamia cercando, senza riuscirvi, di conquistare \"Nisibis\" e compiendo diverse incursioni in Siria e Cappadocia.\nForze in campo.\nSasanidi.\nNon conosciamo con precisione quante e quali furono le armate messe in campo da parte dei Sasanidi. Cassio Dione Cocceiano ci racconta che si trattava certamente di una grossa armata, pronta a terrorizzare non solo la provincia romana di Mesopotamia, ma anche quella di Siria, ad ovest dell'Eufrate. Erodiano aggiunge che era pari a quella romana, attorno quindi ai 150.000 armati o forse pi\u00f9. La Historia Augusta parla di un impiego in battaglia di 700 elefanti da guerra, 1.800 carri falcati da guerra e 120.000 cavalieri clibanari.\nCi\u00f2 che conosciamo di questo esercito \u00e8 che non era permanente come quello romano, con soldati di professione pagati regolarmente per il loro mestiere. Vi era solo un'eventuale divisione del bottino finale. Ci troviamo piuttosto di fronte ad un sistema simile a quello feudale, dove per ogni campagna era necessario assemblare un esercito di volta in volta, composto da nobili a capo dei loro \"clan\", sottoposti poi sotto il comando di un principe della casa reale. Non c'erano perci\u00f2 ufficiali esperti d'armi che prestassero servizio in modo continuo e neppure un sistema di reclutamento durevole, poich\u00e9 non vi erano unit\u00e0 militari permanenti, sebbene molti fossero i nobili a disposizione dell'esercito sasanide. Per questi motivi, spesso ingaggiavano armate mercenarie. Usavano soprattutto l'arco ed il cavallo in guerra, diversamente dai Romani che prediligevano la fanteria, tanto che i Sasanidi si dice crescessero fin dall'infanzia, cavalcano e tirando con le frecce, vivendo costantemente per la guerra e la caccia.\nVi \u00e8 da aggiungere per\u00f2 che, a differenza dei Parti arsacidi, cercarono di mantenere sotto le armi per pi\u00f9 anni i loro contingenti, nel corso di importanti campagne militari, velocizzando il reclutamento delle loro armate, oltre a meglio assimilare le tecniche di assedio dei loro avversari romani, mai veramente apprese dai loro predecessori.\nRomani.\nSappiamo invece che per i Romani le forze messe in capo erano rappresentate dalle legioni e dalle truppe ausiliarie disposte lungo il \"limes\" orientale, che purtroppo secondo Cassio Dione Cocceiano, non versavano in uno stato accettabile di preparazione, disciplina e morale, per far fronte a questo nuovo pericolo orientale, tanto da aver messo a morte, in modo sconsiderato, il loro stesso governatore della provincia di Mesopotamia, \"Flavius Heracleo\". Qui sotto l'elenco delle legioni e delle loro rispettive fortezze:\nA queste legioni, gi\u00e0 presenti sul fronte orientale, se ne aggiungevano altre provenienti dal Danubio e da altre regioni occidentali come:\noltre ad alcune \"vexillationes\" provenienti da altri fronti come:\nIl totale delle forze messe in campo dall'Impero romano lungo l'intero limes orientale, potrebbe essere stato attorno ai 150.000 armati romani coinvolti o forse pi\u00f9 (tra cui 30.000 \"phalangarii\", provenienti da sei legioni), di cui la met\u00e0 era costituita da legionari, la restante da ausiliari.\nFasi della guerra.\nDella campagna sasanide di Alessandro Severo esistono due racconti contrastanti: quello di Erodiano, che non ha remore a mostrare gli errori dell'imperatore romano nella conduzione della guerra e descrive una situazione negativa per i Romani, salvo poi raccontare che i Sasanidi accettarono lo \"status quo ante bellum\"; nella \"Historia Augusta\", nel \"Cesari\" di Aurelio Vittore, nel \"Breviario di storia romana\" di Eutropio o nel \"Chronicon\" di S.Girolamo, invece, si racconta della grandiosa vittoria di Alessandro sui nemici.\nConseguenze.\nGli scontri tra Romani e Sasanidi, per\u00f2, avevano indebolito enormemente anche l'esercito di Ardashir, che ne ordin\u00f2 lo scioglimento per la pausa invernale tra il 232 e il 233. La notizia raggiunse Alessandro, la cui salute era migliorata ad Antiochia, dopo che aveva tentato di riottenere il favore dei propri uomini con un donativo e mentre stava preparando il prosieguo della campagna. Sebbene fosse convinto che il pericolo fosse terminato, Alessandro decise di porre fine alle ostilit\u00e0 in Oriente anche per l'arrivo della notizia che gli Alemanni avevano sfondato il \"limes\" di Reno e Danubio e si apprestavano a saccheggiare in forze, campi e citt\u00e0. La morte poi del giovane imperatore per mano di un suo generale, Massimino il Trace (nel 235), e la successiva anarchia militare in cui per circa un cinquantennio vers\u00f2 l'Impero romano, determinarono non pochi vantaggi a favore del nascente Impero sasanide, che non si lasci\u00f2 sfuggire l'occasione di sorprendenti rivincite, fino ad occupare la stessa Antiochia di Siria nel 252 e nel 260."}
{"id": "2445235", "revid": "367445", "url": "https://it.wikipedia.org/wiki?curid=2445235", "title": "Fast-four", "text": " #REDIRECTRamones."}
{"id": "2445243", "revid": "110157", "url": "https://it.wikipedia.org/wiki?curid=2445243", "title": "Classic Elton John", "text": "Classic Elton John \u00e8 una raccolta di beneficenza dell'artista britannico Elton John, pubblicata dalla \"McDonald's\" negli Stati Uniti (1994). Regno Unito. Contiene alcuni brani degli anni Settanta, famosi e non.\nTracce.\nTutte le tracce sono state composte da Elton John e Bernie Taupin."}
{"id": "2445247", "revid": "767487", "url": "https://it.wikipedia.org/wiki?curid=2445247", "title": "Shrek e vissero felici e contenti", "text": "Shrek e vissero felici e contenti (\"Shrek Forever After\") \u00e8 un film d'animazione del 2010 diretto da Mike Mitchell; prodotto dalla DreamWorks Animation e distribuito dalla Universal Pictures.\nSi tratta del quarto capitolo della serie cinematografica \"Shrek\", sequel di \"Shrek terzo\" (2007), e con il cast vocale originale (Mike Myers, Eddie Murphy, Cameron Diaz, Antonio Banderas, Julie Andrews e John Cleese), con l'aggiunta di Walt Dohrn nel ruolo dell'antagonista \"Tremotino\".\nTrama.\nCirca durante gli eventi del primo film, il re Harold e la regina Lillian stavano per firmare un patto magico con l'infido e malvagio nano Tremotino nel Nido delle Megere, nel quale avrebbero ceduto il loro reame in cambio della salvezza della figlia Fiona, vittima di un incantesimo terribile e rinchiusa in una torre, dato che non si fidavano della Fata Madrina. Poco prima di firmare, per\u00f2, arriva un messaggero che li informa che la figlia era gi\u00e0 stata salvata, mandando in fumo il piano del nano.\nDue anni dopo, successivi agli eventi dei primi tre film, Shrek vive felicemente nella sua palude insieme alla moglie e a tre piccoli orchetti, e nessuno lo teme pi\u00f9 quando lo vede; Shrek inizia per\u00f2 ad avere nostalgia di quei tempi, prima d'incontrare Fiona. A movimentare tutto ci sono anche sua suocera Lilian, Ciuchino con la draghessa e i loro figli, Gatto, Zenzy, Pinocchio e gli altri amici. Al compleanno dei tre figli perde letteralmente la pazienza e ha uno scatto d'ira, dopodich\u00e9 litiga con Fiona e se ne va.\nTremotino, finito in miseria, serba molto rancore nei confronti dell'orco, in quanto lo ritiene direttamente responsabile delle sue disgrazie, e assiste casualmente alla lite tra Shrek e Fiona. Quando Shrek si allontana per i boschi, il nano lo raggiunge e lo convince ad accettare un patto: l'orco ceder\u00e0 un giorno della sua infanzia e in cambio ne riavr\u00e0 uno della sua vecchia vita da orco. Una volta accettato, Shrek viene trasportato in un altro mondo e si ritrova nel villaggio vicino alla sua palude, ma dopo essersi divertito a spaventare i paesani come faceva un tempo, si accorge che qualcosa non quadra: Fiona \u00e8 l'orchessa pi\u00f9 ricercata del regno e la sua casa nella palude \u00e8 semplicemente un grande ceppo di un albero segato senza porta n\u00e9 finestre, quindi mai abitata. Subito dopo, delle streghe catturano Shrek e lo portano in gabbia, trainata da Ciuchino, al castello di Molto Molto Lontano dove Tremotino \u00e8 divenuto il dittatore di un luogo misero e fatiscente in cui gli abitanti vivono in totale miseria. Il nano (l'unico di quel mondo a ricordarsi del precedente) rivela infatti a Shrek di aver scelto come giorno proprio quello in cui lui \u00e8 nato (non avendo compiuto le sue imprese e conosciuto i suoi amici) e di conseguenza \u00e8 riuscito ad impossessarsi del regno dai genitori di Fiona in cambio della sua liberazione dalla torre (facendo svanire anch'essi), e l'orco, mai nato in questa realt\u00e0 alternativa, cesser\u00e0 di esistere per sempre all'alba del giorno dopo una volta scadute le 24 ore del patto. Grazie alla sua forza, per\u00f2, Shrek riesce a spezzare le catene che lo legavano, rubare una scopa da una strega e fuggire dal castello, portandosi via Ciuchino.\nL'asino, dopo aver visto il contratto dell'orco e che conosce il nano abbastanza bene, rivela che l'unica soluzione \u00e8 ottemperare alla clausola nascosta nel contratto, dopo averlo piegato come un origami rivela la frase \"un bacio di vero amore\" per salvarsi dalla morte e tornare alla realt\u00e0 vera. Shrek torna alla fortezza del drago, ma non vi ritrova n\u00e9 la bestia n\u00e9 Fiona, che \u00e8 riuscita a liberarsi da sola.\nI due vengono catturati da un gruppo di orchi, guidato da Fiona e si ritrovano reclutati nella resistenza contro Tremotino. Frattanto quest'ultimo, furibondo per la fuga di Shrek e sapendo che con un bacio roviner\u00e0 tutto, decide di assoldare qualcuno di abbastanza abile per catturarlo, e fa quindi convocare il pifferaio magico. Dopo che Shrek rivede anche l'abile Gatto con gli stivali, diventato un micione obeso, resta per\u00f2 sorpreso del fatto che anche Shrek conosca il segreto di Fiona (infatti nessuno dei suoi compagni sa dell'incantesimo), Shrek cerca di riconquistare Fiona ma invano.\nGli orchi scoprono che Tremotino lascer\u00e0 il suo palazzo quella sera e decidono di agire; l'attacco si rivela essere per\u00f2 una trappola e gli orchi vengono ipnotizzati dal pifferaio magico e catturati tutti, meno Shrek e Fiona, portati via da Gatto e Ciuchino (dato che il flauto \u00e8 impostato solo sugli orchi). Qui Shrek cerca di ottenere un bacio da Fiona, che per\u00f2 non sortisce effetto, dato che in questa realt\u00e0, la principessa non conosce Shrek e non lo ama, neanche dopo i vari tentativi dell'orco. Affranto, Shrek si prepara alla fine della giornata, e a sparire per sempre, capendo che aveva tutto per essere felice.\nFallita la missione di catturare Shrek, Tremotino annuncia al popolo che offrir\u00e0 il patto di una vita (un contratto magico che realizza qualunque desiderio) a chi riuscir\u00e0 a consegnarli l'orco. Shrek, Ciuchino e Gatto lo vengono a sapere da Zenzy (che viene mangiato dal felino) e allora l'orco decide di consegnarsi da solo al nano e ottiene cos\u00ec il contratto, ma scopre che non pu\u00f2 annullare gli effetti del precedente contratto, quindi chiede la liberazione degli orchi e viene poi imprigionato insieme a Fiona, che era stata precedentemente catturata da Tremotino che l'ha tenuta ancora prigioniera al contrario degli altri orchi, in quanto in realt\u00e0 vittima di un incantesimo (unico motivo per cui agisce sempre la notte) cosa che sa anche il nano.\nMa dalla nuova palla da discoteca appena arrivata irrompono i loro amici, che salvano Shrek e Fiona dalla draghessa. Tremotino viene infine sconfitto e Fiona, ora veramente innamorata di Shrek, che l'ha salvata in battaglia, lo bacia poco prima della sua scomparsa all'alba. Il bacio sortisce l'effetto e il patto si spezza: Shrek e Tremotino vengono quindi trasportati indietro nella linea temporale originale al momento prima che Shrek perdesse le staffe alla festa. Invece di arrabbiarsi, abbraccia la sua famiglia e i suoi amici con un ritrovato apprezzamento per loro, consapevole e felice della sua vita e di quello che lo circonda.\nIn seguito si vede Shrek festeggiare con Fiona, Ciuchino e tutti i suoi amici, compresi gli orchi incontrati nell'altro mondo, mentre Tremotino viene rinchiuso in una gabbia. Durante i titoli di coda scorrono gli spezzoni appartenenti al primo, secondo e terzo capitolo.\nProduzione.\nDopo poco pi\u00f9 di due settimane dall'uscita di \"Shrek terzo\", la casa di produzione Dreamworks ha annunciato la fase di pre-produzione del film, e ha assegnato il ruolo di regista a Mike Mitchell (\"Sky High - Scuola di superpoteri\" e \"Gigol\u00f2 per sbaglio\").\nLa trama \u00e8 stata annunciata il 23 febbraio 2009.\nIl cofondatore della \"Dreamworks\" Jeffrey Katzenberg ha detto: \"Torneremo indietro per capire come Shrek \u00e8 arrivato in quella palude. Riveleremo la sua storia con riferimenti alla vita di Ciuchino\", mentre Cameron Diaz ha riferito di aver chiesto una trama \"ecologica\" in cui la palude viene minacciata.\nIl budget del film si aggira attorno ai 165 milioni di dollari.\nDistribuzione.\nIl film \u00e8 stato distribuito nelle sale cinematografiche il 21 maggio 2010 negli Stati Uniti, il 9 luglio 2010 nel Regno Unito e il 25 agosto 2010 in Italia, anche in 3D.\nLa direzione del doppiaggio e l'adattamento dei dialoghi sono a cura di Francesco Vairano, per conto della \"Technicolor spa\".\nAccoglienza.\nCritica.\nIl film ricevette recensioni miste. Sul sito di recensioni \"Rotten Tomatoes\" detiene un indice di gradimento del 58% basato su 189 recensioni professionali; il voto medio \u00e8 5.9/10. Metacritic, che assegna un rating normalizzato, ha dato al film un punteggio di 58 su 100, sulla base di 35 critici, indicando \"recensioni miste o medie\".\nPete Hammond di \"Boxoffice\" ha dato al film 4 stelle e mezzo su 5, scrivendo \"Esilarante e commovente dall'inizio alla fine, questo \u00e8 il miglior \"Shrek\" di tutti, e non si tratta solo di una fiaba. Questo film mescola grandi risate ed emozioni per esplorare quello che Molto molto lontano potrebbe essere stato qualora Shrek non fosse mai esistito\". James Berardinelli di \"Reelviews\" ha assegnato al film 3 stelle su 4.\nIncassi.\nIl film ha guadagnato 238.736.787 $ negli Stati Uniti e in Canada, e 513.864.080 $ nel resto del mondo, incassando complessivamente 752.600.867 $. \"Shrek 4\" \u00e8 stato il secondo film con maggior incasso, dietro a \"Toy Story 3\", ed il quinto tra i film del 2010 dopo \"Toy Story 3\", \"Alice in Wonderland\", \"Harry Potter e i Doni della Morte - Parte 1\" e \"Inception\". Si piazza all'85\u00ba posto tra i film con maggiori incassi nella storia del cinema.\nPossibile sequel.\nNonostante il quarto capitolo di \"Shrek\" avesse dovuto essere l'ultimo film della serie, quando la NBC Universal acquist\u00f2 la Dreamworks Animation questa decisione fu annullata; ci sar\u00e0 infatti un quinto film e sar\u00e0 scritto da Michael McCullers e prodotto da Andrew Adamson (regista del primo e del secondo film), inoltre Mike Mitchell (regista di \"Shrek e vissero felici e contenti\") e Walt Dohrn (doppiatore originale di Tremotino) hanno annunciato la possibilit\u00e0 di essere i registi del quinto film. Il quinto film \u00e8 ancora in lavorazione e sar\u00e0 diretto da Chris Meledandri e scritto da Michael McCullers. Tuttavia non ci sono state novit\u00e0 sulla realizzazione del film che porta a credere che sia stato cancellato o che la produzione sia stata sospesa."}
{"id": "2445248", "revid": "729019", "url": "https://it.wikipedia.org/wiki?curid=2445248", "title": "Manuel Arredondo y Pelegr\u00edn", "text": "Biografia.\nArredondo giunse in Per\u00f9 nel 1779 come \"oidor\" (giudice) della Audiencia di Lima. Assistette in prima persona all'insurrezione di T\u00fapac Amaru II, che scoppi\u00f2 nel novembre dell'anno seguente. T\u00fapac Amaru fu sconfitto nel gennaio del 1801 e giustiziato in maggio.\nNel 1786 Arredondo fu nominato reggente della Audiencia, e poco tempo dopo capitano generale del vicereame. Nel 1808 gli fu concesso il titolo di marchese di San Juan Nepomuceno.\nAlla morte del vicer\u00e9 Ambrosio O'Higgins a Lima, avvenuta il 19 marzo 1801, Arredondo assunse l'incarico di vicer\u00e9 ad interime (essendo a capo della Audiencia). Rimase vicer\u00e9 fino al 5 novembre 1801, quando Gabriel de Avil\u00e9s assunse l'incarico.\nLa rivolta di T\u00fapac Amaru non fu la sola che Arredondo dovette affrontare mentre era amministratore in Per\u00f9.\nUna nuova ribellione scoppi\u00f2 a Quito il 10 agosto 1809 in risposta alla nomina del fratello di Napoleone, Giuseppe Bonaparte, come re di Spagna avvenuta l'anno precedente. Fu nominata una junta di governo (la seconda di Quito), ma il vicer\u00e9 del Per\u00f9, Jos\u00e9 Fernando de Abascal y Sousa, invi\u00f2 il colonnello Arredondo con uno squadrone per sedare la rivolta. Quito in quel periodo non faceva parte del vicereame del Per\u00f9, ma di quello della Nuova Granada. Arredondo riusc\u00ec a sedare l'insurrezione, entrando a Quito il 24 novembre 1809. Il precedente governo fu restaurato. Si rifiut\u00f2 di onorare la promessa fatta riguardo ad un'amnistia dei ribelli, ed inizi\u00f2 una dura repressione.\nArredondo si spos\u00f2 due volte, la prima con Juana Micheo Jim\u00e9nez y Lobat\u00f3n, la seconda con Juana Erze, vedova di Juan Fulgencio Apestegu\u00eda, marchese di Torrehermosa, ricco proprietario di Ica. La relazione con Juana Erze inizi\u00f2 prima della morte dei relativi coniugi; gli Apestegu\u00eda avevano gi\u00e0 avuto due figlie entrambe brutte e non intelligenti. A causa del simpatizzare di Apestegu\u00eda con la causa indipendentista, Arredondo lo denunci\u00f2 al vicer\u00e9 Abascal, il quale lo arrest\u00f2 e lo deport\u00f2 in Spagna, dove mor\u00ec. Durante il matrimonio tra Arredondo e Juana Erze morirono entrambe le figlie, forse a causa di un avvelenamento per il quale alcuni accusarono Arredondo, nonostante non ci fossero prove. La seconda moglie mor\u00ec presto, depressa a causa della morte delle figlie.\nArredondo quindi non lasci\u00f2 eredi, ed il nipote brigadiere Manuel Arredondo y Mia\u00f1o eredit\u00f2 il titolo ma non la propriet\u00e0 Montalv\u00e1n (originariamente appartenuta al marchese di Torrehermosa), la quale fu confiscata dal governo indipendente dopo la morte di Antonio del 1821."}
{"id": "2445250", "revid": "339392", "url": "https://it.wikipedia.org/wiki?curid=2445250", "title": "Caroline von Hessen-Rheinfels-Rotenburg", "text": ""}
{"id": "2445251", "revid": "287204", "url": "https://it.wikipedia.org/wiki?curid=2445251", "title": "Manuel Arredondo y Pelegrin", "text": ""}
{"id": "2445254", "revid": "767487", "url": "https://it.wikipedia.org/wiki?curid=2445254", "title": "S\u00f6hne Mannheims", "text": "S\u00f6hne Mannheims (dal tedesco: \"Figli di Mannheim\") \u00e8 una band tedesca fondata nel 1995 a Mannheim da Xavier Naidoo e Claus Eisenmann."}
{"id": "2445259", "revid": "765341", "url": "https://it.wikipedia.org/wiki?curid=2445259", "title": "Torneo di Wimbledon 2009 - Prima settimana", "text": "La prima settimana del torneo di Wimbledon 2009 si \u00e8 svolta tra il 22 e il 27 giugno 2009; sono stati disputati gli incontri di primo, secondo e terzo turno dei due tornei di singolare.\n22 giugno (1\u00ba giorno).\nProgramma dei singolari e doppi disputati nel No. 2 Court e negli altri campi secondari:\n23 giugno (2\u00ba giorno).\nProgramma dei singolari e doppi disputati nel No. 2 Court e negli altri campi secondari:\n24 giugno (3\u00ba giorno).\nProgramma dei singolari e doppi disputati nel No. 2 Court e negli altri campi secondari:\n25 giugno (4\u00ba giorno).\nProgramma dei singolari e doppi disputati nel No. 2 Court e negli altri campi secondari:\n26 giugno (5\u00ba giorno).\nProgramma dei singolari e doppi disputati nel No. 2 Court e negli altri campi secondari:\n27 giugno (6\u00ba giorno).\nProgramma dei singolari e doppi disputati nel No. 2 Court e negli altri campi secondari:"}
{"id": "2445261", "revid": "1305772", "url": "https://it.wikipedia.org/wiki?curid=2445261", "title": "Joseph Hubert Reinkens", "text": "Con Ignaz von D\u00f6llinger, Johann Friedrich von Schulte e Franz Heinrich Reusch pose le basi per la Chiesa vetero-cattolica.\nVita.\nReinkens proveniva da una famiglia poco agiata e con numerosi bambini. Dopo che nel 1836 mor\u00ec sua madre e il padre divenne inabile al lavoro, lavor\u00f2 per qualche tempo in una fabbrica ad Aquisgrana, prima di poter frequentare il ginnasio nel 1840. Dal 1844 studi\u00f2 teologia e filologia classica a Bonn.\nIl 3 settembre 1848 fu ordinato presbitero a Colonia e complet\u00f2 un ulteriore studio della Storia della Chiesa a Bonn. In seguito, nel 1850, divenne Dottore di ricerca a Monaco con una dissertazione su Clemente Alessandrino, e si \u00e8 aggiudic\u00f2 un posto presso l'Universit\u00e0 di Breslavia, dove ottenne l'abilitazione all'insegnamento. Nel 1853 \u00e8 divenne un professore straordinario e vice predicatore del duomo, nel 1857 divenne professore di Storia della Chiesa.\nDurante la diatriba tra il vescovo Heinrich F\u00f6rster e il professor Johann Baptist Baltzer prese le parti di quest'ultimo. Con Ignaz von D\u00f6llinger, Johann Friedrich von Schulte e Franz Heinrich Reusch, scrisse tra il 26 e il 27 agosto 1870, la dichiarazione di Norimberga contro il Concilio Vaticano I, e da allora si dedic\u00f2 interamente alla causa dei vetero-cattolici, che il 4 giugno 1873 lo elessero a Colonia come loro primo vescovo. L'11 agosto 1873 fu consacrato a Rotterdam da Hermann Heykamp, vescovo vetero-cattolico di Deventer. Fino alla sua morte nel 1896 fu a capo della diocesi tedesca.\nLa facolt\u00e0 filosofica dell'Universit\u00e0 di Lipsia gli riconobbe nel 1871 la laurea honoris causa.\nGenealogia episcopale.\nLa genealogia episcopale \u00e8:"}
{"id": "2445262", "revid": "767487", "url": "https://it.wikipedia.org/wiki?curid=2445262", "title": "Gabriel Ochoa Uribe", "text": "Carriera.\nClub.\nNato a Sopetr\u00e1n, Antioquia il 20 novembre de 1929, arriv\u00f2 all'Am\u00e9rica de Cali nel 1946, dove fu soprannominato \"Ocho\u00edta\", a causa della sua giovane et\u00e0, e vi rimase fino al 1948 giocando da titolare per cinque partite nel campionato di calcio colombiano. Alla fine dell'anno pass\u00f2 ai Millonarios.\nDurante il suo periodo ai Millonarios, vinse quattro titoli nazionali, nel 1949, 1951, 1952 e 1953. Successivamente pass\u00f2 all'America Football Club di Rio de Janeiro, in Brasile, diventando cos\u00ec il secondo portiere colombiano a giocare all'estero, e si classific\u00f2 al secondo posto nel Campionato Carioca 1955. Torn\u00f2 poi al Millonarios, ritirandosi nel 1958 e assumendone subito la guida, portando la squadra al secondo posto nel campionato nazionale.\nNel 1952 sostitu\u00ec in campo Alfredo Di St\u00e9fano, infortunatosi la sera prima di una partita a Bucaramanga, segnando il primo gol della vittoria per 7-1, divenendo cos\u00ec il primo portiere a realizzare un gol nel campionato di calcio colombiano.\nAllenatore.\nCon i Millonarios arriv\u00f2 a conquistare 10 titoli tra carriera di allenatore e giocatore, ed inoltre fu il primo a guidare una squadra colombiana in semifinale di Copa Libertadores. Dal 1966 al 1968 allen\u00f2 l'Independiente Santa Fe, vincendo un altro titolo nel 1966, e fino al 1977 allen\u00f2 nuovamente i Millonarios.\nNel 1979 firm\u00f2 il contratto con l'Am\u00e9rica de Cali, fino ad allora un club modesto, popolare ma non particolarmente vincente, e lo port\u00f2 a 7 titoli nazionali (di cui cinque consecutivi), e per tre anni consecutivi la squadra arriv\u00f2 alla finale di Copa Libertadores. Nel 1991 termin\u00f2 la sua carriera come allenatore.\nFu commissario tecnico della , nel 1959, durante il Campeonato Sudamericano de Football 1963 e nel 1985, durante le qualificazioni per ."}
{"id": "2445265", "revid": "767487", "url": "https://it.wikipedia.org/wiki?curid=2445265", "title": "Prologue", "text": "Prologue \u00e8 un album dell'artista britannico Elton John, distribuito dalla Phantom.\nIl disco fu registrato negli anni Sessanta, ma venne pubblicato solo nel 2001. Si tratta di cover eltoniane di brani di altri artisti della \"Warlock Records\", tra cui Nick Drake e John Martyn; quattro tracce sono cantate da Linda Peters (all'epoca non ancora sposata al musicista Richard Thompson). Il CD \u00e8 la copia di un vinile demo originale, pare prodotto in sole 100 copie per pubblicizzare la \"Warlock\" (di certo ne esistono sei, ed Elton ne possiede una). Le tracce contenute nell'album erano comunque gi\u00e0 uscite precedentemente in vari bootleg. Stilisticamente, \"Prologue\" ricorda \"Tumbleweed Connection\" (1970)."}
{"id": "2445271", "revid": "124348584", "url": "https://it.wikipedia.org/wiki?curid=2445271", "title": "Lushnj\u00eb", "text": "Lushnj\u00eb \u00e8 un comune albanese situato nella prefettura di Fier, nella parte centro-occidentale dell'Albania.\nIn seguito alla riforma amministrativa del 2015, sono stati accorpati a Lushnj\u00eb i ex-comuni di Allkaj, Ballagat, Bubullim\u00eb, Dushk, Fier-Shegan, Golem, Hysgjokaj, Karbunar\u00eb, Kolonj\u00eb e Krutje, portando la popolazione complessiva a 83.659 abitanti (dati del censimento 2011).\nGeografia.\nLushnj\u00eb \u00e8 situata nell'Albania centrale, a 28 km a nord-est di Fier.\nStoria.\nCome centro abitato Lushnje sorse nel XV secolo con il nome \u201cLusme\u201d. La prima documentazione sugli abitanti della citt\u00e0, contati dai turchi, fu pubblicata ufficialmente nel 1431. Myzeqeja contava 33 paesi e 58 famiglie e la citt\u00e0 di Lushnje 15 abitazioni e 100 abitanti. Nel 1850 Lushnje prese il suo attuale nome datosi in regalo da una vedova di nome Salushe. La citt\u00e0 cominci\u00f2 a distinguersi come una vera citt\u00e0 a cominciare dal 1970 quando si stacc\u00f2 da Berat. Nel gennaio 1920 fu teatro del congresso che proclam\u00f2 Tirana capitale albanese.\nI primi dati ufficiali albanesi sugli abitanti della citt\u00e0 vennero pubblicati nel 1923, contava 28.348, nel 1939 invece ne contava 46.420. Dal 1924 al 1939 ci fu una crescita di 18.000 abitanti. Durante questi 15 anni in citt\u00e0 si insediarono 500 famiglie kosovare e altre famiglie venute da zone vicine, oltre a famiglie della Ciamuria e di Kastoria, originare del Nord della Grecia, che in quel periodo si insediarono in Albania. La citt\u00e0 prese parte anche alla proclamazione della Repubblica Albanese avvenuta nel 1912. Nel 21 gennaio 1920 fu eletta provvisoriamente capitale dell'Albania ed ospit\u00f2 il Congresso di Lushnj\u00eb che scelse definitivamente Tirana come nuova capitale del paese. \nSecondo il censimento del 2011 la popolazione si \u00e8 professata in maggioranza cristiano-ortodossa.\nInfrastrutture e trasporti.\nLushnj\u00eb \u00e8 attraversata dalla strada statale 4 che unisce Durazzo al sud dell'Albania e alla Grecia. Dalla cittadina parte anche la strada statale 72 per Berat.\nSport.\nLa principale societ\u00e0 calcistica cittadina \u00e8 il Klubi Sportiv Lushnja che disputa le sue partite interne presso lo stadio Abdurrahman Roza Haxhiu.\nAmministrazione.\nGemellaggi.\nLa citt\u00e0 di Lushnj\u00eb \u00e8 gemellata con le seguenti citt\u00e0:\nSport.\nKlubi Sportiv Lushnja, squadra di calcio della citt\u00e0 di Lushnje"}
{"id": "2445278", "revid": "481666", "url": "https://it.wikipedia.org/wiki?curid=2445278", "title": "Alfred Lunt", "text": "Biografia.\nAlfred Lunt \u00e8 stato uno dei grandi attori teatrali americani del XX secolo, costituendo una coppia sia nella vita che nell'arte con Lynn Fontanne.\nL'incontro con il cinema \u00e8 stato occasionale, sebbene ricevesse una candidatura all'Oscar come migliore attore protagonista per \"The Guardsman\" (1931) di Sidney Franklin. Era inoltre apparso in alcuni film muti tra il 1923 e il 1926, tra cui \"Zingaresca\" (1925) del grande David Wark Griffith.\nRiconoscimenti.\nCandidato all'Oscar come migliore attore protagonista 1932. In occasione della cena di premiazione (28 novembre 1932), venne proiettato un cortometraggio della Disney creato appositamente per quell'occasione dal titolo \"Parata dei nominati agli Oscar\", dove appare anche il personaggio di Alfred Lunt.\nVinse tre premi Tony: nel 1954 come miglior regista per \"Ondine\", nel 1955 come miglior attore drammatico per \"Quadrille\" e nel 1970 ricevette un Tony onorario insieme a sua moglie."}
{"id": "2445279", "revid": "1573940", "url": "https://it.wikipedia.org/wiki?curid=2445279", "title": "Amazona autumnalis", "text": "L'amazzone fronte rossa (Amazona autumnalis ()) \u00e8 un uccello della famiglia degli Psittacidi, diffuso nell'America tropicale.\nDistribuzione e habitat.\nL'areale della specie comprende Messico, Belize, Guatemala, Honduras, Costa Rica, Nicaragua, Panama, Colombia e Venezuela."}
{"id": "2445280", "revid": "486946", "url": "https://it.wikipedia.org/wiki?curid=2445280", "title": "Ciclone mediterraneo", "text": ""}
{"id": "2445285", "revid": "1442080", "url": "https://it.wikipedia.org/wiki?curid=2445285", "title": "Amazona barbadensis", "text": "L'amazzone spallegialle (Amazona barbadensis) \u00e8 un uccello della famiglia degli Psittacidi.\nDescrizione.\nHa taglia attorno ai 33\u00a0cm e piumaggio base di un verde con riflessi brillanti dovuti alla bordatura nera delle penne. La testa presenta un evidente segno bianco frontale con una zona gialla nella regione perioculare e sulla corona. Guance e gola presentano un colore azzurro soffuso sopra il verde base. Le ali hanno evidenti segni gialli sulle spalle, cos\u00ec come gialli sono gli stivali (le penne che coprono la coscia). Lo specchio alare presenta poi un bel rosso alla base delle prime 4 remiganti secondarie. L'occhio ha iride arancione e anello perioftalmico bianco. Il becco \u00e8 di colore corneo rosato con cera poco evidente; molto marcate invece le narici. Si individuano due sottospecie:\nLe differenze tra le due sottospecie non sono costanti perch\u00e9 vivendo negli stessi areali si sono mescolate spesso e hanno dato origine a forme intermedie.\nComportamento.\nPappagallo che predilige le zone aride, spesso \u00e8 stato segnalato lungo le scarpate rocciose. Ama sostare sulle acacie e si riunisce in piccoli gruppi, che a loro volta spesso si riuniscono in stormi pi\u00f9 numerosi. Nidifica negli alberi cavi e negli anfratti rocciosi.\nLa stagione riproduttiva inizia in aprile; la femmina depone 2-3 uova, la cova dura 26 giorni. I piccoli escono dal nido a circa 8 settimane e per quasi altrettante sono ancora dipendenti dai genitori.\nDistribuzione.\n\u00c8 una specie in grave pericolo perch\u00e9 il suo habitat \u00e8 stato trasformato in zona turistica e conseguentemente distrutto. Abbastanza diffusa lungo la costa a nord del Venezuela, \u00e8 scomparsa dall'isola di Aruba (Antille Olandesi), mentre ne sopravvivono ancora circa 800 individui sull'isola Margarita, circa 100 a Blanquilla e non pi\u00f9 di 400 a Bonaire (altre isole dell'arcipelago delle Antille). Le speranze che questa specie non si estingua sono ormai molto legate alla riproduzione in cattivit\u00e0 che ha registrato la nascita di alcuni soggetti in questi ultimi anni."}
{"id": "2445287", "revid": "729019", "url": "https://it.wikipedia.org/wiki?curid=2445287", "title": "Rutan Voyager", "text": "Il Model 76 Voyager detto anche \"Rutan Voyager\" fu il primo aereo che vol\u00f2 attorno al mondo senza scalo e senza rifornimenti.\nFu pilotato da Dick Rutan e da Jeana Yeager (nessuna relazione col pilota collaudatore Chuck Yeager). \nIl volo part\u00ec dalla pista di 15\u00a0000 piedi di lunghezza (4600\u00a0m) della Edwards Air Force Base, nel deserto del Mojave (California, USA), il 14 dicembre del 1986, e si concluse con successo, dopo un volo ininterrotto di nove giorni, tre minuti e 44 secondi sulla stessa pista dopo aver percorso 40'212\u00a0km (secondo il computo formale certificato dalla Federazione Aeronautica Internazionale FAI), e di 42\u00a0432\u00a0km secondo la strumentazione di bordo, ad una altezza media di 3,4\u00a0km, realizzando il giro attorno al mondo. \nIl record super\u00f2 largamente il record precedente di volo senza scalo di 20\u00a0168\u00a0km realizzato da un velivolo militare, il bombardiere strategico Boeing B-52 della United States Air Force, nel 1962.\nIl record di volo.\nIl volo decoll\u00f2 alle 08:01 del mattino.\nAl momento della corsa sulla pista per raggiungere la velocit\u00e0 di decollo le ali presero ad oscillare, e nella oscillazione verso il basso sfregarono ed urtarono entrambe con la loro estremit\u00e0 sulla pista rimanendone danneggiate. \nQuesto avvenne per il fatto che in ogni parte dell'aereo erano ricavati vani a funzione di serbatoi per il carburante, e quindi le ali erano notevolmente sollecitate.\nIl danno fu immediatamente notato, sia dall'aereo che da terra, ed anche dall'aereo di supporto che scort\u00f2 il volo per i primi chilometri, non si notarono per\u00f2 altri danni, l'aerodinamica delle ali era ormai almeno in parte compromessa, ma fu comunque deciso di continuare.\nL'aereo, appesantito dalla enorme quantit\u00e0 di carburante, acceler\u00f2 sulla pista molto lentamente ed utilizz\u00f2 circa 4,3\u00a0km (dei 4,6 disponibili) per poter staccare le ruote da terra.\nEscluso un piccolo vano a forma di parallelepipedo orizzontale, dove stavano sdraiati fianco a fianco i due piloti, ed i vani dei motori, tutto il resto delle due fusoliere della navicella centrale e delle ali era pieno di carburante. I due piloti avevano a disposizione solo un sottilissimo materassino, (per risparmiare peso), ed erano continuamente assordati dai motori, vicinissimi, pressoch\u00e9 senza insonorizzazione.\nAd evitare eccessivo stress si erano previsti turni di pilotaggio di tre ore ciascuno, ma non fu possibile rispettare il programma anche perch\u00e9 le variazioni di assetto dovute al consumo di carburante, resero necessaria la ridistribuzione del carburante nei serbatoi, era evidente peraltro una condizione cronica di instabilit\u00e0 del volo e di fragilit\u00e0 strutturale che imponevava il massimo controllo.\nLe condizioni di viaggio furono quindi molto stressanti e faticose.\nIl volo inoltre non fu facile anche per altri aspetti.\nTemendo che l'aereo fragilissimo non potesse sopportare condizioni meteo avverse furono costretti ad aggirare aree di pericolosa turbolenza, in particolare per non incontrare, nel Pacifico, l'uragano Margie.\nDato che la Libia aveva rifiutato il sorvolo del suo territorio il volo fu costretto a deviare verso sud, e sorvolare il Ciad.\nDurante il volo intercorsero diversi guasti, soprattutto ai sistemi di pompaggio e trasferimento del carburante a cui si pose comunque rimedio in qualche modo.\nIl volo si concluse alle 8.06 del mattino, sulla stessa pista da dove era partito, nei serbatoi erano rimasti pochi litri di carburante.\nLa velocit\u00e0 media del volo fu circa 184 chilometri orari.\nCostruzione dell'aereo.\nL'aereo fu in origine immaginato da Jeana Yeager, appassionata di volo e valida pilota, che espose la sua idea a Dick ed a suo fratello Burt Rutan ad un pranzo nel 1981.\nLo schema strutturale dell'aereo fu fissato con alcune linee tracciate su di un tovagliolo.\nL'aereo fu costruito nel deserto del Mojave (California) in cinque anni di lavoro.\nLo schema strutturale dell'aereo \u00e8 quello definito \"canard\" cio\u00e8 con ali arretrate ed impennaggi orizzontali di controllo in posizione anteriore; tale struttura assicura la condizione che in caso di stallo e perdita di portanza l'aeromobile assume naturalmente la posizione di picchiata recuperando cos\u00ec in modo naturale la portanza.\nLo schema strutturale di base fu quindi di fatto analogo a quello del Wright Flyer del 1903 dei fratelli Wright, che \u00e8 ritenuto essere il primo aereo ad effettuare un vero volo. \nL'aereo in gran parte fu costruito da volontari, sotto le indicazioni della Rutan Aircraft Factory, e di una organizzazione definita pomposamente \u201cVoyager Aircraft\u201d (contrariamente a quanto qualcuno afferm\u00f2 in seguito, non fu costruita dalla Scaled Composites).\nLa struttura \u00e8 largamente costituita in fibra di vetro, fibra di carbonio e Kevlar.\nIl peso della struttura fu ridotto al massimo, essendo limitato a soli 426\u00a0kg a vuoto. Ad ogni modo quando fu caricato tutto il necessario per il volo, (piloti compresi) il peso raggiunse il valore di 4,397\u00a0kg, ovviamente per la stragrande parte costituito da carburante.\nAppare evidente la sproporzione tra peso strutturale, ridotto al minimo, ed il carico di carburante, che essendo variabile e da ridistribuire durante il volo render\u00e0 ovvie le difficolt\u00e0 di pilotaggio.\nIl velivolo ebbe uno valore stimato di efficienza aerodinamica (rapporto tra portanza e resistenza) di 27.\nIl Voyager ha motori separati, uno anteriore ed uno posteriore alloggiati sulla navetta centrale, lateralmente poi l'aereo ha due fusoliere.\nIl motore posteriore, raffreddato ad acqua della Teledyne Continental IOL-200, azionante un'elica spingente fu previsto per il funzionamento continuo per tutto il volo, mentre l'anteriore, con elica traente, raffreddato ad aria Teledyne Continental O-240, aveva il compito di erogare una potenza addizionale per permettere il decollo ed i primi periodi di volo a pieno carico (di carburante).\nMano a mano che il carico trasportato si riduceva, (per il consumo di carburante) la sua trazione divenne non pi\u00f9 necessaria e venne spento.\nDati fondamentali.\nLe caratteristiche di tale aereo sono:\nEsemplari attualmente esistenti.\nIl Voyager venne realizzato in origine in un solo esemplare, tuttavia sono due gli esemplari completi esposti in strutture museali nel territorio degli Stati Uniti d'America.\nL'originale \u00e8 esposto presso il National Air and Space Museum a Washington D.C..\nUna replica invece \u00e8 esposta presso il Museum of Flight, Seattle, Washington.\nUn'altra replica (della sola fusoliera) \u00e8 esposta presso l'EAA AirVenture Museum, Oshkosh, Wisconsin."}
{"id": "2445288", "revid": "125626060", "url": "https://it.wikipedia.org/wiki?curid=2445288", "title": "Robert Towne", "text": "Biografia.\nEbreo di discendenze materne rumene e paterne russe, Towne ha vinto l'Oscar alla migliore sceneggiatura originale nel 1975 per il film \"Chinatown\". \nHa avuto, inoltre, altre tre nomination agli Oscar: due all'Oscar alla migliore sceneggiatura non originale, nel 1974 per \"L'ultima corv\u00e9\" e nel 1985 per \"Greystoke - La leggenda di Tarzan, il signore delle scimmie\", una all'Oscar alla migliore sceneggiatura originale, nel 1976 per \"Shampoo\". \nHa vinto un BAFTA alla migliore sceneggiatura nel 1974 per \"L'ultima corv\u00e9\" e \"Chinatown\", per quest'ultimo film ha vinto anche un Golden Globe per la migliore sceneggiatura nel 1975.\nHa lavorato come script doctor su alcuni importanti film hollywoodiani (\"Gangster Story\", 1967, \"Il Padrino\", 1972, e \"Armageddon\", 1998)\nNel 2015 ha partecipato alla scrittura in qualit\u00e0 di produttore co-esecutivo dell'ultima stagione di Mad Men per il quale con i suoi colleghi \u00e8 stato riconosciuto con un Writers Guild of America Award per miglior serie drammatica."}
{"id": "2445289", "revid": "1442080", "url": "https://it.wikipedia.org/wiki?curid=2445289", "title": "Amazona brasiliensis", "text": "L'amazzone codarossa (Amazona brasiliensis) \u00e8 un uccello della famiglia degli Psittacidi.\nDescrizione.\nAmazzone di taglia attorno ai 37\u00a0cm, presenta una colorazione base verde scuro, pi\u00f9 chiara nelle parti inferiori. La testa ha fronte rossa che va sfumando verso la nuca, guance viola soffuse di azzurro, pi\u00f9 acceso nella zona periauricolare, e viola tendente al rosato sotto il becco. Le ali hanno penne verdi con margine giallo e le remiganti secondarie hanno la punta blu-viola, mentre le remiganti primarie sono nere. La coda si presenta con timoniere rosse con la punta gialla tali da rendere la coda, quando si osserva l'animale in volo, rossa con una banda gialla terminale. L'occhio ha iride marrone e presenta un leggero anello perioftalmico grigio chiarissimo. Il becco \u00e8 grigio corneo e mostra una cera scura molto poco marcata con narici evidenti. Le zampe sono grigie.\nComportamento.\nL'ambiente prediletto da questo pappagallo \u00e8 quello della foresta primaria di tipo amazzonico e della foresta costiera ricca di palme e mangrovie. Si sposta in gruppi dalla foresta costiera dove pernotta alla foresta primaria dove si nutre. \u00c8 stata osservata spesso nelle foreste di araucaria dato che si nutre dei semi di questa pianta. Vive prevalentemente in coppie o piccoli gruppi che si uniscono per la notte; nel periodo riproduttivo le coppie fanno vita appartata. Nidificano in alberi cavi dove la femmina depone 2-3 uova che cova per circa 27-28 giorni. I piccoli escono dal nido a 8-10 settimane e restano dipendenti dai genitori per altre 6-7 settimane.\nDistribuzione.\n\u00c8 una specie localizzata in un'area di circa 2000\u00a0km quadrati del Brasile sud-orientale, dal sud-est dello stato di San Paolo al Paran\u00e0, fino al Rio Grande a sud. Oggi in libert\u00e0 il numero di individui della specie \u00e8 molto esiguo, stimato tra le 3500 e le 4500 unit\u00e0. Un terzo del totale delle amazzoni codarossa vive nello stato di San Paolo, suddiviso in 14 popolazioni distribuite in altrettante zone ben distinte; soltanto 3 di queste popolazioni sono collocate in habitat protetti (Area di protezione ambientale di Guaraque\u00e7aba); tutte le altre sono in aree gravemente a rischio nelle quali le foreste sono distrutte e gli animali catturati illegalmente. Questa situazione rende molto preoccupante la situazione della specie."}
{"id": "2445290", "revid": "1305772", "url": "https://it.wikipedia.org/wiki?curid=2445290", "title": "Thomas West, III barone De La Warr", "text": "Biografia.\nVi furono due \"Barone De La Warr\", e \"West\" fu il secondo. Egli era figlio di Thomas West, II barone De La Warr, di \"Wherwell Abbey\" nella contea dell'Hampshire, e di sua moglie Anne figlia di Sir Francis Knollys e Catherine Carey. West venne educato alla Queen's College di Oxford. Serv\u00ec nell'esercito inglese sotto Robert Devereux, II conte d'Essex, e nel 1601, gli venne addebitato di sostenere l'insurrezione fallita degli Essex contro Elisabetta I, ma venne assolto. Succedette a suo padre nel titolo nel 1602, e divenne un membro del Consiglio Privato di Sua Maest\u00e0.\nDopo l'uccisione del governatore Lord Ratcliffe, in un attacco alla colonia da parte degli indiani nell'ambito della seconda guerra anglo-powhatan, Lord De La Warr guid\u00f2 il contingente di 150 uomini che sbarc\u00f2 a Jamestown, nella Colonia della Virginia il 10 giugno 1610, giusto in tempo per persuadere i coloni a non tornare in Inghilterra. Quale veterano delle campagne inglesi contro gli irlandesi, De La Warr impieg\u00f2 le \"Irish tactics\" contro gli indiani: le truppe razziarono i campi indiani, bruciarono le tende, bruciarono i raccolti e rubarono le provviste; queste tattiche, identiche a quelle utilizzate dai Powhatan, raggiunsero lo scopo. Egli fu nominato governatore a vita e comandante in capo della Virginia, ed egli attrezz\u00f2 le loro tre navi ed arruol\u00f2 gli equipaggi a sue spese. Lasciando il suo sostituto Sir Samuel Argall (circa 1580\u00a0\u2013 circa 1626) al suo posto, Lord De La Warr ritorn\u00f2 in Inghilterra e pubblic\u00f2 un libro sulla Virginia, \"The Relation of the Right Honourable the Lord De-La-Warre, of the Colonie, Planted in Virginia\", nel 1611. Egli rimase nominalmente governatore, e ricevette dalla Virginia le proteste dei coloni per la tirannia di Argall nella veste di governatore. Lord De La Warr ripart\u00ec allora per la Virginia nel 1618, per appurare la verit\u00e0. Mor\u00ec lungo la rotta e si disse, per molti anni, che era stato tumulato alle isole Azzorre o gettato in mare.\nNel 2006, alcune ricerche conclusero che la sua salma era stata portata a Jamestown per la sepoltura. Una tomba che sembrava contenere le spoglie del capitano Bartholomew Gosnold, potrebbe invece contenere quelle del barone De La Warr.\nMatrimonio.\nSpos\u00f2, il 25 novembre 1602, Cecily Shirley (?-1662), figlia di Sir Thomas Shirley e Anne Kempe. Ebbero quattro figli:"}
{"id": "2445291", "revid": "71433", "url": "https://it.wikipedia.org/wiki?curid=2445291", "title": "Ram\u00f3n Rodr\u00edguez (attore)", "text": "Nato e cresciuto a R\u00edo Piedras, circoscrizione di San Juan, a Porto Rico, Ramon si \u00e8 successivamente trasferito negli Stati Uniti, a New York, dove ha intrapreso la carriera di attore. \u00c8 noto in America per aver recitato nelle serie televisive \"The Wire\" e \"Day Break\". Ha preso parte al film \"Transformers - La vendetta del caduto\" nella parte di Leo. Doveva avere un ruolo primario anche nel film Transformers 3, ma poi, lo sceneggiatore Ehren Kruger lo ha eliminato durante il concepimento del film."}
{"id": "2445292", "revid": "1442080", "url": "https://it.wikipedia.org/wiki?curid=2445292", "title": "Amazona collaria", "text": "L'amazzone beccogiallo (Amazona collaria) \u00e8 un uccello della famiglia degli Psittacidi.\nDescrizione.\nSi presenta con una colorazione base verde con riflessi bluastri; fronte e regione perioftalmica azzurre, anello perioftalmico bianco ben evidente; copritrici auricolari grigie, gola rosata; becco giallognolo, iride marrone. Ha taglia attorno ai 28\u00a0cm. Non presenta dimorfismo sessuale evidente.\nComportamento.\n\u00c8 essenzialmente uccello di foresta ma si sposta nelle aree coltivate alla ricerca di cibo; si muove in stormi, a volte monospecifici, altre volte in associazione con l'amazzone becconero, di 20-30 individui. Nidifica in alberi cavi a molti metri da terra a partire da aprile-maggio, deponendo 3-4 uova.\nDistribuzione.\nVive in Giamaica, nelle foreste secondarie delle John Crow Mountains, del Monte Diablo e occasionalmente \u00e8 stata avvistata nella parte orientale delle Bleu Mountains.\n\u00c8 una specie rara e vulnerabile per la riduzione drastica che sta subendo il suo habitat.\nRara anche in cattivit\u00e0."}
{"id": "2445294", "revid": "1428919", "url": "https://it.wikipedia.org/wiki?curid=2445294", "title": "Adolf Aber", "text": "Biografia.\nAdolf Aber studi\u00f2 all'Universit\u00e0 di Berlino, di cui divenne poi direttore dell'istituto di musicologia. Critico musicale a Lipsia, si trasfer\u00ec nel 1936 a Londra, dove assunse la direzione della casa musicale Novello."}
{"id": "2445295", "revid": "118910315", "url": "https://it.wikipedia.org/wiki?curid=2445295", "title": "Bugey", "text": "Il Bugey (Arpitano: \"Bug\u00ea\") \u00e8 una regione storica del dipartimento dell'Ain, in Francia. \u00c8 situata lungo un'ansa del fiume Rodano nella parte sudoccidentale del dipartimento, restando compreso tra il Rodano stesso e l'Ain. La sua capitale era Belley.\nStoria.\nNel 1077 il conte Amedeo II di Savoia ricevette dall'imperatore Enrico IV la conferma dei suoi diritti sulla signoria del Bugey.\nI Savoia ingrandirono successivamente i loro domini sulla regione: nel 1272 ottennero la Bresse in dote e poi il Revermont nel 1289 dal ducato di Borgogna. Questo espansionismo pose i Savoia in urto con il Delfinato che mirava a conquistare le stesse terre: ne deriv\u00f2 una guerra durata mezzo secolo, che port\u00f2 alla costruzione di molti castelli. I Trattati di Parigi (1354-1355) posero fine alla guerra, lasciando ai Savoia tutti i territori contesi sulla riva destra del Rodano.\nIl Bugey conserv\u00f2 sempre una certa autonomia.\nAlla morte di Margherita d'Asburgo, erede di Filiberto II di Savoia, Francesco I di Francia, in qualit\u00e0 di nipote dei Savoia, rivendic\u00f2 ed occup\u00f2 i domini sabaudi nel 1536. Con la pace di Cateau Cambr\u00e9sis del 1559 i territori vennero tuttavia restituiti ai Savoia.\nLa signoria del Bugey appartenne alla Casa di Savoia fino al 1601, quando pass\u00f2 al Regno di Francia in seguito al trattato di Lione, e venne aggregato amministrativamente alla generalit\u00e0 di Borgogna.\nNel 1790 il Bugey entr\u00f2 a far parte del nuovo dipartimento dell'Ain.\nDemografia.\nGli abitanti delle aree rurali di Bugey, Valromey, e Chautagne parlano Savor\u00eat, un dialetto affine all'Arpitano, la prima lingua in queste zone sino agli anni '70.\nEconomia.\nIl Bugey \u00e8 noto per il suo vino, il Bugey VDQS."}
{"id": "2445298", "revid": "1442080", "url": "https://it.wikipedia.org/wiki?curid=2445298", "title": "Apistogramma hongsloi", "text": "L'Apistogramma hongsloi \u00e8 un pesce tropicale d'acqua dolce appartenente alla famiglia Cichlidae\nDistribuzione e habitat.\nVive in Colombia, in alcuni fiumi appartenenti al bacino dell'Orinoco. \nDescrizione.\nIl maschio \u00e8 pi\u00f9 brillantemente colorato rispetto alla femmina. La pinna dorsale ha toni azzurri e rossi alternati, il rosso \u00e8 presente anche sulla gola del pesce e nella zona ventrale. I fianchi sono azzurri nella met\u00e0 posteriore del corpo e giallastri in quella anteriore. Una fascia scura attraversa il corpo dalla bocca al peduncolo caudale. Per una descrizione generale vedi la voce del genere \"Apistogramma\" Misura fino a 5\u00a0cm.\nAcquariofilia.\nHa bisogno di acqua tenera e leggermente acida. I genitori accudiscono la prole fino a quando non diviene autosufficiente."}
{"id": "2445299", "revid": "31886", "url": "https://it.wikipedia.org/wiki?curid=2445299", "title": "Valromey", "text": "La Valromey \u00e8 allo stesso tempo una valle ed una regione storica della Francia, che si trova al centro del Bugey ed \u00e8 attraversata dal fiume S\u00e9ran.\nToponimia.\nIl toponimo deriva dal francoprovenzale \"Verromey\". Attestazioni pi\u00f9 antiche compaiono nei testi con i nomi di \"Verrumensi\" (1110), \"Veromensi\" (1142) e \"Verrometum\" (1169). Questa evoluzione toponomastica a sua volta proviene senza dubbio dal latino \"Venetonimagus\" o, ancor precedentemente, da \"Vernemetonimagos\".\nGeografia.\nLe Valromey appartiene al massiccio del Giura e s'apre ad Artemare quando si proviene da sud. Essa comprende 17 comuni del dipartimento dell'Ain:Artemare, Belmont-Luth\u00e9zieu, B\u00e9on, Br\u00e9naz, Champagne-en-Valromey (capoluogo del cantone di Champagne-en-Valromey), Chavornay, Hotonnes, Le Grand-Abergement, Le Petit-Abergement, Lochieu, Lompnieu, Ruffieu, Songieu, Sutrieu, Talissieu, Vieu e Virieu-le-Petit; quattordici di questi appartengono all'attuale cantone di Champagne-en-Valromey e tre a quello di Br\u00e9nod. Prosegue a nord con il \"plateau de Retord\".\nStoria.\nLa Valromey savoiarda.\nLa Valromey e il Canton Vaud furono acquisiti da Amedeo VI di Savoia, con il Trattato di Parigi del 5 gennaio 1355, che fissava i confini fra la contea di Savoia e il Delfinato.\nLa Valromey diviene francese.\nIl 17 gennaio 1601, a conclusione della breve guerra franco-savoiarda, il trattato di Lione, stipulata fra Enrico IV di Francia e Carlo Emanuele I di Savoia sanc\u00ec il passaggio al regno di Francia (insieme ad altri territori oltralpe) del Valromey. Le terre di Honor\u00e9 d'Urf\u00e9, in particolare quelle di Virieu-le-Grand e di B\u00e2g\u00e9-le-Ch\u00e2tel passarono dunque dal ducato di Savoia al regno di Francia. Signore di Ch\u00e2teauneuf e di Virieu, Honor\u00e9 d'Urf\u00e9 dovette prestare giuramento di fedelt\u00e0 al suo nuovo sovrano, Enrico IV di Francia: il 18 aprile 1602 Honor\u00e9 d'Urf\u00e9 rese conto all'inviato del re delle sue signorie di Ch\u00e2teauneuf, di Virieu-le-Grand e di Senoy. Successivamente queste tre signorie vennero raggruppate nella contea di Valromey. Testimoni dell'omaggio al re di Francia erano amici fedeli di Honor\u00e9 d'Urf\u00e9 : Gaspard de Gen\u00e9tines (l'Agathon delle \"Ep\u00eetres Morales\"), Gaspard de Jas (gi\u00e0 testimone al matrimonio d'Honor\u00e9 d'Urf\u00e9) e Fran\u00e7ois de Foussat, un \"for\u00e9zien\" (cio\u00e8 originario del Forez).\nIl passato savoiardo di Honor\u00e9 d'Urf\u00e9, nonostante avesse sposato Diana di Ch\u00e2teaumorand, provoc\u00f2 la diffidenza francese nei suoi confronti e sia lui che l'amico Gaspard de Gen\u00e9tines, furono sospettati di aver partecipato al complotto ordito contro il re da Charles de Gontaut-Biron nel 1602.\nDa 1602 al 1612, per meglio integrarsi nella nuova patria, Honor\u00e9 d'Urf\u00e9, non si fregiava pi\u00f9 dei suoi titoli di savoiardo. Nel 1607, la prima edizione ufficiale de \"L'Astrea\" \u00e8 dedicata al \u00abRe cristianissimo Enrico il Grande\u00bb. A seguito, ne \"L'Astrea\", Honor\u00e9 d'Urf\u00e9 fa l'elogio postumo di Enrico IV. Tutta questa sua buona volont\u00e0 gli ottenne il titolo di marchese di Valromey e di B\u00e2g\u00e9 nel 1612."}
{"id": "2445303", "revid": "1442080", "url": "https://it.wikipedia.org/wiki?curid=2445303", "title": "Amazona dufresniana", "text": "L'amazzone guanceblu (Amazona dufresniana) \u00e8 un uccello della famiglia degli Psittacidi."}
{"id": "2445305", "revid": "287204", "url": "https://it.wikipedia.org/wiki?curid=2445305", "title": "Rev (album)", "text": ""}
{"id": "2445307", "revid": "599013", "url": "https://it.wikipedia.org/wiki?curid=2445307", "title": "Ian Stewart (pilota automobilistico)", "text": "Partecip\u00f2 al Gran Premio di Gran Bretagna 1953 a bordo di una Connaught della Ecurie Ecosse senza portare a termine la gara.\nCorse inoltre in campionati per vetture sport ottenendo buoni risultati. Ritiratosi presto dall'automobilismo, pass\u00f2 ad occuparsi dell'azienda agricola familiare a Perth e Kinross."}
{"id": "2445310", "revid": "281652", "url": "https://it.wikipedia.org/wiki?curid=2445310", "title": "Amazona farinosa", "text": "L'amazzone farinosa (Amazona farinosa) \u00e8 un uccello della famiglia degli Psittacidi."}
{"id": "2445314", "revid": "287204", "url": "https://it.wikipedia.org/wiki?curid=2445314", "title": "Ten Years After (album)", "text": ""}
{"id": "2445316", "revid": "1305772", "url": "https://it.wikipedia.org/wiki?curid=2445316", "title": "Ten Years After (disambigua)", "text": "Ten Years After (\"dieci anni dopo\" in lingua inglese) pu\u00f2 riferirsi a:"}
{"id": "2445319", "revid": "287204", "url": "https://it.wikipedia.org/wiki?curid=2445319", "title": "Jurgen Macho", "text": ""}
{"id": "2445322", "revid": "1305772", "url": "https://it.wikipedia.org/wiki?curid=2445322", "title": "Undead", "text": "Undead (non morto in lingua inglese) pu\u00f2 riferirsi a:"}
{"id": "2445329", "revid": "767487", "url": "https://it.wikipedia.org/wiki?curid=2445329", "title": "Racconto di Natale", "text": "Racconto di Natale (\"Un conte de No\u00ebl\") \u00e8 un film del 2008 scritto e diretto da Arnaud Desplechin.\n\u00c8 stato presentato in concorso al 61\u00ba Festival di Cannes, dove Catherine Deneuve ha ricevuto un Premio speciale del 61\u00ba Festival. Ha vinto un Premio C\u00e9sar (su nove nomination), per il migliore attore non protagonista, con Jean-Paul Roussillon.\nTrama.\nLa storia prende le mosse da un antefatto: una coppia con un amatissimo figlio ammalato e bisognoso di un trapianto di midollo osseo decide di mettere al mondo un terzo figlio, Henri, sperando che quest'ultimo sia compatibile per la donazione organica. Ma anche il nuovo nato si rivela incompatibile con il fratello il quale muore a soli 7 anni. Con la nascita del quarto figlio progressivamente il lutto per la perdita del primo figlio sembra essere rielaborata.\nAnni dopo la madre apprende di essere stata colpita dallo stesso male del figlio e va cercando un donatore tra i figli ormai divenuti adulti, tutti con storie personali elaborate. Il donatore potrebbe essere proprio Henri che per\u00f2 \u00e8 stato allontanato dalla famiglia per volere della sorella Elizabeth, fa inaspettatamente ritorno per trascorrere il Natale in famiglia nella citt\u00e0 di origine, Roubaix, dove dovr\u00e0 decidere se mettersi a disposizione per un trapianto che potrebbe salvare (ma anche uccidere) la madre."}
{"id": "2445330", "revid": "298055", "url": "https://it.wikipedia.org/wiki?curid=2445330", "title": "Miscela ideale", "text": "Una miscela ideale \u00e8, in termodinamica, una miscela di gas per la quale \u00e8 valido il teorema di Gibbs:\nNon \u00e8 sufficiente che una miscela sia costituita da gas ideali perch\u00e9 sia considerata ideale, ma deve realizzarsi quanto detto dal teorema di Gibbs. I concetti di gas ideale e miscela ideale sono quindi differenti e non vanno confusi. Allo stesso modo, non bisogna confondere il concetto di miscela ideale con quello di soluzione ideale: infatti il concetto di miscela ideale fa riferimento ad una miscela di gas, mentre il concetto di soluzione ideale \u00e8 applicabile a sistemi liquidi."}
{"id": "2445335", "revid": "1442080", "url": "https://it.wikipedia.org/wiki?curid=2445335", "title": "Amazona festiva", "text": "L'amazzone festosa (Amazona festiva) \u00e8 un uccello della famiglia degli Psittacidi."}
{"id": "2445337", "revid": "228587", "url": "https://it.wikipedia.org/wiki?curid=2445337", "title": "Bokononismo", "text": "Il bokononismo \u00e8 una religione immaginaria inventata dallo scrittore Kurt Vonnegut, praticata da diversi personaggi all'interno del suo romanzo \"Ghiaccio-nove\" (\"Cat's cradle\") del 1963. \nSi tratta di un credo basato dichiaratamente sulla menzogna: il suo principio fondamentale \u00e8 che tutte le religioni esistenti \u2013 incluso il bokononismo stesso\u00a0\u2013 siano costituite unicamente da bugie. Tuttavia, se tali bugie sono innocue, possono permettere a chi crede in esse di avere una vita felice, e tale \u00e8 appunto lo scopo del Bokononismo.\nNel romanzo, il fondatore ed unico profeta del bokononismo \u00e8 Bokonon, un santone originario dell'immaginaria isola caraibica di San Lorenzo, che racchiude il proprio pensiero in aforismi e poesie raccolti nel \"Libro di Bokonon\", il testo sacro della sua religione. Gran parte di tali poesie sono scritte nella forma di canzoni calypso. Significativamente, le parole con cui si apre il \"Libro di Bokonon\" (come riferito nel romanzo) sono: \"Tutte le verit\u00e0 che sto per dirvi sono spudorate menzogne\".\nAlcuni concetti del Bokononismo, come vengono illustrati nel romanzo, sono richiamati nel titolo di una raccolta di saggi dello stesso Vonnegut: \"Wampeters, Foma, and Granfaloons\" (ribattezzato nell'edizione italiana \"Divina idiozia\").\nStoria.\nNel romanzo \"Ghiaccio-nove\", le vicende di Bokonon e della fondazione del Bokononismo vengono raccontate al lettore cos\u00ec come le apprende il narratore del romanzo (che scrive in prima persona) dalla lettura del libro (immaginario) \"San Lorenzo: la terra, la storia, il popolo\", scritto da tal Philip Castle, un altro personaggio del romanzo. \nStando a quanto si legge in tale opera, il profeta Bokonon, all'anagrafe Lionel Boyd Johnson, nacque nel 1891 sull'isola di Tobago; la sua famiglia era ricca ed egli pot\u00e9 permettersi di studiare. Terminate le scuole, il futuro Bokonon si imbarc\u00f2 su una goletta e fece vela, in solitaria, verso Londra. Qui si iscrisse alla London School of Economics, ma non fin\u00ec gli studi a causa dello scoppio della prima guerra mondiale.\nNel tentativo di rientrare in patria, ancora in barca a vela, il giovane venne catturato prima dai tedeschi, poi dalla marina britannica, naufrag\u00f2 sulle coste di Capo Verde ed infine riusc\u00ec a sbarcare negli Stati Uniti, dove visse e lavor\u00f2 per un certo tempo. In seguito si imbarc\u00f2 per un viaggio intorno al mondo, and\u00f2 incontro a nuove peripezie e nuovi naufragi finch\u00e9, all'ennesimo approdo di fortuna, questa volta ad Haiti, non conobbe un giovane marine disertore, Earl McCabe. Nel tentativo di fuggire a Miami, i due vennero sorpresi da un'ulteriore tempesta, e giunsero naufraghi sulla poverissima isola di San Lorenzo.\nSu questa landa arretrata, i due si misero in testa di realizzare una nazione utopistica. Preso dunque con facilit\u00e0 il potere, McCabe inizi\u00f2 dunque ad occuparsi delle leggi e del governo, diventando in breve tempo un dittatore, mentre Johnson, cambiato nome in Bokonon (in realt\u00e0 la pronuncia sanlorenzese del proprio cognome) pens\u00f2 a fondare una nuova religione, che potesse dare agli abitanti dell'isola la felicit\u00e0. In breve tempo, tuttavia, i due si resero conto di non riuscire a sollevare il popolo dall'indigenza e dallo squallore: divenne ben presto evidente, infatti, come solo la religione potesse infondere una vaga ragione di speranza negli isolani. Dato che la realt\u00e0 era tanto squallida, Johnson alias Bokonon prese cos\u00ec ad inventare menzogne sempre pi\u00f9 belle per i suoi fedeli.\nInfine, lo stesso Bokonon sugger\u00ec a McCabe di proibire ufficialmente la pratica del Bokononismo: nella sua idea, infatti, rendere la religione illegale avrebbe reso ancor pi\u00f9 interessante ed avvincente praticarla. Cos\u00ec, il Bokononismo venne messo al bando nell'intera San Lorenzo, Bokonon costretto a fuggire nella foresta ed i suoi fedeli minacciati di pena di morte se sorpresi a praticarne i riti. \nInizialmente, la faccenda rimase sotto controllo, con false esecuzioni per i fedeli e altrettanto falsi tentativi di cattura di Bokonon. Tuttavia, lentamente la finzione and\u00f2 a rimpiazzare la realt\u00e0, e Johnson e McCabe divennero sempre pi\u00f9 prigionieri dei propri ruoli, divenendo il primo un santone, esempio perfetto di bont\u00e0, il secondo un feroce dittatore, incarnazione del male.\nConcetti e terminologia.\nNella lettura di \"Ghiaccio-nove\" si apprendono molti dei principi fondamentali e dei riti che caratterizzano il bokononismo. Lo stesso narratore del romanzo, che racconta i fatti in prima persona, si dichiara infatti bokononista ed \u00e8 spesso prodigo di spiegazioni in tal senso.\nCome gi\u00e0 accennato, il Bokononismo si fonda sulle menzogne a fin di bene che possono donare all'uomo una vita felice; tali \"innocue bugie\" prendono il nome -nell'immaginaria lingua dell'Isola di San Lorenzo, in cui sono espressi i concetti bokononisti- di \"foma\". Un altro principio (o una delle principali menzogne) del Bokononismo \u00e8 la credenza che Dio chiami ciascun essere umano a lavorare -consapevolmente o meno- per realizzare un imperscrutabile progetto o fine divino. Pi\u00f9 persone che operano per uno stesso fine costituiscono una \"karass\". Per Bokonon, tutti gli esseri umani fanno parte di una karass, sebbene pochi ne siano consapevoli. Le vite dei membri di una stessa karass, stando a quanto si apprende nel libro, tendono ad intrecciarsi tra loro \"senza particolari motivi logici\". La \"karass\" ruota intorno ad un \"wampeter\", un punto centrale, che pu\u00f2 consistere in qualsiasi cosa: un essere vivente, un oggetto e cos\u00ec via. Agli uomini non \u00e8 dato conoscere n\u00e9 i membri della propria \"karass\", n\u00e9 la natura della missione che Dio ha in serbo per loro; ad ogni modo, nulla vieta loro di investigare per scoprirli sebbene, come avverte Bokonon con una parabola riportata nelle prime pagine del romanzo, tali ricerche siano destinate a rimanere incomplete.\nUn tipo particolare di \"karass\" che si incontra nel romanzo \u00e8 la \"duprass\", ovvero una \"karass\" formata da due sole persone. I due membri di una \"duprass\" vivono vite strettamente unite (ad esempio spesso, anche se non necessariamente, sono sposati) e la loro unione non pu\u00f2 essere turbata o rotta, \"nemmeno dai figli nati da tale unione\". Inoltre, i membri di una \"duprass\" muoiono inevitabilmente a una settimana l'uno dall'altro.\nAll'opposto si trova invece il \"granfaloon\": una falsa \"karass\", ovvero un qualche tipo di unione fra individui che non ha rilevanza dal punto di vista bokononista. Fra gli esempi di \"granfaloon\" citati nel romanzo vi sono: l'essere nati in una determinata nazione o Stato (come gli USA), l'appartenere a organizzazioni politiche o sociali come il Partito Comunista, e cos\u00ec via. \nSul piano dei riti, invece, il principale rituale bokononista, espressione anche di massimo amore o affetto tra persone \u00e8 il \"boko-maru\". Questo consiste nel premere a lungo fra loro le piante dei piedi di due persone.\nAltri concetti del Bokononismo di cui \u00e8 data notizia del romanzo sono:"}
{"id": "2445341", "revid": "812894", "url": "https://it.wikipedia.org/wiki?curid=2445341", "title": "Amazona finschi", "text": "L'amazzone capolilla (Amazona finschi) \u00e8 un uccello della famiglia degli Psittacidi.\nDescrizione.\nAmazzone di taglia attorno ai 33\u00a0cm, ha colore generale verde, penne bordate di nero, anello perioftalmico grigio, fronte rosso amaranto, vertice del capo e parte del collo bluastri, con sfumature violacee sulla nuca. Il becco \u00e8 carnacino, l'iride arancio e le zampe grigie. Si presenta con due sottospecie:\nComportamento.\nVive nei boschi collinari e montani fino a 2200 metri di quota, dove sceglie ambienti diversi che vanno dalla foresta tropicale decidua ai boschi montani di querce. Nidifica prevalentemente nella foresta tropicale decidua, anche in nidi abbandonati dai picchi su vecchi ficus alti e secchi, a partire dalla fine di febbraio.\nDistribuzione.\nIl suo areale \u00e8 localizzato nel Messico occidentale, negli stati federali di Sonora e Oaxaca, dove sembra essere un uccello comune. In cattivit\u00e0 \u00e8 presente, anche se non in gran numero, soprattutto negli Stati Uniti, dove si registra un discreto numero di coppie riproducenti."}
{"id": "2445342", "revid": "767487", "url": "https://it.wikipedia.org/wiki?curid=2445342", "title": "John Abercrombie (medico)", "text": "Biografia.\nFu rettore nel 1836 del \"Marischal College\" (ora Universit\u00e0 di Aberdeen) e autore di importanti studi sul sistema nervoso e sull'ulcera gastrica. \u00c8 ricordato inoltre per la sua attivit\u00e0 filantropica."}
{"id": "2445343", "revid": "226458", "url": "https://it.wikipedia.org/wiki?curid=2445343", "title": "Tony Crook", "text": "Partecip\u00f2 ai due Gran Premi di Gran Bretagna delle edizioni 1952 e 1953. Prese parte anche a diverse gare non valevoli per il Campionato Mondiale.\nNel 1960 rilev\u00f2 l'azienda Bristol Cars, che controll\u00f2 fino al 2001."}
{"id": "2445350", "revid": "1442080", "url": "https://it.wikipedia.org/wiki?curid=2445350", "title": "Amazona guildingii", "text": "L'amazzone di Saint Vincent (Amazona guildingii) \u00e8 un uccello della famiglia degli Psittacidi.\nDescrizione.\nCaratterizzata da una colorazione variabile da soggetto a soggetto, anche se in generale prevede piumaggio bronzato, ha anello perioftalmico grigio, fronte bianca, nuca e guance giallo dorato, macchia azzurra dietro l'occhio, copritrici e remiganti secondarie arancio, timoniere blu con punta gialla, becco e zampe grigi e iride arancio.\nComportamento.\nVive nelle foreste umide tra i 125 e i 1000 metri di quota, tuttavia predilige le foreste primarie di pianura dove la presenza di grandi alberi d\u00e0 rifugio e possibilit\u00e0 di trovare il posto adatto a nidificare. Si muove in gruppi di 20-30 individui che cercano quanto pi\u00f9 possibile di stare nella parte alta degli alberi a nutrirsi di frutti e bacche. La nidificazione inizia ad aprile con la deposizione normalmente di 2 uova nel cavo di un albero di \"Dacryodes excelsa\". La cova dura normalmente 28 giorni e i piccoli escono dal nido a circa 8 settimane.\nDistribuzione.\n\u00c8 endemica delle pendici occidentali e orientali dell'isola di St. Vincent, nell'arcipelago delle Antille Minori dove la distruzione dell'ambiente, le catture e gli uragani l'avevano portata sull'orlo dell'estinzione. Con un programma di salvaguardia partito nel 1992, quando la popolazione era stimata attorno ai 500 individui, la situazione \u00e8 migliorata tanto che gi\u00e0 nel 1995 se ne contavano oltre 1000: resta un pappagallo molto raro e anche in cattivit\u00e0 i soggetti in riproduzione sono pochi."}
{"id": "2445354", "revid": "1117352", "url": "https://it.wikipedia.org/wiki?curid=2445354", "title": "Amazona imperialis", "text": "L'amazzone imperiale (Amazona imperialis) \u00e8 un uccello della famiglia degli Psittacidi.\nSimile all'amazzone collorosso, con la quale si associa e condivide l'areale distributivo (ma a quote comprese tra i 600 e i 1200 metri), \u00e8 caratterizzata dalla colorazione blu-viola di tutta la testa e del petto. Ha taglia attorno ai 45\u00a0cm. Condivide anche le sorti dell'amazzone collorosso per quanto riguarda il progetto di salvaguardia; tuttavia il numero ancora pi\u00f9 ridotto di individui la colloca in gravissimo pericolo di estinzione: infatti nel censimento del 1993 si contavano meno di 100 soggetti.\nCuriosit\u00e0.\nUn esemplare di \"Amazona imperialis\" \u00e8 rappresentato al centro della bandiera della Dominica."}
{"id": "2445355", "revid": "773636", "url": "https://it.wikipedia.org/wiki?curid=2445355", "title": "Gliese 777 Ab", "text": "Gliese 777 Ab (anche Gliese 777 b', o HD 190360 b) \u00e8 un pianeta extrasolare che orbita attorno alla stella Gliese 777 A, nella costellazione del Cigno, distante circa 52 anni luce dalla Terra.\nIl pianeta venne scoperto nel giugno del 2002 usando il metodo della velocit\u00e0 radiale. Con una massa stimata in circa una volta e mezza quella di Giove, \u00e8 posto a 2,51 unit\u00e0 astronomiche dalla sua stella."}
{"id": "2445357", "revid": "247933", "url": "https://it.wikipedia.org/wiki?curid=2445357", "title": "Gliese 777 b", "text": ""}
{"id": "2445358", "revid": "1442080", "url": "https://it.wikipedia.org/wiki?curid=2445358", "title": "Amazona kawalli", "text": "L'amazzone di Kawall (Amazona kawalli) \u00e8 un uccello della famiglia degli Psittacidi."}
{"id": "2445359", "revid": "767487", "url": "https://it.wikipedia.org/wiki?curid=2445359", "title": "Carsten Jensen", "text": "Molto noto nel suo paese come critico letterario per il giornale danese \"Politiken\", \u00e8 autore di saggi e libri di viaggio.\nDopo numerosi saggi e i libri di viaggio \"Jeg har set verden begynde\" (1996, Ho visto il mondo iniziare)) e \"Jeg har h\u00f8rt et stjerneskud\" (1997, Ho sentito una stella cadente), nel 2006 ha pubblicato \"Vi, de druknede\" (2006, in italiano \"La leggenda degli annegati\", traduzione di Bruno Berni, Rizzoli, Milano 2007) a proposito della nascita della moderna Danimarca vista attraverso la storia della sua citt\u00e0 natale."}
{"id": "2445362", "revid": "247933", "url": "https://it.wikipedia.org/wiki?curid=2445362", "title": "Gliese 777 A b", "text": ""}
{"id": "2445364", "revid": "247933", "url": "https://it.wikipedia.org/wiki?curid=2445364", "title": "Gliese 777 A c", "text": ""}
{"id": "2445365", "revid": "287204", "url": "https://it.wikipedia.org/wiki?curid=2445365", "title": "Ostola", "text": "L'Ostola \u00e8 un torrente del Piemonte che scorre in provincia di Biella, tributario del Cervo.\nCorso del torrente.\nNasce in comune di Soprana a circa 600\u00a0m s.l.m. sul versante meridionale del Monte Capoposto (750\u00a0m) e presto riceve da sinistra il contributo del Rio di Vioglio, che scende dal Monte Solivo.\nIl suo corso, orientato inizialmente verso est, viene sbarrato in comune di Masserano dalla diga che forma il Lago delle Piane; qui tra gli altri riceve l'apporto idrico del Torrente Cigliaga, il suo pi\u00f9 importante affluente di destra.\nDopo un tratto che punta a sud-est l'Ostola sfiora il centro storico di Masserano e riprende a scendere verso sud tra le colline del Biellese orientale.\nNei pressi di Rolino riceve da sinistra il suo maggiore affluente, il Torrente Bisingana.\nViene quindi scavalcato dall'ex SS \"Biellese\" (ora SP 142) e segna per alcuni km il confine tra Masserano e Lessona.\nUscito nella pianura confluisce infine nel Cervo a quota 186\u00a0m in comune di Castelletto Cervo, poco a sud del capoluogo.\nRegime.\nL'Ostola, nonostante il regime idrico simile ad altri corsi d'acqua che attraversano le colline biellesi, ha provocato con le sue piene meno danni di torrenti quali lo Strona di Mosso o l'Elvo, i cui bacini sono decisamente pi\u00f9 antropizzati.\nUtilizzi.\nL'Ostola alimenta il Lago delle Piane, un invaso realizzato per scopi irrigui e attualmente gestito dal \"Consorzio di Bonifica della Baraggia Ovest Sesia\", che lo utilizza per alimentare i canali a servizio della risicoltura.\nUn tempo le sue acque del torrente fornivano energia ad alcuni mulini; in uno di essi, l'antico ex Molino Susta situato in comune di Soprana, \u00e8 stata allestita una cellula museale dell'Ecomuseo del Biellese."}
{"id": "2445366", "revid": "599013", "url": "https://it.wikipedia.org/wiki?curid=2445366", "title": "Albert Scherrer", "text": "Partecip\u00f2 al Gran Premio di Svizzera 1953 con una HWM. Termin\u00f2 la gara in nona posizione, a 16 giri di ritardo dal vincitore Ascari e non venne perci\u00f2 classificato."}
{"id": "2445368", "revid": "765341", "url": "https://it.wikipedia.org/wiki?curid=2445368", "title": "Torneo di Wimbledon 2009 - Seconda settimana", "text": "La seconda settimana del torneo di Wimbledon 2009 si svolge tra il 29 giugno e il 5 luglio 2009, giorno in cui avr\u00e0 luogo la finale del singolare maschile.\n29 giugno (7\u00ba giorno).\nProgramma dei singolari e doppi disputati nel No. 2 Court e negli altri campi secondari:\n30 giugno (8\u00ba giorno).\nProgramma dei doppi nel No. 2 Court e negli altri campi secondari:\n1\u00ba luglio (9\u00ba giorno).\nProgramma dei doppi nel No. 2 Court e negli altri campi secondari:\n2 luglio (10\u00ba giorno).\nProgramma dei doppi nel No. 2 Court e negli altri campi secondari:\n3 luglio (11\u00ba giorno).\nProgramma dei doppi nel No. 2 Court e negli altri campi secondari"}
{"id": "2445372", "revid": "94902", "url": "https://it.wikipedia.org/wiki?curid=2445372", "title": "Bokonon", "text": ""}
{"id": "2445374", "revid": "508036", "url": "https://it.wikipedia.org/wiki?curid=2445374", "title": "Amazona martinicana", "text": "L'amazzone di Martinica (Amazona martinicana) \u00e8 un uccello estinto della famiglia degli Psittacidi.\nEndemica di Martinica, scomparve in seguito agli interventi di deforestazione per creare nuovi terreni all'agricoltura. L'ultimo avvistamento risale al 1722. Una specie simile di pappagallo, anch'esso estinto, che viveva a Guadalupa, potrebbe essere appartenuto alla stessa specie."}
{"id": "2445376", "revid": "1442080", "url": "https://it.wikipedia.org/wiki?curid=2445376", "title": "Amazona mercenarius", "text": "L'amazzone nucasquamata (Amazona mercenaria) \u00e8 un uccello della famiglia degli Psittacidi."}
{"id": "2445377", "revid": "2093383", "url": "https://it.wikipedia.org/wiki?curid=2445377", "title": "Laura Golarsa", "text": "Tra i suoi risultati il pi\u00f9 importante \u00e8 sicuramente il raggiungimento dei quarti di finale al torneo di Wimbledon nel 1989. La sua miglior classifica WTA \u00e8 stata il 39\u00ba posto raggiunto il 25 giugno 1990.\nRisultati.\nOltre al gi\u00e0 citato quarto di finale in una prova del Grande Slam, la Golarsa vanta una finale in singolo (Athens Trophy 1988, sconfitta dalla spagnola Isabel Cueto). \nVanta anche sei vittorie in tornei di doppio, e precisamente: a Sofia, in coppia con Laura Garrone, nel 1989; Bol, in coppia con Magdalena Maleeva nel 1991; Brighton, nel 1993 e Brisbane, nel 1994, in coppia con Natal'ja Medvedeva; Oklahoma City, nel 1995, in coppia con Nicole Arendt e Anversa, nel 1999, in coppia con Katarina Srebotnik."}
{"id": "2445382", "revid": "281652", "url": "https://it.wikipedia.org/wiki?curid=2445382", "title": "Amazona ochrocephala", "text": "L'amazzone capogiallo (Amazona ochrocephala), detta anche amazzone fronte gialla \u00e8 un uccello della famiglia degli Psittacidi. \nDescrizione.\nDimensioni.\nMisura 30-35\u00a0cm di lunghezza, per un peso di circa 400 g.\nAspetto.\nL'amazzone capo giallo ha un colore di fondo verde, pi\u00f9 chiaro e tendente al giallo nelle parti inferiori. La fronte \u00e8 gialla ed \u00e8 presente una zona rossa nella giuntura delle ali; le remiganti primarie hanno sfumature azzurre e quelle secondarie rosse; le penne timoniere della coda, che tendono al giallo, hanno macchie azzurre e rosse nella parte centrale. Le zampe sono grigie, mentre il becco e grigio con una chiazza giallo-ocra ai lati della parte superiore. Maschio e femmina hanno lo stesso colore.\nAlimentazione.\nSi nutre soprattutto di semi, noci e frutta. Pu\u00f2 arrecare danni alle piantagioni nelle sue zone d'origine.\nRiproduzione.\nSimilmente alla maggioranza dei pappagalli, non costruisce un vero nido, sfruttando invece le cavit\u00e0 degli alberi che vengono allargate a con l'aiuto del becco. La femmina depone due-tre uova che cova per circa 26 giorni. I piccoli si involano a due mesi circa dalla schiusa.\nDistribuzione e habitat.\n\u00c8 diffuso in Sud America, nel bacino amazzonico e in Guyana, con popolazioni anche nel nord-ovest del continente e a Panama. Vive nelle foreste tropicali, ma pu\u00f2 adattarsi ad altri habitat, quali le savane alberate. In Italia, una popolazione inselvatichita da cattivit\u00e0 \u00e8 presente nei quartieri di Albaro, Carignano e Castelletto della citt\u00e0 di Genova, probabilmente ibridata almeno parzialmente con individui di \"Amazona aestiva\" di pari origine.\nRapporti con l'uomo.\nCome altri pappagalli \u00e8 minacciato dalla distruzione della foresta e dalle catture per essere venduto come animale da compagnia. Viene comunque anche riprodotto in cattivit\u00e0. In Italia \u00e8 divenuto famoso per essere comparso nella trasmissione Portobello."}
{"id": "2445383", "revid": "729019", "url": "https://it.wikipedia.org/wiki?curid=2445383", "title": "Costruiamo l'azione", "text": "Costruiamo l'azione (CLA) fu un movimento politico italiano di estrema destra nato, alla fine del 1977, parallelamente alla pubblicazione dell'omonima rivista, su iniziativa di Paolo Signorelli e Sergio Calore.\nContrariamente alla gran parte dei movimenti della destra radicale attivi negli anni settanta, l'esperienza movimentista di CLA, trov\u00f2 la sua specificit\u00e0 sul piano politico e strategico nel tentativo di superamento dei cosiddetti opposti estremismi in previsione di una possibile convergenza operativa con gli omologhi gruppi della sinistra extraparlamentare volta a colpire i simboli del potere statale.\nL'arresto di Sergio Calore e di Fabio De Felice, due dei leader dell'organizzazione, contribuirono, in concorso con altre ragioni convergenti, al progressivo dissolvimento del movimento che termin\u00f2 quindi la sua esperienza nel 1980.\nStoria.\nLa rivista.\nNel maggio del 1977, dopo la cattura di Pierluigi Concutelli e di altri neofascisti nell'ambito dell'inchiesta per l'omicidio del giudice Vittorio Occorsio, Sergio Calore e Paolo Signorelli, assieme ad alcuni esponenti della destra radicale come Fabio De Felice, Paolo Aleandri e Massimiliano Fachini, scampati a quell'ondata di arresti, decisero di dare vita ad una nuova iniziativa politico-culturale attraverso \"in-primis\" la pubblicazione di un giornale.\nRegistrato presso il tribunale di Roma nel gennaio del 1978, il primo numero venne pubblicato agli inizi del 1979, a cui seguirono altre cinque uscite.\nL'ideologia.\nApertamente dichiaratosi ostile al Movimento Sociale Italiano - Destra Nazionale, la linea politica del movimento rispecchiava le tre componenti che contribuivano ad animarlo ed essenzialmente corrispondenti a tre diverse generazioni: la vecchia guardia fascista di stampo golpista e massonica, pi\u00f9 incline a trattare alla pari con gli uomini di potere dello stato, delle forze armate e della magistratura e che faceva capo essenzialmente a De Felice; la frangia riconducibile a Signorelli e Fachini e incentrata maggiormente su principi ordinovisti; infine la nuova leva, legata a Calore e Aleandri e mirata al disconoscimento totale di qualsiasi ideologia della tradizione fascista e rivolta ad un \"ambiente non vincolato ai limiti della destra\", con particolare attenzione all'area della sinistra eversiva e dell'Autonomia Operaia.\nGli ideologi di CLA elaborarono una cosiddetta \"strategia dell'attenzione\" nei confronti della sinistra radicale: un tentantivo, cio\u00e8, di superamento degli steccati ideologici del tutto similare a quella strategia di alleanza operativa e di conseguente abbandono della storica contrapposizione con la sinistra radicale e militante prefigurata, in quello stesso periodo, dall'ala spontaneista dell'eversione neofascista impersonata dai Nuclei Armati Rivoluzionari di Valerio Fioravanti. \"Nessuno dei nostri dovr\u00e0 mai attaccare n\u00e9 aggredire gli autonomi, n\u00e9 per\u00f2 dovr\u00e0 essere loro consentito il contrario.\" Un tentativo di convergenza che per\u00f2 non pot\u00e9 contare mai su di un reale coinvolgimento della sinistra che bocci\u00f2 con diffidenza, almeno sul terreno politico, il possibile progetto di cooperazione.\nQuel che \u00e8 certo \u00e8 che i militanti di CLA sono assolutamente intenzionati ad abbandonare i vecchi retaggi del passato ancorati al mito dell'organizzazione monolitica, elitaria e strutturalmente rigida e dogmatica, in favore di una strategia rivoluzionaria antisistema che muova essenzialmente dal basso, attraverso un'opera di penetrazione e collegamento dei singoli gruppi che, senza perdere la loro identit\u00e0 e libert\u00e0 d'azione, si raccordano poi in funzione di un unico disegno politico e operativo, un unico polo di aggregazione per la lotta rivoluzionaria. \u00c8 la cosiddetta \"strategia dell'arcipelago\".\nAttentati ed arresti.\nAlla fase strategica segu\u00ec poi la lotta armata vera e propria, attraverso una campagna di attentati: una serie di azioni terroristiche compiute dal Movimento Rivoluzionario Popolare, braccio armato di CLA, e messe in atto a Roma nel 1978 e nella primavera del 1979, contro simboli del potere istituzionale.\nIl 20 aprile del 1979 con una bomba composta da quattro chili e mezzo di tritolo venne fatta esplodere sotto il portale del palazzo Senatorio, all'ingresso della sala consiliare del Campidoglio, provocando gravi danni alle strutture. La strage venne sfiorata per una casualit\u00e0 visto che, solo un'ora prima dello scoppio, si era conclusa la seduta del consiglio comunale ed oltretutto la piazza, solitamente affollata di turisti, era vuota a causa di un temporale.\nLa campagna di attentati continu\u00f2, sempre nella primavera di quel 1979, con una carica di esplosivo piazzata nei pressi del Ministero degli Esteri il 4 maggio replicato solo undici giorni dopo, il 15 maggio, con 55 chili di esplosivo fatti deflagrare all'esterno del carcere romano di Regina Coeli.\nIl 20 maggio, poi, un'auto imbottita di esplosivo fu collocata a Roma, in piazza Indipendenza, nei pressi del CSM dove, secondo alcuni, sarebbe dovuta esplodere di notte provocando danni soltanto a edifici. La bomba non esplose per un errore nell'innesco e, dalle postume dichiarazione dei pentiti Aleandri e Calore, venne fuori che il timer era stato invece regolato per l'ora in cui la piazza sarebbe stata affollata per un raduno nazionale degli alpini. Marcello Iannilli e Bruno Mariani si assunsero in seguito la responsabilit\u00e0 materiale di questo attentato.\nMolti degli autori materiali di questi attentati verranno poi individuati, tempo dopo, grazie anche alla collaborazione con l'autorit\u00e0 giudiziaria di uno dei leader di CLA, Paolo Aleandri.\nL'ondata di arresti che, verso la fine del 1979, decapita la dirigenza e coinvolge gran parte dei militanti che gravitano intorno al movimento, contribuisce in maniera perentoria alla fine dell'esperienza politica del movimento che di fatto si conclude nell'estate del 1980."}
{"id": "2445389", "revid": "1573940", "url": "https://it.wikipedia.org/wiki?curid=2445389", "title": "Amazona oratrix", "text": "L'amazzone testagialla (Amazona oratrix ) \u00e8 un uccello della famiglia degli Psittacidi.\nDescrizione.\nPresenta la testa e la gola interamente gialle e la spalla ha il rosso mescolato con il giallo: il becco \u00e8 corneo. I piccoli si presentano completamente verdi a eccezione di una macchia gialla sulla fronte.\nBiologia.\nVive in gruppi anche numerosi che si spostano alla ricerca di pascoli dove nutrirsi; solo nel periodo riproduttivo le coppie si isolano e cercano un albero cavo per sistemarvi il nido. Le femmine depongono 3-4 uova che covano per 29 giorni. I piccoli si involano a circa 9 settimane ma dipendono dai genitori per altre 6-8 settimane.\nDistribuzione e habitat.\nL'amazzone testagialla \u00e8 diffusa lungo la costa pacifica del Messico centrale e in tutta la zona caraibica. La sottospecie \"belizensis\" \u00e8 diffusa nel Belize; \"hondurensis\" in Honduras; la \"tresmariae\" nelle isole Tre Marie e in una zona limitata lungo la costa del Messico occidentale.\nL'habitat di questo pappagallo \u00e8 vario: foreste primarie di tipo amazzonico, foreste a galleria lungo i corsi dei fiumi, foreste costiere ricche di palme e mangrovie, savana erbosa con alberi sparsi e foresta secondaria aperta con alberi sparsi e sottobosco rado."}
{"id": "2445390", "revid": "436907", "url": "https://it.wikipedia.org/wiki?curid=2445390", "title": "Discografia dei Sottotono", "text": "Discografia completa del gruppo hip hop italiano Sottotono."}
{"id": "2445391", "revid": "729019", "url": "https://it.wikipedia.org/wiki?curid=2445391", "title": "Centro addestramento alpino - Reparto attivit\u00e0 sportive", "text": "Il Reparto attivit\u00e0 sportive (RAS) invernali del Centro Sportivo Esercito ha sede presso la caserma \"Perenni\" di Courmayeur, supervisorato dal Centro addestramento alpino di Aosta.\nIl RAS non si occupa solamente delle discipline sportive, ma \u00e8 composto anche dalla Sezione sci alpinistica (SSA) della quale fa parte il Gruppo militare di alta montagna (GMAM) che si occupano dell'addestramento nel settore alpinistico.\nGli inizi.\nLa squadra dell'esercito apr\u00ec i battenti nel 1934, quando la sede era ancora ad Aosta, dove nacque il nucleo pre-olimpico, con lo scopo di preparare gli atleti italiani che parteciperanno ai IV Giochi olimpici invernali a Garmisch-Partenkirchen nel 1936. A sorpresa ci fu la vittoria nella gara a Pattuglia militare (predecessore del Biathlon) dove la squadra azzurra costituita dagli alpini Enrico Silvestri, Luigi Perenni, Sisto Scilligo e Stefano Sertorelli arriv\u00f2 davanti a Svezia e Finlandia.\nDiscipline.\nLe discipline praticate si suddividono in diverse Federazioni:\nSportivi importanti.\nGli atleti del Centro Sportivo Esercito non hanno mancato di distinguersi in tutte le discipline sportive estive ed invernali, come nei Giochi olimpici e nei Campionati mondiali ed europei delle varie specialit\u00e0.\nHanno militato e militano nel Centro Sportivo Esercito atleti come:\nPalmar\u00e8s.\nDalla fondazione gli atleti dell'Esercito hanno conquistato oltre:"}
{"id": "2445392", "revid": "547034", "url": "https://it.wikipedia.org/wiki?curid=2445392", "title": "Saga di Darren Shan", "text": "La saga di Darren Shan \u00e8 una saga di dodici libri scritti dallo scrittore irlandese Darren O'Shaughnessy, in arte Darren Shan, pubblicata in 35 paesi in tutto il mondo; la trama si concentra su un ragazzino che viene coinvolto nel mondo dei vampiri.\nIn alcuni dei paesi in cui sono stati pubblicati, i libri sono diventati dei best seller: Ungheria, Irlanda, Giappone, Paesi Bassi, Norvegia, Taiwan, Regno Unito, Stati Uniti d'America.\nIn Italia \u00e8 pubblicata dalla Arnoldo Mondadori Editore nella testata \"Super brividi\", nel Regno Unito \u00e8 pubblicata dalla \"Darren Shan press\", che pubblica solo i libri di O'Shaugnessey.\nTrama.\nLa saga segue la storia di Darren Shan, un normale ragazzino umano che viene trasformato in mezzo-vampiro e diventa assistente del vampiro Larten Crepsley.\nPersonaggi.\nVampiri.\nI vampiri della saga sono diversi da quelli della cultura popolare: sono vivi, quindi possono essere uccisi da proiettili ben piazzati, mutilazioni e paletti conficcati nel cuore (anche se guariscono e si risvegliano dopo pochi giorni se gli si spezza il collo). Non hanno zanne e non bevono sangue direttamente dal collo; piuttosto prelevano il sangue delle vittime incidendo una vena con le unghie affilate, bevono piccole quantit\u00e0 di sangue e riparano la ferita con la loro saliva. Sempre le loro unghie possono essere utilizzate per scalare pareti come un ragno. Assorbendo completamente il sangue di un essere umano, i vampiri assimilano parte della sua anima e riescono a vedere le sue memorie (Darren lo fa per salvare lo spirito di un amico morente nel secondo libro). \nI vampiri non si inceneriscono istantaneamente alla luce del sole: possono sopravvivere esposti ai raggi solari diretti per 4-5 ore prima di bruciare o essere disintegrati. Stando nell'ombra, comunque, possono agire anche durante il giorno. Contrariamente, i mezzi-vampiri non riscontrano alcun problema con la luce solare. I vampiri non sono danneggiati da argento, aglio e oggetti sacri e, sebbene la carne umana sia per loro molto nutriente, possono vivere anche solo di sangue umano e di certi animali (nonostante quello di alcuni sia tossico). Avendo ogni fluido in corpo arrestato, i vampiri non possono riprodursi; si creano a vicenda mediante un contatto di sangue con degli umani, solitamente tramite ferite sui polpastrelli. Se una qualsiasi creatura (sia umana che animale) ingerisce del sangue di vampiro \u00e8 portato in uno stato di follia e infine alla morte, similmente alla rabbia.\nI vampiri non sono immortali: invecchiano di un anno per ogni dieci umani, mentre un mezzo-vampiro di uno ogni cinque. Ci\u00f2 si vede nella serie quando Darren incontra una sua ex umana, essendosi lasciati da ragazzini e ritrovati anni dopo come adulti, sebbene Darren appaia fisicamente solo poco pi\u00f9 grande rispetto al loro ultimo incontro. Il vampiro pi\u00f9 vecchio presentato nella serie \u00e8 Paris Skyle, vampirizzato all'et\u00e0 di due anni e vissuto per circa otto secoli. \nI vampiri si riflettono negli specchi e proiettano ombre, ma non possono essere fotografati a causa di una particolare vibrazione dei loro atomi. Come tipicamente narrato nelle leggende, dormono nelle bare.\nI vampiri sono notevolmente pi\u00f9 forti e resistenti degli umani, riuscendo a superarli in qualsiasi attivit\u00e0 fisica e a correre e muoversi cos\u00ec velocemente da non essere visti (abilit\u00e0 chiamata \u201csvolazzamento\u201d).Quest\u2019ultima permette un accumulo di energia statica nel corpo del vampiro e Mr. Crepsley \u00e8 in grado di sfruttarla per scassinare le serrature. \nI sensi di un vampiro sono simili a quelli di un predatore: riescono a vedere al buio, percepiscono i battiti cardiaci e rintracciano gli odori. Le loro ossa e denti sono molto pi\u00f9 resistenti di quelli umani, sopportando grandi pressioni, traumi fisici e sostanze chimiche. Anche se si danneggiano, inoltre, si riparano molto in fretta.\nNonostante abbiano indubbiamente una capacit\u00e0 di recupero e resistenza molto pi\u00f9 alta di quella umana o altre creature viventi, i vampiri non sono propriamente semi-indistruttibili come nella maggioranza delle storie. Al contrario di quelli rappresentati solitamente (come nei romanzi di Anne Rice), non sono fisicamente bellissimi ma rientrano nella media e hanno un aspetto anche semplice o normale. Altre abilit\u00e0 che possiedono sono l\u2019esalazione di un gas invisibile che fa perdere i sensi agli esseri umani, la comunicazione telepatica con altri vampiri e umani (tre vampiri sono capaci di controllare in tal modo i ragni) e la localizzazione di vampiri e umani ai quali si \u00e8 imparato a riconoscere gli schemi di pensiero. E\u2019 velenoso per loro il sangue di serpenti, ratti e gatti.\nLa societ\u00e0 dei vampiri si basa sull'onore, orgoglio personale e tradizioni. Hanno una rigorosa gerarchia in cui i vampiri di rango superiore hanno il dominio assoluto su quelli di rango inferiore, sebbene esercitino i loro poteri con moderazione e rispettando quelli sottostanti. Ci sono molti pi\u00f9 vampiri maschi che femmine e, nonostante capiti si formino delle coppie, durano principalmente dai dieci ai quindici anni prima di lasciarsi e andare ciascuno per la propria strada. Non usano armi a proiettili come pistole, archi e balestre perch\u00e9 le considerano disonorevoli, mentre preferiscono i combattimenti corpo a corpo con spade, asce, ecc oppure armi da lancio come shuriken. I vampiri vivono le loro vite in vecchio stile: nessuno di loro, tranne Darren, fa mai riferimento alla cultura pop o usa oggetti moderni come un computer. I vampiri vedono gli umani come una razza caotica e leggermente inferiore, ma per la maggior parte valorizzano le loro vite, anche facendo amicizia o innamorandosi con loro. Il vampiro Gavner Purl vanta un paio di mutande rosa con ricamati sopra degli elefanti, un regalo di una sua ex umana.\nI vampiri della saga non seguono le religioni umane, ma seguono un credo non identificato. Credono che le anime dei vampiri buoni rinascono come lupi nelle notti eterne di un mondo lontano chiamato Paradiso, mentre le anime dei vampiri malvagi restano sulla Terra per l\u2019eternit\u00e0. Hanno molti d\u00e8i che chiamano \u201cd\u00e8i dei vampiri\u201d e ritengono di discendere dai lupi cos\u00ec come gli umani discendono dai primati. Arrivano a considerare i lupi dei cugini e hanno con loro una certa affinit\u00e0.\nVampiri killer.\nNella saga i vampiri killer sono nemici giurati dei vampiri, dato che sono convinti che ci sia onore nell'uccidere le proprie vittime e rivendicarne l\u2019anima. Originariamente erano vampiri che si staccarono dal clan circa 600 anni prima del terzo libro, rivendicando una nuova razza per le diverse usanze adottate. Segu\u00ec una cruenta guerra che venne interrotta con una tregua a causa dell\u2019interferenza umana che minacci\u00f2 entrambe le razze, decidendo di stare fuori dagli affari reciproci. Questo vale anche per coloro che sono diventati pazzi come Murlough - ucciderlo rischiava di far ricadere l'ira di tutta la razza su Darren e Mr Crepsley, e i vampiri sarebbero stati tenuti a non intervenire per orgoglio. \nSebbene i vampiri killer siano gli antagonisti della saga, non sono totalmente ritratti in maniera negativa, possedendo alcune tradizioni positive come il loro rifiuto di mentire e lo spiccato senso dell'onore. Hanno la pelle viola e i capelli, gli occhi, le labbra e le unghie rossi, anche se ci vogliono un paio di decenni prima che questa colorazione si insinui. Questo \u00e8 un effetto collaterale dovuto al bere molto sangue: sebbene uccidere gli esseri umani dissanguandoli era originariamente una scelta basata sulle loro credenze, nel presente i vampiri killer sono costretti a uccidere gli umani nutrendosi del loro sangue. Molti vampiri killer non vogliono combattere i vampiri e, nonostante Gannen Harst ha giurato di proteggere il Signore dei Vampiri Killer, Steve Leonard, nell\u2019ultimo libro non cerca di dissuaderlo dal mettersi in pericolo desiderando che la guerra tra vampiri cessi in qualsiasi modo.\nAppaiono per la prima volta in \"Tunnel di sangue\" e diventano parte integrante della storia per il resto della serie.\nSegno della morte.\n\u00c8 usato dai vampiri al Picco dei Vampiri per mostrare il loro apprezzamento verso un vampiro morto o che probabilmente morir\u00e0. Il segno implica il posizionamento del dito medio sulla mano destra al centro della fronte, con l'anulare sulla palpebra sinistra, l'indice sulla palpebra destra e il mignolo e il pollice distesi. Il segno stesso si traduce nel detto \"Anche nella morte, che tu possa trionfare\". Viene usato per la prima volta nella saga verso Darren prima che inizi i triboli mortali, come segno di buon auspicio.\nRaccolta delle storie spin-off.\nIn aggiunta l'autore Darren Shan ha pubblicato una serie di racconti sul suo sito ufficiale, tutti correlati alla saga. Parte dei racconti li si dovrebbe leggere contemporaneamente con i libri dell'autore, altri soddisfano le curiosit\u00e0 dei fan analizzando il carattere di alcuni personaggi. L'elenco include:\nTra gli extra vi sono inclusi le prime versioni dei primi capitoli del libro primo e uno del libro sesto, informazioni sulla traduzione dei nomi dei personaggi in varie lingue internazionali e un elenco sui miti veri e falsi dei vampiri secondo la saga.\nFilm.\nI diritti cinematografici della Saga sono stati acquistati dalla Universal Studios e ne \u00e8 stato tratto il film \"Aiuto vampiro\".\nIl produttore \u00e8 Lauren Shuler Donner. La sceneggiatura \u00e8 stata scritta da Brian Helgeland. Il film \u00e8 una fusione dei primi tre libri e si intitola \"Cirque du Freak\". Chris Massoglia interpreta Darren Shan, Josh Hutcherson interpreta Steve Leonard o Steve Leopard, John C. Reilly Mr. Crepsley, Salma Hayek Madame Truska (in una parte estesa dei libri). Le riprese sono iniziate nel febbraio 2008 a New Orleans. Il film \u00e8 uscito nelle sale statunitensi il 23 ottobre 2009, mentre in Italia \u00e8 stato distribuito nei cinema il 7 maggio 2010 con il titolo \"Aiuto Vampiro\".\nManga.\n \u00e8 una serie manga ispirata al ciclo di romanzi di Darren Shan, disegnata dal mangaka Takahiro Arai. Il manga \u00e8 stato serializzato a puntate sulla rivista Shonen Sunday dell'editore Shogakukan dal 2006 al 2009. I capitoli pubblicati furono successivamente raccolti in 12 tank\u014dbon, l'ultimo dei quali \u00e8 stato pubblicato in Giappone il 17 aprile 2009 (ogni tankobon corrisponde mediamente a un libro della serie originale).\nIn Italia i diritti del manga sono stati acquistati dalla Star Comics, che ha iniziato la serializzazione a partire dall'11 marzo 2010 a cadenza mensile. La pubblicazione \u00e8 stata momentaneamente sospesa nei mesi da giugno a agosto 2010 ed \u00e8 ripresa regolarmente da settembre 2010 a cadenza bimestrale fino a marzo 2011, per poi essere nuovamente sospesa a tempo indeterminato."}
{"id": "2445393", "revid": "1442080", "url": "https://it.wikipedia.org/wiki?curid=2445393", "title": "Amazona pretrei", "text": "L'amazzone occhirossi (Amazona pretrei) \u00e8 un uccello della famiglia degli Psittacidi.\nLa quasi totale distruzione delle foreste di araucaria, habitat perfetto di questo pappagallo, e una politica insensata di catture hanno portato l'amazzone occhirossi sull'orlo dell'estinzione. Si ritiene, sulla base di censimenti e monitoraggi condotti da esperti, che la popolazione in libert\u00e0 oggi si aggiri tra i 7500 e gli 8000 individui.\nSi presenta con una taglia attorno ai 32\u00a0cm e con un piumaggio base di un verde intenso, con effetto ondulato dato dal bordo nero delle penne. La testa presenta la caratteristica che spiega il nome comune, una cerchiatura dell'occhio di un rosso vivace che si estende anche sulla fronte. Il rosso \u00e8 ben visibile anche sul bordo dell'ala e sugli \u00abstivali\u00bb, cio\u00e8 sulla parte piumata delle gambe. Vive nelle foreste di araucaria i cui frutti sono la base della sua dieta in un'area che va dalla regione brasiliana del Rio Grande del Sud alla provincia argentina di Misiones, fino anche all'Uruguay e alle province sud-orientali del Paraguay."}
{"id": "2445394", "revid": "613150", "url": "https://it.wikipedia.org/wiki?curid=2445394", "title": "Castello di Miolans", "text": "Il castello di Miolans \u00e8 una castello fortificato medievale situato nella Combe de Savoie, nel comune di Saint-Pierre-d'Albigny.\nGeografia.\nIl castello si trova nel territorio compreso tra i comuni di Montm\u00e9lian e di Albertville, nella frazione di Miolans del comune di Saint-Pierre d'Albigny, dalla quale prende il nome. Situato ai piedi dello sperone di Arclusaz (prealpi dei Bauges), su un costone roccioso di circa 550 metri, si innalza sulla Combe de Savoie di 200 metri. Da questa posizione domina la confluenza Arc-Is\u00e8re, nota come Pont-Royal, che consente di raggiungere la riva sinistra dell'Is\u00e8re e la valle della Maurienne o, pi\u00f9 oltre, il Moncenisio e il Fr\u00e9jus.\nStoria.\nIl sito del castello era gi\u00e0 occupato in et\u00e0 romana da un accampamento fortificato. Nel medioevo su di esso venne eretta dalla famiglia dei Miolans una torre, detta di san Pietro. Nella seconda met\u00e0 del XIV secolo la stessa famiglia potenzi\u00f2 le fortificazioni preesistenti, aggiungendo inoltre una seconda torre. Nel XVI secolo venne edificata la terza torre. Con l'estinzione nel ramo maschile dei signori di Miolans nel 1523 il castello pass\u00f2 a far parte dei domini dei duchi di Savoia. Il duca Emanuele Filiberto trasform\u00f2 la fortezza in una prigione, funzione che mantenne fino al 1792, quando venne espugnata dai rivoluzionari francesi. Il castello, saccheggiato dai rivoltosi, cadde in rovina. \nIl prefetto della Savoia acquist\u00f2 quanto rimaneva della fortezza nel 1871, restaurandola. Il castello \u00e8 propriet\u00e0 privata, ma pu\u00f2 essere visitato.\nDescrizione.\nLa cinta muraria del castello si estende per 200 metri, delimitando una superficie irregolare larga 60-80 metri. Il castello presentava vari dispositivi di difesa, ben quattro fossati, 2 o 3 ponti levatoi, 5 porte e due erpici d'assedio. L'ingresso principale del castello era inoltre fortificato.\nLa prigione.\nDal XVI secolo al 1792 la fortezza venne impiegata come prigione. Era chiamata la \"Bastiglia della Savoia\" o la \"Bastiglia delle Alpi\" per la sua supposta inespugnabilit\u00e0. Ospit\u00f2 pi\u00f9 di 200 prigionieri. I nomi delle celle recavano i nomi di Enfer (Inferno), Purgatoire (Purgatorio), Paradis (Paradiso), Tr\u00e9sor (Tesoro), petite et grande Esp\u00e9rance (piccola e grande speranza). Tra le personalit\u00e0 incarcerate troviamo:"}
{"id": "2445400", "revid": "1543377", "url": "https://it.wikipedia.org/wiki?curid=2445400", "title": "Colazione nell'atelier", "text": "Colazione nell'atelier (\"Le D\u00e9jeuner dans l'atelier\") \u00e8 un dipinto a olio su tela (118\u00d7153 cm) del pittore francese \u00c9douard Manet, realizzato nel 1868 e conservato alla Neue Pinakothek di Monaco di Baviera.\nStoria.\nIl dipinto, eseguito nel 1868 durante il soggiorno di Manet a Boulogne-sur-Mer, fu esposto al Salon dell'anno successivo insieme a \"Il balcone\". Entrambe le opere furono ovviamente criticate dalla critica tradizionalista. Molto velenosa fu la critica di Jules-Antoine Castagnary, il quale si ciment\u00f2 in un lungo sproloquio che ben dimostra come il pubblico si rapportasse all'arte prima dell'offensiva impressionista:\nDescrizione.\nSi tratta questa di una delle opere pi\u00f9 elaborate mai eseguite da Manet. Ne sono testimoni i diversi rimaneggiamenti, emersi con le radiografie, che dimostrano come Manet avesse in precedenza effettivamente ambientato la scena in un'\"atelier\", donde la denominazione del dipinto, per poi ridipingere quella che era una parete vetrata con un muro scuro. Nonostante il titolo, dunque, non vi \u00e8 traccia di elementi riconducibili alla dimensione dell\"'atelier\", fatta eccezione per le varie armi e accessori orientaleggianti disposti sulla sedia.\nL'opera raffigura un dopo pranzo. A destra vi \u00e8 un signore intento a fumare, dallo sguardo pensieroso e riflessivo, con un bicchiere di caff\u00e8 in mano a mo' di \"digestif\" (ad aver posato \u00e8 un vicino di casa dello stesso Manet): a sinistra, invece, sopraggiunge la cameriera con una caffettiera in mano, pronta a servire i vari personaggi con altro buon caff\u00e8. Il vero protagonista della scena, tuttavia, \u00e8 il ragazzo in primo piano: si tratta di L\u00e9on Leenhoff, il presunto figlio di Manet, che guarda assorto al di fuori del dipinto. \u00c8 l'unica figura messa a fuoco dell'opera, \u00e8 in piedi, poggiato sul tavolo, veste un elegante completo \"\u00e0 la page\" e incrocia le gambe, anche se ci\u00f2 non ci \u00e8 dato completamente vederlo siccome il margine inferiore della tela lo taglia all'altezza delle ginocchia. Sul tavolo, infine, troviamo i resti del pasto appena consumato. Emerge con particolare violenza il dettaglio del limone sbucciato, animato da un colore giallo squillante che viene ripreso e variato nella cravatta del ragazzo: questo fu un particolare che Manet probabilmente desunse dai quadri di Vermeer che aveva ammirato ad Amsterdam, e che probabilmente lo affascin\u00f2 moltissimo, considerando che troviamo limoni sbucciati anche nel \"Ritratto di Zacharie Astruc\" e nella \"Donna con pappagallo\".\nAnche i pittori impressionisti - si pensi a Renoir o a Monet - si cimentavano in quegli anni nelle raffigurazioni di colazioni. Il brano di Manet, tuttavia, si distingue perch\u00e9 agitato da una profonda estraneit\u00e0: gli sguardi dei tre personaggi sono fuggitivi, si perdono, e non manifestano n\u00e9 sentimenti n\u00e9 affetti, a tal punto che si viene a generare un atteggiamento sospeso, quasi di attesa. Questo angoscioso distacco viene accentuato anche dalla tavolozza, dominata da tinte fredde, perlopi\u00f9 verdi e azzurri. Non bisogna dimenticare, inoltre, che mentre gli Impressionisti non si ispirarono mai ai maestri del passato, qui Manet si rif\u00e0 nuovamente a modelli colti: non solo Vermeer, come gi\u00e0 accennato, ma anche Jean-Baptiste-Sim\u00e9on Chardin, Pierre-Narcisse Gu\u00e9rin e Charles Baudelaire, esplicitamente omaggiato dal Manet con il gatto nero accovacciato sulla sedia (Baudelaire era infatti noto come \u00abpoeta dei gatti\u00bb)."}
{"id": "2445401", "revid": "1788047", "url": "https://it.wikipedia.org/wiki?curid=2445401", "title": "Amazona rhodocorytha", "text": "L'amazzone cigliarosse (Amazona rhodocorytha) \u00e8 un uccello della famiglia degli Psittacidi.\nSi tratta di una specie piuttosto rara sia in natura sia in cattivit\u00e0. Caratteristica tipicizzante \u00e8 la testa che presenta redini gialle e penne della fronte e della corona arancio-gialle bordate di verde; le guance sono soffuse di azzurro. La taglia \u00e8 attorno ai 34\u00a0cm.\nVive nel Brasile centro-orientale, nelle province di Alagoas, Bahia, Minas Gerais, Santo Spirito e Rio de Janeiro."}
{"id": "2445411", "revid": "124123", "url": "https://it.wikipedia.org/wiki?curid=2445411", "title": "Satomi Hanamura", "text": "\u00c8 la frontwoman del gruppo pop sorachoco. \u00c8 conosciuta soprattutto per la sua performance nel ruolo di Yuka Nakagawa in \"Battle Royale\". Ha anche doppiato un personaggio in \"Galaxy Angel Rune\".\nBiografia.\nNata a Tokyo nel 1984, Satomi Hanamura sviluppa un grande talento per la recitazione che la porter\u00e0 a diventare un'attrice di teatro molto stimata. Dagli anni novanta \u00e8 inoltre la leader del complesso pop Sorachoco, autori di canzoni dal grande successo in Asia, ma accolte tiepidamente in Europa. Famosissima in Asia e soprattutto nel Sol Levante, riesce ad attirare l'attenzione del veterano Kinji Fukasaku, che la scrittura per il ruolo di Yuka Nakagawa in \"Battle Royale\", una feroce satira sulla competitivit\u00e0 eccessiva del governo giapponese, del sistema scolastico e dell'ignoranza e caduta morale dei giovani."}
{"id": "2445421", "revid": "599013", "url": "https://it.wikipedia.org/wiki?curid=2445421", "title": "Roberta Colico", "text": "Carriera.\nHa esordito nella massima serie con Alcamo, che ha seguito anche in A2, e ha giocato la maggior parte della sua carriera con la Geas Basket.\nIn Serie A1 ha vestito le maglie di Priolo Gargallo, Montigarda e Ribera. Nel 2009 ha giocato in Serie A2 con la Basket Leonesse e dall'estate 2010 \u00e8 in Serie B d'Eccellenza femminile con l'A.S.S.I. Cremona. Alla fine della stagione 2005-06 giocata in Serie A1 la prima parte con Priolo e poi in Serie A2 la seconda con il Montigarda Basket con cui ha ottenuto una promozione nella massima serie nazionale battendo 2-1 nella serie finale dei playoff la formazione veneta delle Giants Basket Marghera.\nDopo un periodo di inattivit\u00e0 per maternit\u00e0, rientra con l'Assi Cremona in Serie B d'Eccellenza nell'estate 2010.\nStatistiche.\n\"Dati aggiornati al 16 luglio 2011.\""}
{"id": "2445422", "revid": "287204", "url": "https://it.wikipedia.org/wiki?curid=2445422", "title": "Amazona tucumana", "text": "L'amazzone del Tucuman (Amazona tucumana) \u00e8 un uccello della famiglia degli Psittacidi."}
{"id": "2445426", "revid": "1335181", "url": "https://it.wikipedia.org/wiki?curid=2445426", "title": "Polis Akademisi ve Koleji Spor Kul\u00fcb\u00fc Erkek Buz Hokeyi Tak\u0131m\u0131", "text": "Il Polis Akademisi ve Koleji Spor Kul\u00fcb\u00fc Erkek Buz Hokeyi Tak\u0131m\u0131, o pi\u00f9 semplicemente Polis Akademisi ve Koleji \u00e8 una societ\u00e0 sportiva di hockey su ghiaccio turca, che ha sede ad Ankara.\nSia la squadra maschile che quella femminile disputano il massimo campionato.\nSquadra maschile.\nLa squadra si \u00e8 aggiudicata il titolo nazionale per sei volte: 2001, 2004, 2005, 2006, 2008 e 2009.\n\u00c8 seconda, per numero di vittorie, solo al B\u00fcy\u00fck\u015fehir Belediyesi Ankara Spor Kul\u00fcb\u00fc, che ne ha vinti sette.\nSquadra femminile.\nLa squadra femminile del Polis Akademisi ve Koleji ha vinto il primo titolo femminile, assegnato nel 2006-2007."}
{"id": "2445427", "revid": "16758", "url": "https://it.wikipedia.org/wiki?curid=2445427", "title": "Polis Akademisi Ankara", "text": ""}
{"id": "2445428", "revid": "1810027", "url": "https://it.wikipedia.org/wiki?curid=2445428", "title": "Paolo Vetri", "text": "Biografia.\nArtista precoce, gi\u00e0 a dodici anni riceve dal comune della citt\u00e0 di Castrogiovanni (l'odierna Enna) una pensione mensile da 50 lire per le sue abilit\u00e0 nel disegno, dietro raccomandazione del politico Paolo Longi. Si trasferisce quindi a Napoli, per studiare alla scuola di Giuseppe Mancinelli dove incontra il pittore Domenico Morelli, che diventa prima suo maestro e poi suo suocero.\nDopo gli studi all'Istituto di Belle Arti di Napoli, nel 1874 conquista il primo posto nel concorso per il pensionato artistico della Sicilia, a pari merito con Ettore Ximenes. Partecip\u00f2 molte volte alla mostra \u00abPromotrice\u00bb di Napoli (fra queste, nel 1875, present\u00f2 \"Le mummie\") e in un caso anche alla Mostra Nazionale di Napoli, dove vinse il primo premio.\nA Napoli conobbe la pittrice Pia Galise e la avvi\u00f2 all'arte ritrattistica.\nNel 1876 esegu\u00ec i suoi primi affreschi nella Cappella della Villa Rotondo alle Due Porte.\nTre anni pi\u00f9 tardi si sposta a Firenze, dove, per opera del suo amico Ettore De Maria Bergler viene influenzato dall'emergente stile dei macchiaioli, come si pu\u00f2 ammirare in alcune opere come \"Convalescenza\" e \"Casa di campagna\".\nPartecipa negli anni a numerose mostre in giro per l'Italia e per l'Europa, non disdegnando affatto per\u00f2 di tornare spesso nella sua terra natia, di cui ci ha lasciato numerose testimonianze grafiche. Vetri \u00e8 stato poi un artista molto ricercato per la pittura su affresco in tutta l'Italia Meridionale, come testimoniano le commissioni ricevute alla Chiesa del Ges\u00f9, alla Chiesa di Santa Brigida e alla Biblioteca Lucchesi Palli a Napoli (sale situate nel vecchio \"Palazzo degli Studi\", oggi Museo Archeologico Nazionale di Napoli), alla cupola della Chiesa di Sant'Alfonso a Pagani (SA), a Palermo nella Villa Pajno, alla Chiesa di San Francesco d'Assisi (Palermo) e all'Ospizio dei Ciechi, oltre che al Duomo di Amalfi e alla Chiesa di San Domenico Soriano a Frosinone.\nHa affrescato anche l'Aula Magna dell'Universit\u00e0 di Napoli ed ha dipinto il sipario del Teatro di Santa Maria Capua Vetere, raffigurandovi \"Le Favole Atellane\".\nAltri suoi dipinti sono ad oggi esposti in famosi musei ed edifici civili; fra questi degni di essere ricordati sono: \"Ritratto di vecchia\" (Museo Alessi di Enna), \"Ritratto di fanciulla\" e \"Zingara\" (Palazzo Comunale di Enna), \"Fanciulla che esce dal bagno\" e \"Dante e Virgilio dinanzi alla barca di Caronte\" (entrambi alla Galleria d'Arte Moderna di Palermo), \"San Gregorio Magno\" e \"San Giovanni Battista\" (pale d'altare della Cattedrale di Ragusa).\nHa insegnato per trent'anni all'Istituto di Belle Arti a Napoli, in cui aveva studiato in giovent\u00f9. La Galleria dell'Accademia di belle arti di Napoli possiede quattro dipinti, ad olio su tela, di Paolo Vetri\u02d0 \"Autoritratto\", 1870, 30,5x43,5\u00a0cm, saggio di scuola; \"Due autoritratti\", 1870, 43x32 cm, saggio di scuola; \"Mezza figura di monaca\", 1872, 46x68 cm, saggio di scuola; \"Studio di nudo\", 1872, 52x74 cm. Possiede anche tre disegni\u02d0 \"Mezza figura\", 1870, carboncino e biacca, 16,8x38,8\u00a0cm; \"Studio di nudo\", carboncino, 39x57,6\u00a0cm; \"Studio di nudo\", 1870, carboncino, 43,3x60, cm.\nPaolo Vetri \u00e8 l'autore dell'opera didattica \"Teoria della Visione e della Prospettiva\"."}
{"id": "2445429", "revid": "16758", "url": "https://it.wikipedia.org/wiki?curid=2445429", "title": "Polis Akademisi ve Koleji", "text": ""}
{"id": "2445430", "revid": "281652", "url": "https://it.wikipedia.org/wiki?curid=2445430", "title": "Amazona ventralis", "text": "L'amazzone di Hispaniola (Amazona ventralis) \u00e8 un uccello della famiglia degli Psittacidi.\nDescrizione.\nPiccola amazzone, con i suoi 28\u00a0cm di taglia e un aspetto pi\u00f9 esile della maggior parte delle amazzoni, presenta un piumaggio generale verde con evidenti segni rosso scuro sulla zona ventrale. Il capo ha fronte bianca fino all'occhio, dove il bianco del piumaggio si fonde con quello dell'anello perioftalmico, e un evidente riflesso nero sul verde delle piume nella zona periauricolare. Ha il margine dell'ala e delle remiganti blu. L'occhio \u00e8 castano, con anello perioftalmico bianco.\nIl becco \u00e8 bianchiccio con cera non evidente e narici piuttosto ampie. Le zampe sono di colore grigio rosato.\nComportamento.\nAbita le foreste, sia quelle aride di pianura sia quelle umide di montagna, dove si muove in gruppi talvolta anche numerosi. Si sposta in stormi sui campi coltivati alla ricerca di cibo e per questo \u00e8 una specie considerata dannosa dai contadini. Si riproduce nidificando negli alberi cavi a partire dalla fine di marzo quando la femmina depone 2-4 uova covandole per 25 giorni. I piccoli stanno nel nido per almeno 6 settimane prima di uscire e a questo punto per altre 6-8 settimane dipendono ancora completamente dai genitori.\nDistribuzione.\nVive sull'isola di Hispaniola (repubblica Dominicana e haiti). Alcuni anni fa un certo numero di queste amazzoni catturate illegalmente furono portate a Porto Rico per essere vendute. Poich\u00e9 le autorit\u00e0 intercettarono i contrabbandieri, questi liberarono le amazzoni poco fuori dal porto di Mayag\u00fcez e cos\u00ec introdussero questa specie sull'isola. Oggi ne esiste una discreta popolazione che vive tra le palme e i campi portoricani."}
{"id": "2445434", "revid": "16758", "url": "https://it.wikipedia.org/wiki?curid=2445434", "title": "Ankara Polis Akademisi", "text": ""}
{"id": "2445436", "revid": "610351", "url": "https://it.wikipedia.org/wiki?curid=2445436", "title": "Amazona versicolor", "text": "L'amazzone di Santa Lucia (Amazona versicolor) \u00e8 un uccello della famiglia degli Psittacidi.\nAffine all'amazzone vinata ma simile nel piumaggio all'amazzone collorosso, caratterizzata da una maschera facciale blu, dal becco nerastro e dal petto rosso, questa specie, di taglia notevole, 43\u00a0cm, \u00e8 endemica delle foreste umide delle montagne dell'isola di Saint Lucia. \u00c8 in gravissimo pericolo di estinzione per la riduzione del suo habitat che dal 1950 al 1970 \u00e8 sceso da circa 300\u00a0km quadrati a circa 70. La popolazione censita si aggira attorno ai 400 individui."}
{"id": "2445437", "revid": "767487", "url": "https://it.wikipedia.org/wiki?curid=2445437", "title": "Amelia (film)", "text": "Amelia \u00e8 un film del 2009 diretto da Mira Nair.\n\u00c8 narrata parte della vita della famosa pioniera dell'aviazione femminile Amelia Earhart, interpretata dalla due volte Premio Oscar Hilary Swank, la quale ha inoltre una incredibile somiglianza con la Earhart. La regista indiana Mira Nair ha girato questo film biografico su una sceneggiatura di Ronald Bass e Anna Hamilton Phelan ispirata a varie biografie realizzate sulla Earhart.\nLa Swank ha vinto il premio come \"Migliore attrice\" all'Hollywood Film Festival 2009.\nIl cast comprende anche Richard Gere nel ruolo di George Putnam, il marito della Earhart, Ewan McGregor che interpreta l'atleta e pilota Gene Vidal (con il quale la Earhart ebbe una tormentata storia d'amore), Virginia Madsen, Mia Wasikowska nel ruolo dell'aviatrice Elinor Smith e Christopher Eccleston.\nIl film \u00e8 uscito negli Stati Uniti il 23 ottobre 2009 e nelle sale italiane il 23 dicembre dello stesso anno. In tutti e due i casi con esito deludente al botteghino: 14.224.000 $ negli USA, 1.107.000 \u20ac in Italia.\nTrama.\nAmelia Earhart \u00e8 una giovane aviatrice che, nel 1928, per iniziativa del magnate dell'informazione George Putnam, ad un solo anno di distanza dal primo viaggio transatlantico in solitaria di Charles Lindbergh, dapprima compie lo stesso percorso come passeggera, poi lo effettua in solitaria. Stabilisce cos\u00ec in rapida successione il primato di prima donna a sorvolare l'oceano Atlantico e quindi di prima donna ad effettuare in solitaria un viaggio transatlantico.\nI continui record infranti, grazie anche all'efficace \"battage\" pubblicitario messo su da Putnam, che intanto \u00e8 diventato suo marito, danno alla Earhart una fama mondiale facendola assurgere ad una sorta di eroina nazionale.\nAmelia, sempre impegnata nella promozione dell'aviazione, intrattiene poi una relazione con l'ex atleta e pilota Gene Vidal che le riserver\u00e0 un posto di particolare importanza nella compagnia aerea che ha costituito. Suo marito, che ormai organizzava sempre meno voli avventurosi preferendo per la moglie eventi promozionali e pubblicit\u00e0, anche per riconquistarne l'amore si adopera per organizzarle il sogno della vita, il viaggio intorno al mondo. Amelia lascia cos\u00ec Vidal e si getta anima e corpo nella nuova impresa. Questa, una volta trovati i fondi, presenta comunque la non trascurabile difficolt\u00e0 tecnica di dover trasvolare l'Oceano Pacifico che presenta cos\u00ec pochi approdi da costringere a delle tappe molto complesse per lunghezza e raggiungibilit\u00e0 dei siti.\nDopo un primo tentativo fallito direttamente al decollo, dalle isole Hawaii, si decide comunque di perseguire il progetto effettuando diverse correzioni, come la direzione di rotta che viene invertita, facendo risultare cos\u00ec l'Oceano Pacifico al termine del giro del globo. Dopo settimane di perfetta navigazione attorno al mondo, la Earhart e il suo navigatore Fred Noonan, si devono presentare a quello che \u00e8 il passaggio pi\u00f9 pericoloso del loro viaggio, il rifornimento presso la minuscola isola Howland. Provando a raggiungere la stessa, dopo numerosi febbrili tentativi di contatto radio, il 2 luglio 1937, le flebili trasmissioni provenienti dal volo si interrompono definitivamente. La pioniera dell'aviazione Amelia Earhart, scompare nel nulla con il suo aereo e il suo navigatore, quando non ha compiuto ancora 40 anni. Nonostante una imponente azione di ricerca intrapresa dalla marina e dalla aviazione statunitense, non sar\u00e0 trovata pi\u00f9 alcuna traccia n\u00e9 del veicolo, n\u00e9 dei due sfortunati occupanti."}
{"id": "2445439", "revid": "767487", "url": "https://it.wikipedia.org/wiki?curid=2445439", "title": "Ragazzo con spada", "text": "Ragazzo con spada (L'Enfant \u00e0 l'\u00e9p\u00e9e) \u00e8 un dipinto a olio su tela realizzato nel 1861 dal pittore impressionista francese \u00c9douard Manet. La tela \u00e8 conservata nel Metropolitan Museum of Art di New York.\nIl dipinto \u00e8 stato realizzato nell'atelier di \"rue Goyot\". Rappresenta il probabile figlio naturale dell'artista , L\u00e9on Leenhoff, vestito come un paggio della corte di Spagna del XVII secolo. L\u00e9on non fu mai riconosciuto ufficialmente da suo padre. La spada, troppo pesante per il ragazzo potrebbe simboleggiare sia il padre assente sia il pesante segreto da nascondere. La posa dell'effigiato \u00e8 inconsueta in quanto \u00e8 dinamica, in atto di muoversi verso destra. Si nota un evidente \"pentimento\" nell'esecuzione del piede sinistro, con l'intento di ridurne la dimensione.\nTipica del periodo spagnoleggiante di Manet, la tela mostra la notevole influenza che esercitavano su di lui le opere di Diego Vel\u00e1zquez e di Frans Hals."}
{"id": "2445443", "revid": "22475", "url": "https://it.wikipedia.org/wiki?curid=2445443", "title": "S/Pazza Napoli", "text": "S/Pazza Napoli \u00e8 un libro fotografico che racconta la proverbiale vitalit\u00e0 umoristica del popolo napoletano, realizzato da Sergio Assisi e Dario Assisi, fotografo e professore di pittura, con la collaborazione di Domenico Raio, giornalista e scrittore, che ne ha curato i testi.\nIl libro.\nL'immagine di un foglio attaccato al vetro di un'automobile sul quale si legge: \"Non scassatemi il vetro, perch\u00e9 lo stereo gi\u00e0 se lo sono fottuto!\" Cos\u00ec comincia la prima guida umoristica di Napoli.\nIl libro raccoglie circa 200 foto, scattate nell'arco di un ventennio (1988-2008) dai fratelli Assisi. Un omaggio all'estro e all'ironia dei napoletani, alle prese con le beghe della vita, e alle contraddizioni e le stranezze della citt\u00e0 di Napoli; da qui il titolo \"S/Pazza Napoli\". La lettera S, posta in aggiunta, sta ad indicare l'intento e il tentativo degli autori di ripulire Napoli dall'immagine negativa delle cronache, evidenziando attraverso scatti surreali e dissacranti come il popolo napoletano riesca a superare le grandi e piccole difficolt\u00e0 con l'innato genio umoristico e l'arte dell'arrangiarsi.\nVendite.\nEdito da Arnoldo Mondadori Editore, nelle librerie dall'8 aprile del 2008, ."}
{"id": "2445444", "revid": "287204", "url": "https://it.wikipedia.org/wiki?curid=2445444", "title": "Amazona vinacea", "text": "L'amazzone vinata (Amazona vinacea) \u00e8 un uccello della famiglia degli Psittacidi.\nDescrizione.\nColore generale verde, anello perioftalmico grigio, redini rosse, nuca azzurrognola, gola e petto violacei, di un colore molto vicino a quello del vino rosso (da cui il nome comune), specchio alare rosso, remiganti blu e nere, becco violaceo all'attaccatura e giallo grigiastro in punta, iride rossa, ha taglia attorno ai 30\u00a0cm. Non presenta dimorfismo sessuale, mentre i soggetti immaturi si identificano per i colori pi\u00f9 pallidi, per il petto screziato di verde e per l'iride marrone.\nComportamento.\nPredilige le foreste di araucaria, di cui consuma con ghiottoneria i frutti maturi, per vivere e nidificare, fino a una quota di 2000 metri. Spesso si associa con l'amazzone occhirossi e con il pappagallo testasquamata.\nDistribuzione.\nAvrebbe un areale distributivo molto ampio, dal Brasile sud-orientale al Paraguay orientale e all'Argentina del nord; ma la riduzione numerica drastica, che la fa rientrare nell'Appendice I CITES, fa s\u00ec che l'unica popolazione importante sia oggi localizzata tra gli Stati di S. Paolo e Paran\u00e0 in Brasile. Molto rara anche in cattivit\u00e0 dove la riproduzione \u00e8 ottenuta in pochi allevamenti."}
{"id": "2445445", "revid": "767487", "url": "https://it.wikipedia.org/wiki?curid=2445445", "title": "\u00c9migr\u00e9", "text": "\u00c9migr\u00e9 \u00e8 un termine francese utilizzato per designare una persona emigrata dal suo Paese, sebbene abbia connotazioni specificatamente politiche e si riferisca ad un esilio volontario, non determinato da fattori strettamente economici.\nUgonotti.\nIl termine venne impiegato la prima volta per definire i protestanti francesi (Ugonotti), costretti a lasciare la Francia a seguito della revoca dell'Editto di Nantes.\nRivoluzione francese.\nUn'altra ondata di \"\u00e9migr\u00e9\" si ebbe con la Rivoluzione francese, quando re Luigi XVI spinse numerosi membri della sua corte ad espatriare nel timore di ritorsioni da parte dei repubblicani. Il primo gruppo di \"\u00e9migr\u00e9\" comprendeva Carlo, conte d'Artois, fratello minore del re, e la duchessa di Polignac, amica intima della regina. Contemporaneamente al tentativo non riuscito del re di emigrare (la fallita fuga a Varennes della famiglia reale) si ebbe l'espatrio dell'altro fratello di questi, Luigi, conte di Provenza. Altri famosi \"\u00e9migr\u00e9\" furono la figlia superstite di Luigi XVI e Maria Antonietta, Maria Teresa Carlotta di Borbone-Francia (tramite scambio di prigionieri con l'Austria), la pittrice di corte \u00c9lisabeth Vig\u00e9e Le Brun, lo scrittore Fran\u00e7ois-Ren\u00e9 de Chateaubriand, la favorita di Luigi XV madame du Barry (che poi per\u00f2 rientr\u00f2 e fin\u00ec ghigliottinata), Luigi Filippo, duca d'Orl\u00e9ans, Luigi Giuseppe, principe di Cond\u00e9 (poi a capo dell'esercito degli \"\u00e9migr\u00e9\"), suo figlio Luigi Enrico e suo nipote Luigi Antonio, duca d'Enghien.\nManifesto.\nMarx ed Engels, enunciando le strategie da seguire nelle rivoluzioni future nel loro \"Manifesto\", considerarono la possibilit\u00e0 di confiscare i beni degli \"\u00e9migr\u00e9\" per impiegarli per finanziare la rivoluzione (una strategia attuata dai bolscevichi settant'anni dopo).\nRivoluzione d'Ottobre.\nLa Rivoluzione d'Ottobre determin\u00f2 la migrazione di oltre ventimila russi in Finlandia, in seguito spostatisi in buona parte in Francia, con Parigi come destinazione principale."}
{"id": "2445447", "revid": "110157", "url": "https://it.wikipedia.org/wiki?curid=2445447", "title": "Wei\u00dfeck", "text": "Il Wei\u00dfeck (o \"Weisseck\" - 2.711 ) \u00e8 la montagna pi\u00f9 alta dei Tauri di Radstadt nelle Alpi dei Tauri orientali. Si trova nel Salisburghese (Distretto di Lungau)."}
{"id": "2445449", "revid": "287204", "url": "https://it.wikipedia.org/wiki?curid=2445449", "title": "Weisseck", "text": ""}
{"id": "2445455", "revid": "37401", "url": "https://it.wikipedia.org/wiki?curid=2445455", "title": "Miditower", "text": ""}
{"id": "2445456", "revid": "767487", "url": "https://it.wikipedia.org/wiki?curid=2445456", "title": "Jevhenija Vlasova", "text": " "}
{"id": "2445458", "revid": "1924342", "url": "https://it.wikipedia.org/wiki?curid=2445458", "title": "Predrag \u0160uput", "text": ""}
{"id": "2445459", "revid": "1838934", "url": "https://it.wikipedia.org/wiki?curid=2445459", "title": "Georg Muffat", "text": "Biografia.\nNato a Meg\u00e8ve, in Savoia, il primo giugno del 1653, figlio di un soldato dell'esercito austriaco, Muffat frequent\u00f2 il Ginnasio dei Gesuiti a S\u00e9lestat, in Alsazia, divenuta francese da soli 5 anni.\nProbabilmente tra il 1663 ed il 1669 si stabil\u00ec a Parigi, dove fu allievo di Jean-Baptiste Lully e fece parte dell'\"entourage\" dei musicisti della corte. Nel 1671 \u00e8 di nuovo in Alsazia, a Molsheim, per studiare all'Universit\u00e0 dei Gesuiti. Gli venne affidata la carica di organista supplente del Capitolo che aveva sede in questa citt\u00e0, dal momento che la Cattedrale della citt\u00e0 libera di Strasburgo fu a disposizione della Chiesa riformata fino all'annessione della citt\u00e0 alla Francia nel 1781. \nI continui disordini spinsero il compositore ad allontanarsi trasferendosi dapprima a Ingolstadt, dove continu\u00f2 gli studi, per poi sfuggire ai tumulti della guerra franco-austriaca spostandosi a Vienna nel 1674 e in seguito a Praga. Nel 1678 si stabil\u00ec a Salisburgo dove un anno pi\u00f9 tardi venne nominato Organista e Maestro di Musica (\"Organaedus et Cubicularius\") alla corte dell'arcivescovo di Salisburgo Maximilian Gandolph von K\u00fcnburg, posto che conserv\u00f2 fino al 1687.\nNegli anni 1681-1682 venne inviato dal suo mecenate a Roma, dove studi\u00f2 sotto la guida di Bernardo Pasquini e dove conobbe Arcangelo Corelli, di cui subir\u00e0 la forte impronta nella musica per archi.\nSotto l'effetto di questo viaggio, compose le \"Sonate\" (in realt\u00e0, si tratta di concerti grossi a 5) raccolte nell\"'Armonico Tributo\" e la raccolta di brani per organo \"Apparatus Musico-Organisticus\", pubblicata nel 1690.\nNel 1687, dopo un soggiorno a Monaco di Baviera ed un passaggio ad Augusta, entr\u00f2 al servizio della corte di Passavia come organista, dove nel 1690 divenne maestro di cappella del vescovo della locale diocesi, Sebastian Johann von P\u00f6tting, poi Johann Philipp von Lamberg.\nA partire dal 1695 non si occup\u00f2 pi\u00f9 di organo e diede alla stampe le raccolte \"Florilegium\" 1 &amp; 2, composte di suite di danze in stile francese, e \"Ausserlesene Instrumental-Music\" o \"Elite d'une Harmonie instrumentale...\" (1701), nella quale inser\u00ec, rimaneggiati, parecchi dei concerti dell\"'Armonico Tributo\". \nLa morte lo raggiunse a Passavia il 23 febbraio 1704.\nLasci\u00f2 sette figli, tra i quali Gottlieb (Passavia, 1690 - Vienna, 1770) anch'egli valente musicista e compositore.\nLa sua istruzione francese e italiana gli permise di raggiungere la sintesi di stili caratteristica del barocco tedesco.\nFu inoltre il primo ad introdurre nei paesi di lingua tedesca il concerto grosso italiano e la suite in stile francese.\nLa sua produzione ebbe molta influenza su contemporanei e successori e si iscrive fra le pi\u00f9 valide del periodo di transizione da Frescobaldi a Bach.\nAscolti.\nOuverture della Suite n. 2 \"Sperantis Gaudia\", dal \"Florilegium Primum\", 1695\nEsecuzione della Advent Chamber Orchestra"}
{"id": "2445460", "revid": "25033792", "url": "https://it.wikipedia.org/wiki?curid=2445460", "title": "Grafica 3D", "text": ""}
{"id": "2445462", "revid": "767487", "url": "https://it.wikipedia.org/wiki?curid=2445462", "title": "Cosmolandia", "text": "Cosmolandia \u00e8 il secondo album in studio del gruppo musicale italiano Buio Pesto, pubblicato nel 1998.\nDescrizione.\nAlla produzione dell'album ha collaborato l'emittente radiofonica Radio Babboleo di Genova con i personaggi di \"Sciacqui Quotidiani\".\n\u00c8 stato il primo disco italiano a volare nello spazio con la missione STS-103 dello Space Shuttle Discovery. "}
{"id": "2445464", "revid": "1318658", "url": "https://it.wikipedia.org/wiki?curid=2445464", "title": "Convento delle Madelonnettes", "text": "Il convento delle Madelonnettes (\"couvent des Madelonnettes\") era un convento parigino situato nel III \"arrondissement\" della citt\u00e0. Era situato nella zona attualmente compresa tra il numero 6 di rue des Fontaines du Temple (dove sono visibili i resti di un muro della struttura conventuale), rue Volta e rue du Vertbois; parte del suo sito originario \u00e8 adesso occupato dal lyc\u00e9e Turgot. Trasformata in prigione durante la Rivoluzione francese con il nome di \"prison des Madelonnettes\", in essa vennero rinchiusi personaggi di rilievo quali i letterati il marchese de Sade e Nicolas Chamfort, il politico Jean-Baptiste de Machault d'Arnouville e l'attore Dazincourt."}
{"id": "2445465", "revid": "1048993", "url": "https://it.wikipedia.org/wiki?curid=2445465", "title": "Elena Achmylovskaja", "text": "Pur essendo di etnia russa, ha vissuto fino al 1988 a Tbilisi in Georgia. \nVinse tre volte il campionato sovietico femminile (1978, 1980 e 1981).\nPartecip\u00f2 pi\u00f9 volte ai cicli di qualificazione per il campionato del mondo femminile:\nHa partecipato a otto olimpiadi femminili, dal 1978 al 1988 con la squadra sovietica e dal 1996 al 2002 con la squadra degli Stati Uniti. Ha vinto sei medaglie, delle quali tre d'oro: due di squadra e una individuale alle olimpiadi di Buenos Aires 1978, dove realizz\u00f2 il punteggio pieno di 10/10. \nNel 1988, mentre erano in corso le olimpiadi di Salonicco, si spos\u00f2 improvvisamente con il capitano della squadra statunitense, John Donaldson, interrompendo le olimpiadi e fuggendo con lui negli Stati Uniti. Ci\u00f2 provoc\u00f2 molta sorpresa ma anche un danno per la squadra sovietica per il fatto che la Achmylovskaja realizz\u00f2 fino a quel momento 8 \u00bd su 9 e dovettero sostituirla con un'altra giocatrice meno forte. Fu l'unica olimpiade non vinta dalla squadra femminile sovietica tra tutte quelle a cui partecip\u00f2. La coppia divorzi\u00f2 circa un anno dopo. \nVinse tre volte il campionato americano femminile: nel 1990, 1993 (\"ex aequo\") e 1994. \nHa vissuto fino alla morte a Kirkland, un sobborgo di Seattle, col secondo marito, il Maestro Internazionale Georgi Orlov.\n\u00c8 morta nel 2012 all'et\u00e0 di 55 anni in seguito ad un tumore.\u00a0"}
{"id": "2445467", "revid": "1776051", "url": "https://it.wikipedia.org/wiki?curid=2445467", "title": "Into the Mouth of Badd(d)ness", "text": "Into the Mouth of Badd(d)ness \u00e8 l'album di debutto del gruppo musicale di genere heavy metal/reggae dei Brown Brigade, pubblicato ufficialmente dall'etichetta discografica Aquarius Records il 18 settembre 2007.\nTutti i brani sono stati scritti da Dave Baksh e Vaughn Lal, ad eccezione di \"Hallowed Be Thy Name\", cover degli Iron Maiden composta da Steve Harris.\nLa band \u00e8 stata fondata da Dave \"Brownsound\" Bakash, dopo aver lasciato il gruppo punk rock dei Sum 41."}
{"id": "2445471", "revid": "1442080", "url": "https://it.wikipedia.org/wiki?curid=2445471", "title": "Amazona violacea", "text": "L'amazzone della Guadalupa (Amazona violacea) \u00e8 un uccello estinto della famiglia degli Psittacidi.\nEra endemica della Guadalupa."}
{"id": "2445474", "revid": "287204", "url": "https://it.wikipedia.org/wiki?curid=2445474", "title": "Amazona viridigenalis", "text": "L'amazzone capirossa (Amazona viridigenalis) \u00e8 un uccello della famiglia degli Psittacidi.\nDescrizione.\nHa taglia attorno ai 33\u00a0cm, piumaggio a base verde con sfumature gialle nella parte ventrale. Le piume sono bordate di scuro, soprattutto quelle del collo. Ha un'ampia fronte rossa che arriva fino alla parte superiore degli occhi, da cui il nome comune del pappagallo, da dove parte una banda viola evidente che va verso la nuca. Le guance e la copertura delle orecchie sono di un verde brillante molto particolare. Sulle ali sono presenti bande rosse dovute alle prime 5 penne copritrici secondarie. La coda \u00e8 verde tendente al giallognolo in punta. L'occhio ha iride giallo-arancio e ha un piccolo anello perioftalmico nudo. Il becco \u00e8 giallo corneo e presenta una cera rosata poco marcata ma con narici ben evidenti. Le zampe sono grigio chiare.\nComportamento.\n\u00c8 un pappagallo che si trova in una posizione piuttosto particolare: in natura si stima siano rimasti un numero di individui compreso tra i 3000 e i 6500, si tratta quindi di un animale che rischia l'estinzione anche perch\u00e9 poco si \u00e8 fatto per difendere il suo habitat naturale e per impedirne le catture. Tuttavia in cattivit\u00e0, soprattutto negli Stati Uniti, \u00e8 abbastanza diffuso sia come animale da compagnia sia, fortunatamente, presso allevatori competenti che ottengono una regolare riproduzione. Vive in ambienti diversi tra loro che vanno dalla foresta primaria di tipo amazzonico con alberi alti e medi alla foresta secondaria, aperta, con alberi sparsi e sottobosco rado, ricchi di canyon, alla foresta a galleria, che si sviluppa lungo il corso dei fiumi con alberi di altezze diverse. La nidificazione inizia verso marzo quando i maschi offrono cibo alle femmine come corteggiamento. Scelgono cavit\u00e0 negli alberi piuttosto alti e spesso litigano anche per il possesso dei nidi migliori. La femmina depone normalmente 2-3 uova tondeggianti che vengono incubate per circa 26 giorni. I piccoli lasciano il nido a 6-8 settimane e restano con i genitori per altre 6-7 settimane prima di essere indipendenti.\nDistribuzione e habitat.\n\u00c8 diffuso in una vasta zona del Messico nord-orientale e si muove in stormi numerose (fino a 100 individui)."}
{"id": "2445475", "revid": "599013", "url": "https://it.wikipedia.org/wiki?curid=2445475", "title": "David Arigbabu", "text": ""}
{"id": "2445476", "revid": "287204", "url": "https://it.wikipedia.org/wiki?curid=2445476", "title": "Amazona vittata", "text": "L'amazzone di Portorico (Amazona vittata) \u00e8 un uccello della famiglia degli Psittacidi.\nSimile all'amazzone del Tucuman per colorazione e segno rosso frontale, di taglia attorno ai 29\u00a0cm, l'amazzone di Portorico \u00e8 un pappagallo in grandissimo pericolo di estinzione: infatti nel 1992 erano censiti 23 soggetti in libert\u00e0 e 58 in cattivit\u00e0, tutti concentrati in due soli parchi, uno a Portorico e l'altro negli Stati Uniti, nel Maryland.\nNel 1994, grazie a una serie di interventi in natura e a due fortunate stagioni riproduttive, il numero delle amazzoni in libert\u00e0 ha raggiunto i 50 individui."}
{"id": "2445477", "revid": "287204", "url": "https://it.wikipedia.org/wiki?curid=2445477", "title": "Amazona xantholora", "text": "L'amazzone redini gialle (Amazona xantholora) \u00e8 un uccello della famiglia degli Psittacidi."}
{"id": "2445480", "revid": "339392", "url": "https://it.wikipedia.org/wiki?curid=2445480", "title": "EHESS", "text": ""}
{"id": "2445481", "revid": "287204", "url": "https://it.wikipedia.org/wiki?curid=2445481", "title": "Grossvenediger", "text": ""}
{"id": "2445482", "revid": "287204", "url": "https://it.wikipedia.org/wiki?curid=2445482", "title": "Ecole des Hautes Etudes en Sciences Sociales", "text": ""}
{"id": "2445485", "revid": "1543377", "url": "https://it.wikipedia.org/wiki?curid=2445485", "title": "Anodorhynchus leari", "text": "L'ara indaco (Anodorhynchus leari ) \u00e8 un raro pappagallo brasiliano che occupa un areale molto ristretto.\n\u00c8 interamente di colore azzurro metallico, ma presenta una sfumatura verde nel piumaggio, spesso poco evidente, e una macchia di pelle gialla alla base del becco, grosso e di colore nero. Pesa circa 950 g ed \u00e8 lunga 75\u00a0cm. Deve il nome alternativo di ara di Lear ad Edward Lear, il poeta, autore e artista che pubblic\u00f2 molti disegni e illustrazioni di pappagalli ritratti dal vivo in zoo e collezioni private. Uno dei disegni del suo libro \"Illustrations of the Family of the Psittacidae, or Parrots\" ricorda moltissimo un membro di questa specie, sebbene a quei tempi si ritenesse rappresentasse un'ara giacinto \u2014 una specie pi\u00f9 grande e pi\u00f9 scura e con una macchia di pelle gialla adiacente alla base del becco di forma differente.\nDescrizione.\nL'ara indaco \u00e8 lunga 70\u201375\u00a0cm. Il corpo, la coda e le ali sono di colore azzurro scuro, ma la testa \u00e8 leggermente pi\u00f9 chiara. Presenta un'area di pelle nuda color giallo chiaro alla base del becco e anelli perioculari giallo-arancio. Ha un grosso becco nerastro e piedi grigio scuro. Nell'aspetto generale ricorda moltissimo sia la pi\u00f9 grande ara giacinto che la pi\u00f9 piccola ara glauca.\nHabitat.\nL'ara indaco vive nei boschetti di palme licuri, le cui noci costituiscono una parte importante della sua dieta. Questo habitat, nonostante non abbia mai ricoperto vaste estensioni di territorio, si \u00e8 attualmente ridotto all'1,6% della sua estensione originaria. L'ara indaco necessita anche di scarpate di arenaria in cui nidificare. Per costruire il nido bagna l'arenaria con la saliva per ammorbidirla e in seguito scava una piccola cavit\u00e0 col becco, gettando fuori la polvere con i piedi.\nBiologia.\nL'ara indaco ha sviluppato adattamenti particolari per vivere nel proprio habitat. Ad esempio, quando un gruppo di are va alla ricerca di cibo o di un'area per nidificare, una piccola pattuglia di maschi si allontana per \u00abperlustrare\u00bb la nuova zona e controllare che non vi sia alcun pericolo per il resto del gruppo. Inoltre, se nel nuovo territorio viene riscontrata una fonte di minaccia, la pattuglia di are emette forti richiami udibili anche da vari chilometri. In volo questa ara pu\u00f2 raggiungere una velocit\u00e0 di 56 chilometri orari per fuggire dai predatori o dai bracconieri.\nRiproduzione.\nLa stagione riproduttiva dell'ara indaco va da dicembre a maggio ed ogni coppia depone 1-2 uova. Tuttavia, non tutte le coppie si riproducono ogni anno. L'ara indaco raggiunge la maturit\u00e0 sessuale a circa 2-4 anni di et\u00e0, ma pu\u00f2 vivere fino a 30-50 anni o pi\u00f9.\nConservazione.\nNel 1994 la popolazione delle are indaco era di 140 esemplari. Secondo i dati della American Bird Conservancy e della Funda\u00e7\u00e3o Biodiversitas, nel luglio 2007 il numero di esemplari era salito a 751. Attualmente \u00e8 classificata tra le specie in pericolo (Appendice I della CITES). Oltre che per la deforestazione, in passato l'ara indaco ha sofferto molto per la caccia e, pi\u00f9 di recente, per le catture di esemplari da voliera. Inoltre, i bovini domestici che vivono nei pressi dei terreni di nidificazione spesso calpestano le giovani piantine di palme licuri, provocando una gran perdita di cibo per questo uccello. Infatti, sebbene la durata di vita di queste palme possa essere di 30-50 anni, la maggior parte degli alberi non supera gli 8-10 anni di vita e cos\u00ec il principale alimento delle are si fa molto pi\u00f9 scarso. Varie organizzazioni conservative, come Funda\u00e7\u00e3o Biodiversitas, SAVE Brasil, Loro Parque Fundaci\u00f3n, Parrots International e Lymington Foundation, insieme agli allevatori locali e ad altre organizzazioni indipendenti sono tuttora al lavoro per garantire un futuro alla specie. Allo scopo, nel 1993 la Funda\u00e7\u00e3o Biodiversitas istitu\u00ec la Stazione Biologica di Canudos per proteggere le pareti di arenaria dove le are fanno il nido.\nTutti i progetti di conservazione riguardanti l'ara indaco sono posti sotto l'autorit\u00e0 dell'Istituto brasiliano dell'ambiente e delle risorse naturali rinnovabili (IBAMA). La Commissione per la Conservazione e la Gestione dell'Ara Indaco consiglia l'IBAMA sulle misure da prendere. I membri facenti parte della Commissione vengono scelti direttamente dall'IBAMA e vi fanno parte sia organizzazioni brasiliane e internazionali che singoli partecipanti.\nRiportiamo di seguito una notizia tratta dall'Ufficio Stampa della American Bird Conservancy del 18 luglio 2007:\n\"Il censimento della popolazione di are indaco \u00e8 stato effettuato dallo staff della Funda\u00e7\u00e3o Biodiversitas nel giugno 2007 presso la Stazione Biologica di Canudos, in Brasile, una riserva supportata dalla ABC. 751 esemplari in tutto sono stati visti volare fuori dai canyon dove risiedono e nidificano per raggiungere i boschetti di palma licuri dove si alimentano. Nel 1987 la popolazione totale era di soli 70 esemplari, ma gi\u00e0 nel 2003 la popolazione era salita a 455 e, fino al conteggio effettuato nel mese scorso, si stimava vi fossero 600 uccelli\".\nNel 2009 l'Unione Internazionale per la Conservazione della Natura (IUCN) ha cambiato lo status di conservazione della specie da specie in pericolo critico a specie in pericolo. Il motivo di questa scelta \u00e8 stato giustificato dall'aumento della popolazione che, secondo il conteggio annuale del 2009 effettuato nei siti di nidificazione di Toca Velha e Serra Branca, ha ormai raggiunto i 1000 esemplari.\nStoria.\nPer oltre un secolo dalla sua prima descrizione gli studiosi non erano mai riusciti a localizzare l'areale dell'ara indaco. Alla fine la specie venne nuovamente riscoperta nel 1978 dall'ornitologo Helmut Sick nello Stato di Bahia, nell'entroterra nord-orientale del Brasile. In passato vari studiosi ritenevano che l'ara indaco fosse un ibrido o una semplice variante dell'ara giacinto. Tuttavia, quest'idea venne presto abbandonata, dato che sia il piumaggio che le dimensioni e le proporzioni dell'ara indaco differiscono da quelle dei suoi stretti parenti. L'ara indaco venne mostrata per la prima volta al pubblico nel 1950 in uno zoo brasiliano."}
{"id": "2445494", "revid": "3732", "url": "https://it.wikipedia.org/wiki?curid=2445494", "title": "In dodicesimo", "text": "In tipografia, l'in-dodicesimo o in-12\u00ba \u00e8 un formato del libro antico. \nIl foglio intero stampato, prima di essere piegato, si tagliava in due parti, una di due terzi, l'altra di un terzo: la prima parte veniva piegata tre volte, mentre la seconda due volte. Si ottenevano rispettivamente otto e quattro carte, che venivano quindi inserite le une dentro le altre a costituire un fascicolo o segnatura di dodici carte (24 pagine), da cui il nome del formato. I filoni erano orizzontali e la filigrana si trovava in alto nel margine esterno.\nOrmai praticamente scomparso, era molto diffuso nel Settecento, soprattutto in Francia.\nL'\"in-dodicesimo oblungo\" si otteneva invece con una piegatura del lato minore e cinque del lato maggiore. I filoni erano verticali e la filigrana si trovava nel margine esterno."}
{"id": "2445497", "revid": "6923", "url": "https://it.wikipedia.org/wiki?curid=2445497", "title": "Wherwell", "text": "Wherwell \u00e8 un villaggio (\"Parish of Wherwell\") nella contea di Hampshire in Inghilterra. Il villaggio si trova sulle rive del River Test.\nPrima della Riforma protestante, la parrocchia di Wherwell apparteneva ad un'importante abbazia di monache benedettine, la cui badessa aveva giurisdizione su di un'area molto pi\u00f9 grande di quella della parrocchia."}
{"id": "2445503", "revid": "1091859", "url": "https://it.wikipedia.org/wiki?curid=2445503", "title": "Bill Sikes", "text": "William \"Bill\" Sikes \u00e8 un personaggio letterario del romanzo \"Le avventure di Oliver Twist\" di Charles Dickens.\nDescrizione.\nBill Sikes \u00e8 uno dei personaggi pi\u00f9 malvagi tra quelli creati da Dickens e svolge un ruolo centrale all'interno della trama del libro, dove rappresenta la forza bruta e la violenza. Nel romanzo viene descritto come un uomo rude e rozzo. \u00c8 un criminale di professione in societ\u00e0 con Fagin, e un omicida occasionale. Molto violento ed aggressivo, \u00e8 preda di improvvisi scoppi d'ira dovuti anche all'abuso di alcol. Ha un cane di razza Bull Terrier di nome \"Bull's Eye\", che abitualmente maltratta e picchia, tanto che l'animale presenta persino dei punti di sutura.\nCos\u00ec Dickens lo descrive alla sua prima apparizione nel romanzo:\nLa sua ragazza, la prostituta Nancy, tollera la sua indole violenta e senza legge forse perch\u00e9 lei stessa, essendo una ladra dall\u2018et\u00e0 di sei anni, ha bisogno di un punto fermo nella vita, e perch\u00e9 crede di amarlo. Quando Sikes uccide Nancy, pensando che lo avesse tradito denunciandolo, una folla lo insegue per le strade di Londra fino a quando, accidentalmente si impicca cadendo da un tetto nel tentativo di fuga. L'omicidio di Nancy \u00e8 particolarmente crudo, ed \u00e8 una delle scene pi\u00f9 forti, agghiaccianti, che Dickens abbia mai scritto.\nL'ambiguit\u00e0 di Sikes.\nNel romanzo pu\u00f2 sembrare che Sikes abbia qualche lato positivo: durante il tentato furto nell'abitazione in campagna, Sikes non abbandona il ferito Oliver sulla scena del crimine, ma anzi se lo carica in spalla e fugge portandoselo dietro.\nDopo aver assassinato Nancy, sembra essere profondamente scosso dal gesto compiuto: inizia ad avere allucinazioni, che lo inducono a vedere il fantasma della ragazza, o i resti del corpo di questa, ovunque vada.\nInoltre partecipa con estremo vigore alle operazioni di salvataggio durante un incendio.\nNel romanzo Sikes vive a Bethnal Green, successivamente si sposta in una squallida baraccopoli in una zona malfamata di Londra, Jacob\u2019s Island, a est dell'attuale Shad Thames.\nAltri media.\nBill Sikes \u00e8 stato interpretato da Robert Newton nel film di David Lean del 1948 \"Oliver Twist\", e da Oliver Reed nel musical del 1968 \"Oliver!\".\nNella mini serie televisiva britannica del 1999, Sikes \u00e8 impersonato da Andy Serkis.\nNel film del 2005 \"Oliver Twist\" di Roman Pola\u0144ski, il personaggio \u00e8 interpretato da Jamie Foreman.\nNella serie della BBC datata 2007 \"Oliver Twist\", Sikes viene interpretato da Tom Hardy che ce ne d\u00e0 una versione pi\u00f9 umana e incline all'amore verso Nancy, della quale continua a vedere il fantasma dopo averla assassinata, finendo per impiccarsi da solo nelle fogne.\nIl personaggio James Delaney, protagonista della serie TV Taboo scritta da Tom Hardy e suo padre, \u00e8 deliberatamente ispirato alla figura di Bill Sikes.\nVersione Disney.\nNel film della Disney \"Oliver &amp; Company\" del 1988, Sikes \u00e8 doppiato nell'originale da Robert Loggia e da Glauco Onorato nella versione italiana.\nIn questa versione Sikes \u00e8 un sanguinario e pericoloso gangster, con il quale Fagin (in questa versione un simpatico e bonario clochard) si \u00e8 indebitato e minaccia di ucciderlo, se non salda il suo debito con lui. Rapisce la piccola Jenny, con l'intenzione di chiedere un sostanzioso riscatto alla sua famiglia, ma alla fine, Oliver e i suoi amici a quattro zampe riusciranno a salvare la bambina, in un inseguimento che si conclude sui binari della metropolitana, dove Sikes trova la morte schiantandosi con la sua macchina contro il treno che stava attraversando la ferrovia.\nIl personaggio del film appare molto cambiato rispetto alla versione originale. Non \u00e8 un rozzo ladro ma \u00e8 un potente e spietato boss con le mani in pasta in molte attivit\u00e0 criminali, e per il quale l'omicidio \u00e8 un atto apparentemente abituale anche se, in genere, lascia il lavoro sporco ai suoi scagnozzi (solo accennati e mai mostrati nel film) e soprattutto ai suoi due feroci dobermann Roscoe e DeSoto. Si dimostra anche una persona raffinata e sofisticata, avendo l'hobby di costruire e collezionare modellini di automobili e navi.\nFa parte del franchise dei Cattivi Disney."}
{"id": "2445509", "revid": "25034571", "url": "https://it.wikipedia.org/wiki?curid=2445509", "title": "Sir Patrick Abercrombie", "text": ""}
{"id": "2445510", "revid": "1318658", "url": "https://it.wikipedia.org/wiki?curid=2445510", "title": "Prigione di Sainte-P\u00e9lagie", "text": "Sainte-P\u00e9lagie era una prigione parigina, attiva nel periodo compreso tra il 1790 e il 1899, anno della sua demolizione. Era situata nel V \"arrondissement\" nell'attuale isolato compreso tra rue de la Clef e rue du Puits-de-l'Ermite.\nSorse nel 1662 per opera della Fondazione delle \"filles repenties\". Le ex-prostitute vi venivano rinchiuse con l'obbligo di seguire una disciplina particolarmente dura. Dal 1790 fu utilizzata come carcere per detenuti in attesa di giudizio: tra questi, Madame Roland, Madame du Barry e Grace Elliott furono tra le poche donne detenute. Nel 1811 divenne una prigione dipartimentale per condannati per debiti o per condotta immorale e tra questi ultimi vi fu il marchese de Sade.\nDal 1831 ospit\u00f2 i detenuti politici. I primi furono i repubblicani della \"Soci\u00e9t\u00e9 des amis du peuple\", ostili al nuovo regime di Luigi Filippo, che il 1\u00ba aprile 1832 vi organizzarono una rivolta repressa dalle autorit\u00e0 carcerarie.\nIl 16 aprile 1834 vi furono rinchiusi 164 esponenti della \"Soci\u00e9t\u00e9 des droits de l'homme\", l'organizzazione repubblicana protagonista della sommossa del giorno prima, conclusa con il massacro di rue Transnonain. Tra di essi era Godefroi Cavaignac che il 12 luglio 1835, con l'aiuto esterno di Armand Barb\u00e8s, riusc\u00ec a fuggire da Sainte-P\u00e9lagie insieme con altri 26 congiurati."}
{"id": "2445513", "revid": "1543377", "url": "https://it.wikipedia.org/wiki?curid=2445513", "title": "Fuga di Rochefort", "text": " \nFuga di Rochefort (L'\u00c9vasion de Rochefort) \u00e8 un dipinto a olio su tela realizzato nel dicembre 1880, in vista del Salon del 1881, dal pittore Pre-impressionista francese \u00c9douard Manet, poco prima della sua morte.\nL'opera \u00e8 un omaggio al critico antimperiale Henri Rochefort e alla sua fuga da una colonia penale in Nuova Caledonia. Tuttavia, la tela pone l'accento sugli occupanti della barca meno di quanto non faccia col mare che li circonda, minaccioso e rabbioso. \nIn questa versione si pu\u00f2 riconoscere Rochefort che regge il timone della baleniera.\nManet dipinse una seconda versione dell'opera (attualmente conservata al Museo d'Orsay di Parigi) in cui si pu\u00f2 distinguere a malapena un Rochefort senza alcun ruolo particolare: la baleniera \u00e8 diventata una barca sperduta in un mare nettamente pi\u00f9 calmo, che \u00e8 la componente essenziale del dipinto. Sembra che Manet fosse rimasto turbato dalle polemiche nate tra gli evasi sul ruolo che Rochefort avrebbe avuto realmente..\nFu infine questa versione che Manet decise di esporre al Salon, insieme al \"Ritratto di Henri Rochefort\"."}
{"id": "2445515", "revid": "300067", "url": "https://it.wikipedia.org/wiki?curid=2445515", "title": "Adam Harrington (cestista)", "text": ""}
{"id": "2445520", "revid": "767487", "url": "https://it.wikipedia.org/wiki?curid=2445520", "title": "Dwayne Mitchell", "text": ""}
{"id": "2445521", "revid": "228587", "url": "https://it.wikipedia.org/wiki?curid=2445521", "title": "Santuario del Mazzucco", "text": "Il santuario del Mazzucco \u00e8 un luogo di culto intitolato a sant'Anna, ma nel quale si venerano anche la Madonna e San Bernardo.\nAssieme al santuario di Banchette (Bioglio) e a quelli di Nostra Signora della Brughiera (Trivero) e della Brugarola (Ailoche), fa parte del gruppo di santuari minori del biellese che si snodano lungo gli itinerari escursionistico-devozionali CoEUR e Cammino di San Carlo.\nCaratteristiche.\nIl santuario \u00e8 situato in una faggeta a 919 metri s.l.m. nel territorio del comune di Camandona, in provincia di Biella.\nL'edificio \u00e8 una massiccia costruzione rettangolare ad una navata con un piccolo campanile, costruito nel 1662. Nel Settecento fu aggiunto un porticato chiuso addossato alla facciata, sopra il quale fu allestita l'abitazione dell'eremita. La struttura fu ancora modificata e ampliata nell'Ottocento e nel Novecento.\nL'altare maggiore \u00e8 sovrastato da una icona dipinta da Carlo Sogno nel 1900 che rappresenta sant'Anna; sempre all'interno sono presenti interessanti decorazioni realizzate attorno al 1870 che si devono, in parte, al pittore Antonio Ciancia di Caprile. La facciata \u00e8 invece ornata da un affresco recente (1988), che rappresenta la Madonna con Ges\u00f9 Bambino.\nFin dal suo sorgere questo piccolo Santuario alpestre fu curato da eremiti, che qui abitarono da met\u00e0 Seicento al 1901, anno in cui mor\u00ec Giacomo Carlo Giuseppe Gallo di Tavigliano.\nL'area adiacente \u00e8 ombreggiata da grandi faggi e sono stati posizionate alcune panchine e giochi per bambini; davanti alla facciata sgorga una fontana.\nA breve distanza dal santuario transita un'importante via per la transumanza che consente agli allevatori del Biellese centrale di raggiungere i pascoli estivi dell'alta Valsessera.\nAccesso.\nIl santuario \u00e8 raggiungibile da Camandona per sentiero o per una strada asfaltata che, dopo aver attraversato la frazione Mino, passa a poche decine di metri dall'edificio religioso; un sentiero sale anche dalla vicina frazione Guelpa."}
{"id": "2445526", "revid": "767487", "url": "https://it.wikipedia.org/wiki?curid=2445526", "title": "Il Teatro degli Orrori + Zu (split)", "text": "Il Teatro Degli Orrori + Zu (split) \u00e8 un album in edizione limitata dei gruppi italiani Il Teatro degli Orrori e Zu,pi\u00f9 precisamente uno split single in 666 copie limitate, formato da un vinile 10 pollici con relativo cd incluso. Il disco \u00e8 pubblicato da La Tempesta Dischi.La copertina \u00e8 opera di Scarful."}
{"id": "2445527", "revid": "767487", "url": "https://it.wikipedia.org/wiki?curid=2445527", "title": "Muhammad al-Baqir", "text": "Figlio di \u02bfAl\u012b b. al-Husayn, detto \"Zayn al-\u02bf\u0100bid\u012bn\", e della cugina di costui, F\u0101\u1e6dima bint al-\u1e24asan ibn \u02bfAl\u012b, nacque a Medina nel 676 e mor\u00ec nella stessa citt\u00e0 nel 731, venendo inumato nel cimitero cittadino del Baqi\u02bf al-Gharqad.\nIl suo \"laqab\" \"al-B\u0101qir\" significa \"il Rivelatore\". Spos\u00f2 F\u0101\u1e6dima bt. al-Q\u0101sim b. Mu\u1e25ammad b. Ab\u012b Bakr, pronipote del primo Califfo Ab\u016b Bakr, oltre a Umm \u1e24ak\u012bm bt. Usayd b. al-Mugh\u012br\u0101 al-Thaqaf\u012b. Tra i figli figura Ja\u02bffar al-\u1e62\u0101diq, Ibr\u0101h\u012bm, \u02bfAl\u012b, \u02bfAbd All\u0101h, Zaynab e Umm Salama.\nNascita.\nPer la sua somiglianza col suo avo Maometto, Mu\u1e25ammad al-B\u0101qir fu chiamato col suo nome di Mu\u1e25ammad, e il suo \"laqab\" gli fu dato perch\u00e9 si credeva che il bisnonno gli rivelasse ci\u00f2 che alle normali persone restava occulto. Fu il primo Imam la cui ascendenza, tanto da parte paterna, quanto da parte materna, risaliva direttamente al Profeta ultimo dell'Islam.\nLa storia della sua vita pu\u00f2 essere suddivisa in due periodi.\nDottrina.\nMu\u1e25ammad al-B\u0101qir ebbe il titolo onorifico di \"B\u0101qir al-\u02bful\u016bm\" \"Rivelatore delle conoscenze\", dovuto alla sua profonda conoscenza religiosa e giuridica e al suo zelo di Maestro. Il figlio e successore di Mu\u1e25ammad al-B\u0101qir, Ja\u02bffar al-\u1e62\u0101diq, studi\u00f2 sotto la sua guida e benefici\u00f2 appieno delle sue non comuni conoscenze. \u00c8 per questo riconosciuto come precursore della giurisprudenza sciita, che sar\u00e0 poi ufficialmente organizzata e perfezionata dal figlio Ja\u02bffar.\nAttivit\u00e0 nel periodo omayyade.\nMalgrado la sua avversione nei confronti della politica, i governanti omayyadi diffidavano di Mu\u1e25ammad al-B\u0101qir, per il timore della sua vasta popolarit\u00e0 e della sua indiscussa influenza. Le azioni anti-omayyadi intraprese da suo fratello Zayd ibn \u02bfAl\u012b e da altri suoi familiari, lo resero estremamente sospetto agli occhi degli Omayyadi.\nMorte.\nMu\u1e25ammad al-B\u0101qir fu avvelenato per ordine del Califfo omayyade Hish\u0101m b. \u02bfAbd al-Malik all'et\u00e0 di 55 anni circa. Il suo corpo fu inumato accanto alle sepolture degli altri Imam nel cimitero del Baqi\u02bf al-Gharqad."}
{"id": "2445528", "revid": "24443", "url": "https://it.wikipedia.org/wiki?curid=2445528", "title": "Niedere Tauern", "text": ""}
{"id": "2445529", "revid": "287204", "url": "https://it.wikipedia.org/wiki?curid=2445529", "title": "Abercrombie", "text": ""}
{"id": "2445530", "revid": "25034934", "url": "https://it.wikipedia.org/wiki?curid=2445530", "title": "Frutto della passione", "text": ""}
{"id": "2445551", "revid": "599013", "url": "https://it.wikipedia.org/wiki?curid=2445551", "title": "Abercromby", "text": ""}
{"id": "2445553", "revid": "301422", "url": "https://it.wikipedia.org/wiki?curid=2445553", "title": "Oretama", "text": ""}
{"id": "2445556", "revid": "1305772", "url": "https://it.wikipedia.org/wiki?curid=2445556", "title": "Ralph Abercromby", "text": "Ralph Abercromby \u00e8 il nome di diverse personalit\u00e0:"}
{"id": "2445561", "revid": "666668", "url": "https://it.wikipedia.org/wiki?curid=2445561", "title": "Roberto Micheletti", "text": "Micheletti, figlio di immigrati italiani originari della Lombardia (Bergamo), \u00e8 membro del Partito Liberale dell'Honduras e proprietario del social network spagnolo Cielo.com. \u00c8 stato nominato presidente dal Congresso Nazionale dell'Honduras durante la crisi politica in Honduras del 2009e in seguito all'arresto del presidente Manuel Zelaya da parte dei militari, conseguente ad un colpo di Stato, per il quale venne preso a pretesto l'indizione del referendum - peraltro puramente consultivo - in Honduras nel 2009, circa l'eventuale istituzione di un'assemblea costituente.\nBiografia.\nFamiglia e origini.\nRoberto Micheletti, ottavo di nove fratelli, \u00e8 nato in Honduras da genitori, Umberto e Donatella Bain, di origine italiana immigrati nel periodo tra le due guerre.\nHa sposato Xiomara Gir\u00f3n con la quale ha due figli.\nProfessione e carriera politica.\nArruolatosi nell'esercito dopo gli studi superiori, faceva parte della guardia d'onore al presidente Ram\u00f3n Villeda Morales quando quest'ultimo venne deposto da un colpo di Stato il 3 ottobre 1963. Conseguentemente, lo stesso giorno, Micheletti venne arrestato e imprigionato per 27 giorni.\nNel 1973 si trasfer\u00ec negli Stati Uniti, dove concluse gli studi superiori e avvi\u00f2 un'attivit\u00e0 imprenditoriale.\nRitornato in Honduras negli anni ottanta, si \u00e8 avvicinato alla politica, entrando nel Partito Liberale dell'Honduras. La sua carriera politica, inizialmente circoscritta a livello locale, ha avuto un'impennata con la sua elezione nella Camera dei Deputati (Congresso Nazionale dell'Honduras). Qui ha ricoperto vari incarichi, quali quello di segretario dell'assemblea e di capogruppo parlamentare, giungendo alfine alla presidenza della Camera nel gennaio 2006. Nel 2008 cerc\u00f2 di ottenere la candidatura del suo partito per concorrere alle elezioni presidenziali del novembre 2009, ma fu sconfitto dal vicepresidente Elvin Ernesto Santos. In quell'occasione Micheletti attu\u00f2 una campagna elettorale da taluni giudicata di gusto discutibile, decidendo di distribuire alle vittime dell'uragano Felix aiuti umanitari in borse con stampato sopra il suo viso. Il tribunale elettorale honduregno tuttavia non la giudic\u00f2 una violazione della legge elettorale.\nPresidente del Congresso Nazionale.\nNel gennaio 2006 venne eletto presidente del Congresso Nazionale dell'Honduras, terza carica dello Stato.\nLa contestata presidenza della Repubblica.\nIl 28 giugno 2009 il Congresso Nazionale, su richiesta della Suprema Corte di Giustizia, vot\u00f2 le dimissioni del presidente Zelaya, dopo che questi aveva proposto un referendum (strumento vietato dalla Costituzione nei 180 giorni precedenti le elezioni), che, attraverso una modifica della Carta costituzionale osteggiata dalla Suprema Corte, avrebbe dovuto rendere possibile un'estensione del mandato quadriennale ed una sua rielezione, prefigurando un'evoluzione politica simile a quella chavista in Venezuela. Zelaya, accusato dai golpisti di altissimi crimini contro la forma di Governo, tradimento della patria, abuso di autorit\u00e0, usurpazione di funzioni, venne arrestato da duecento militari ed esiliato in Costa Rica.\nCon il presidente Manuel Zelaya destituito, essendo vacante la carica di vicepresidente dopo le dimissioni di Elvin Ernesto Santos (dicembre 2008), ai sensi della Costituzione, il capo del Congresso, Roberto Micheletti, assunse la funzione di capo provvisorio dello Stato.\nMicheletti prest\u00f2 giuramento al Congresso Nazionale domenica 28 giugno pomeriggio per un mandato che terminer\u00e0 il 27 gennaio 2010. Lo stesso giorno annunci\u00f2 di mantenere per il 29 novembre 2009 la data delle elezioni politiche.\nGoverno.\nIl 30 giugno 2009, venne formato il primo governo honduregno sotto la presidenza Micheletti: Enrique Ortez Colindres fu nominato ministro degli Esteri in sostituzione di Patricia Rodas, espulsa in Messico; Martha Lorena Alvarado fu nominata vice-cancelliere; Gabriela N\u00fa\u00f1ez, gi\u00e0 presidente del Banco Central de Honduras all'inizio della presidenza di Manuel Zelaya, fu nominata ministro delle Finanze; Ren\u00e9 Zepeda fu nominato ministro dell'Informazione e della Stampa; Adolfo Lionel Sevilla fu incaricato del ministero della Difesa.\nIl ministro degli esteri Ortez Colindres dichiar\u00f2 che suo primo impegno sarebbe stato quello di convincere la comunit\u00e0 internazionale che l'evento del 28 giugno 2009 non fu un colpo di Stato, ma a seguito di infelici dichiarazioni sul primo ministro spagnolo Zapatero, sul presidente statunitense Obama e sul Salvador, rassegn\u00f2 le dimissioni.\nCondanne internazionali.\nNonostante Micheletti fosse \"de facto\" e, almeno per la Suprema Corte di Giustizia e il Parlamento, \"de jure\" presidente della Repubblica dell'Honduras, nessun membro della comunit\u00e0 internazionale lo riconobbe come presidente, definendolo come golpista e sostenendo la legittimit\u00e0 del presidente Zelaya. Le reazioni ufficiali da molti capi di Stato e di governo internazionali furono di condanna del colpo di Stato e alcuni di essi chiesero il ritorno al legittimo potere del presidente Zelaya, tra cui il presidente del Venezuela Hugo Ch\u00e1vez che annunci\u00f2 di aver messo le forze armate del suo Paese in allerta, sebbene le due nazioni non confinino direttamente. Cuba condann\u00f2 l'azione dell'Esercito Honduregno, del Congresso Nazionale e del ramo giuridico come un colpo di Stato. Gli Stati Uniti rifiutarono il rovesciamento di Zelaya nelle dichiarazioni dell'ambasciatore statunitense in Honduras Hugo Llorens, del segretario di Stato Hillary Clinton e il presidente Barack Obama espresse una condanna agli eventi che si sono avvicendati in seguito al golpe. Analoga presa di posizione per l'Unione europea, mentre l'Organizzazione degli Stati Americani condann\u00f2 il golpe militare affermando che non avrebbe riconosciuto alcun governo al di fuori di quello del presidente eletto, Manuel Zelaya.\nFine mandato.\nIl 29 novembre 2009 si sono svolte le elezioni presidenziali che hanno visto la vittoria del candidato del Partito Nazionale dell'Honduras (\"Partido Nacional de Honduras, PNH)\" Porfirio Lobo."}
{"id": "2445562", "revid": "72396", "url": "https://it.wikipedia.org/wiki?curid=2445562", "title": "Clitocybe sinopica", "text": "\"Clitocybe sinopica\" (Pers.: Fr.) Kummer 1871 \u00e8 un fungo precoce non comune e di non facile reperibilit\u00e0.\nDescrizione della specie.\nCappello.\nIl cappello (7\u20138\u00a0cm) si presenta all'origine lievemente convesso, presto depresso e a volte anche fortemente incavato, e di un bel colore mattone tendente al bruno, opaco (rosso di Sinope).\nMargine inizialmente involuto, poi irregolare e sottile.\nLamelle.\nLe lamelle di color crema-biancastro sono appena decorrenti e arcuate.\nGambo.\nIl gambo (5-6 x 0,8\u20131\u00a0cm) \u00e8 tendenzialmente concolore al cappello.\nCarne.\nBiancastra, con sfumature rossastre sotto la cuticola, soda.\nSpore.\nDi forma ovale-ellittica con superficie liscia, ialine, 7-10 X 4,5-6,5 micron.\nHabitat.\nSotto conifere, in mezzo al muschio, Nasce soprattutto in primavera, pi\u00f9 raramente in autunno.\nCommestibilit\u00e0.\nCommestibile ma da non raccogliere per la sua rarit\u00e0.\nSpecie simili.\nL'odore di farina, insieme agli altri aspetti macroscopici, la rende facilmente riconoscibile.\nPu\u00f2 essere confusa con Clitocybe Vermicularis che presenta per\u00f2 un odore meno marcato.\nIn assenza di questo carattere potrebbe essere confusa con:\nEtimologia.\nIl nome deriva dal suo colore, assai vicino al \"rosso di Sinope\" utilizzato nella tecnica pittorica realizzata con le \"sinopie\", disegni preparatori per un affresco."}
{"id": "2445565", "revid": "1149807", "url": "https://it.wikipedia.org/wiki?curid=2445565", "title": "I'm Magic", "text": "I'm Magic (\"The Wiz\") \u00e8 un film del filone \"blaxploitation\" del 1978, diretto da Sidney Lumet, con la sceneggiatura di Joel Schumacher, basato sulla storia de \"Il meraviglioso mago di Oz\" e riproposto in chiave urbana. I protagonisti sono Diana Ross e Michael Jackson. Tratto dall'omonimo musical di Broadway del 1975, il film fu candidato al Premio Oscar come \"Migliore colonna sonora\", \"Migliore scenografia\", \"Migliore fotografia\" e \"Migliori costumi\".\nTrama.\nDorothy Gale (Diana Ross) vive in un appartamento di Harlem, New York, insieme agli zii e al suo amato cagnolino Toto. Una sera, dopo la cena del ringraziamento, Toto scappa fuori di casa inseguito da Dorothy, ma proprio in quel momento si scatena una tormenta di neve. Un piccolo ciclone cattura Dorothy e Toto. Durante il volo Dorothy infrange una scritta elettrica che riporta la dicitura \"OZ\" e precipita in uno strano luogo. I graffiti di un muro blu si staccano, prendendo vita e forma umana: sono i Ghiottoni, che festeggiano la ragazza come un'eroina, siccome la \"Z\" che Dorothy ha fatto cadere ha stritolato la malvagia Strega dell'Est, che governava come una tiranna il luogo. In quel momento fa anche la sua apparizione la buona Strega del Nord (chiamata Miss One), che si congratula con Dorothy regalandole le scarpette d'argento della defunta megera.\nDorothy vuole solo tornare a casa sua e la Strega le consiglia di recarsi nella Citt\u00e0 di Smeraldo per chiedere aiuto al grande Mago di Oz. Dorothy parte con Toto e durante il tragitto aiuta uno spaventapasseri (Michael Jackson) liberandolo da un gruppo di prepotenti corvi. Lo spaventapasseri, desiderando tanto un cervello, parte con Dorothy e insieme trovano la \"strada di mattoni gialli\", la via precisa per arrivare alla Citt\u00e0 di Smeraldo. Per la strada la coppia salva un buffo uomo fatto interamente di latta (Nipsey Russell) che lavorava in un luna park ed era stato abbandonato una volta arrugginito, oliandolo. L'uomo di latta decide di unirsi a Dorothy e allo spaventapasseri per chiedere a Oz un cuore. Seguendo felici la Strada dei mattoni gialli, i tre si fermano davanti alla biblioteca pubblica di New York, incuriositi dalla statua di un leone che li fissa. Da essa fuoriesce un vero leone ringhiante, il leone codardo (Ted Ross), che in principio li attacca, ma poi viene spaventato da Toto e ammette di essere un grande vigliacco. Il leone decide dunque di unirsi al trio per andare a chiedere a Oz del coraggio.\nLa Strada dei mattoni gialli porta il gruppo anche in posti molto pericolosi, come una paurosa stazione metropolitana abitata da un malvagio vagabondo dotato di spaventosi pupazzi-Kalidah, fili elettrici assassini, colonne viventi e bidoni dell'immondizia dentati. Il leone codardo sgomina i mostri salvando eroicamente i suoi amici, dimostrando un grande coraggio. Il gruppo arriva nel vicolo delle ragazze-papavero: Dorothy, il leone e Toto vengono mortalmente addormentati dal profumo velenoso delle creature, ma l'uomo di latta e lo spaventapasseri, immuni al veleno, traggono in salvo i tre, dopo di che l'uomo di latta inizia a piangere dalla disperazione e le sue lacrime risvegliano i suoi amici addormentati: nell'avventura ha dimostrato di saper amare. Il gruppo arriva finalmente alla Citt\u00e0 di Smeraldo e grazie alle scarpette d'argento di Dorothy ha il permesso di incontrare il potente Oz. Questi appare a loro sotto forma di una gigantesca testa di metallo e concede di esaudire i loro desideri a condizione che prima uccidano la malvagia Strega dell'Ovest. Dorothy e gli altri partono quindi per dare la caccia alla strega, che sentendo il loro arrivo, manda le terribili scimmie volanti, dei centauri scimmieschi capaci di volare, a catturare il gruppo.\nA missione compiuta, la strega fa segare lo spaventapasseri, stritola il corpo dell'uomo di latta con una pressa idraulica, tortura il leone e minaccia di ardere vivo Toto, per costringere Dorothy a cederle le scarpette d'argento. Dorothy, per\u00f2, una volta liberata, seguendo le indicazioni dello spaventapasseri, attiva il sistema antincendio bagnando la strega, la quale si scioglie perch\u00e9 allergica all'acqua. Gli sfigurati schiavi della strega, vedendo la tiranna morta, si tramutano in esseri umani e festeggiano Dorothy liberando il leone e ricostruendo lo spaventapasseri e l'uomo di latta; poi le scimmie volanti trasportano i quattro alla Citt\u00e0 di Smeraldo. Dorothy e i suoi amici si recano di corsa alla sala del trono, ma scoprono con sgomento che il grande Mago di Oz (Richard Pryor) non \u00e8 altri che un semplice uomo capitato in quel posto magico dopo un viaggio in mongolfiera. Il leone, lo spaventapasseri e l'uomo di latta sono disperati perch\u00e9 non potranno pi\u00f9 esaudire i loro desideri, ma Dorothy e il falso mago fanno capire loro che il coraggio, il cervello e il cuore li hanno sempre posseduti. Dorothy a questo punto vorrebbe tornare a casa, ma proprio in questo momento appare la Strega buona del Sud (Lena Horne), che riferisce a Dorothy che per tornare a casa deve solo usare le sue scarpette d'argento. Dopo aver dato l'addio ai suoi cari compagni e al mago, Dorothy prende Toto con s\u00e9 e, utilizzando l'incantesimo delle scarpette d'argento, torna a casa sua dove riabraccia gli amati zii.\nAmbientazione.\nI luoghi del Mondo di Oz corrispondono a luoghi reali della citt\u00e0 di New York: il Paese dell'Est \u00e8 sito nel Flushing Meadows Park; la paurosa metropolitana si trova in Hoyt-Schermerhorn street; il campo delle ragazze-papavero \u00e8 nell'ottava avenue di Times Square; la Citt\u00e0 di Smeraldo corrisponde all'intera Manhattan; e il Paese dell'Ovest \u00e8 collocato sotto quello che nella realt\u00e0 \u00e8 lo Yankee Stadium.\nNel film si dice che il Mondo di Oz \u00e8 invisibile, che \u00e8 un mondo parallelo al nostro, nel quale ci si pu\u00f2 avventurare solo grazie a Glinda (anche il Mago di Oz racconta che quando era a bordo della sua mongolfiera un uragano lo cattur\u00f2 e che l'uragano era stato sicuramente generato da Glinda).\nPersonaggi.\nPersonaggi secondari.\nAnche nella scena delle ragazze-papavero si vede una torre di cristallo piena di taxi.\nProduzione.\n\"The Wiz\" fu all'epoca della sua realizzazione il pi\u00f9 costoso musical nella storia del cinema.\nMabel King (Evillene) e Ted Ross avevano gi\u00e0 recitato nei rispettivi ruoli nella versione teatrale di Broadway.\nMichael Jackson, interprete dello spaventapasseri, fu considerato troppo esile per interpretare la parte del leone e troppo vivace per quella dell'uomo di latta.\nBen due attori importanti del cast come Richard Pryor e Lena Horne erano affetti da sclerosi multipla, anche se al primo all'epoca delle riprese la malattia non era stata ancora diagnosticata.\nInizialmente il regista del film doveva essere John Badham, futuro regista di successi quali \u201cLa febbre del sabato sera\u201d e \u201cWargames\u201d ma per divergenze creative con i produttori (soprattutto a causa della scelta della protagonista Diana Ross, fortemente voluta dalla Universal, ma per Badham inadatta alla parte) fu licenziato e sostituito con Sidney Lumet.\nAccoglienza.\nIl film ebbe un incasso di 13.600.000 dollari, ma ricevette recensioni negative: fu criticato come \u00absciocco per gli adulti e spaventoso per i bambini\u00bb, ma soprattutto per il fatto che il cast era costituito solo da gente di colore, una cosa non ancora apprezzata all'epoca dell'uscita del film. Pryor e Ted Ross ricevettero critiche positive per la recitazione, mentre Jackson descrisse \"The Wiz\" come uno dei momenti pi\u00f9 interessanti e magici della sua giovent\u00f9 e l'attore Ray Bolger (lo spaventapasseri del film del 1939) espresse un giudizio abbastanza positivo su di lui.\n\u00c8 durante le riprese di questa pellicola che il cantante incontr\u00f2 il musicista Quincy Jones, che di l\u00ec a poco produrr\u00e0 per lui alcuni album, rendendolo una popstar di fama mondiale. Negli Stati Uniti dagli inizi degli anni Ottanta in poi il film fu distribuito in VHS e trasmesso sulle reti televisive incassando altri 10 milioni di dollari.\nA distanza di anni, soprattutto per il Giorno del ringraziamento, viene programmato regolarmente.\nNel 2008, trentesimo anniversario della uscita del film, fu pubblicata un'edizione speciale in DVD, che fu abbastanza venduta dopo la morte di Jackson.\nSomiglianze con il classico del 1939.\nUno degli spot pubblicitari del film all'epoca dell'uscita nelle sale affermava che \"The Wiz\" fosse addirittura un rifacimento del classico \"Il mago di Oz\". In effetti le due pellicole presentano varie somiglianze:"}
{"id": "2445568", "revid": "284225", "url": "https://it.wikipedia.org/wiki?curid=2445568", "title": "Sistemi cristallini", "text": ""}
{"id": "2445569", "revid": "6923", "url": "https://it.wikipedia.org/wiki?curid=2445569", "title": "Ralph Abercromby (generale)", "text": "Egli assurse al rango di tenente-generale nel \"British Army\", e divenne noto per il suo servizio durante le guerre napoleoniche, e prest\u00f2 servizio come comandante in capo per l'Irlanda. Egli fu rappresentante parlamentare per la circoscrizione di Clackmannanshire e venne nominato governatore di Trinidad.\nBiografia.\nI primi anni.\nNato in Scozia, Ralph era figlio di George Abercromby di Tullibody, nel Clackmannanshire, e fratello dell'avvocato Alexander Abercromby, lord Abercromby. Ralph nacque a Menstrie, nel Clackmannanshire. Educato alla Rugby School e all'Universit\u00e0 di Edimburgo, nel 1754 venne inviato all'Universit\u00e0 di Lipsia per studiare diritto civile, con l'idea di procedere nella propria carriera di avvocato.\nAbercromby fu anche massone e membro della Canongate Kilwinning Lodge No 2 di Edimburgo, Scozia.\nLa Guerra dei Sette anni.\nAl ritorno dal continente, egli espresse una grande volont\u00e0 di intraprendere la carriera militare e ottenne la commissione come cornetta (marzo 1756) nel 3rd Dragoon Guards. Egli prest\u00f2 servizio con il suo reggimento nella guerra dei Sette anni, e questo gli consent\u00ec di studiare i metodi militari e le idee tattiche di Federico il Grande.\nNel 1773 raggiunse il grado di tenente colonnello del reggimento e nel 1780 ottenne il brevetto di colonnello, e nel 1781 divenne colonnello del King's Irish Infantry. Quando quel reggimento venne sciolto, nel 1783, venne posto a mezza paga.\nDa quel tempo, egli fu impiegato raramente in servizio, principalmente per la sua opposizione alla politica del governo, e per le sue simpatie coi coloni americani nella loro rivoluzione. Lasciando l'esercito, egli divenne membro del parlamento per il Clackmannanshire. Questo, ad ogni modo, gli diede prova di non essere congeniale e si ritir\u00f2 in favore di suo fratello, preferendo ritirarsi a Edimburgo per curare i suoi figli.\nAltri servizi bellici.\nQuando la Francia dichiar\u00f2 guerra alla Gran Bretagna nel 1793, egli riprese i suoi compiti professionali nell'esercito. Stimato come uno dei pi\u00f9 abili e intrepidi ufficiali in tutte le forze britanniche, egli venne passato agli ordini del principe Federico, duca di York e Albany, prestando servizio nei Paesi Bassi. Comand\u00f2 l'avanzata nell'azione di Le Cateau e venne ferito a Nimega, evitando cos\u00ec la disastrosa ritirata dall'Olanda nell'inverno del 1794\u20131795. Nel 1795 ricevette la medaglia da cavaliere dell'Ordine del Bagno in riconoscimento dei suoi servizi.\nIn quello stesso anno venne nominato successore di Sir Charles Grey, al ruolo di comandante in capo delle forze britanniche nelle Indie occidentali. Nel 1796, Grenada venne improvvisamente attaccata da un distaccamento dell'esercito ai suoi ordini. Abercromby ottenne possedimenti negli insediamenti di Demerara e Essequibo, nel Sud America, e nelle isole di Saint Lucia, Saint Vincent e Trinidad.\nIn questa parte della sua carriera Abercromby venne coinvolto nella repressione della rivolta della popolazione caraibica dei Garifuna sull'isola di Saint Vincent, portando alla fine di secoli di resistenza alla colonizzazione europea. Uno degli ufficiali di Abercromby uccise il capo garifuna Joseph Chatoyer il 14 marzo 1795. Sebbene questa sia stata una campagna di minore importanza per Abercromby, ancora oggi \u00e8 ben ricordato a Saint Vincent, dove Chatoyer \u00e8 ricordato come eroe nazionale.\nIl 17 aprile 1797, Abercromby, con una forza di 7.000-13.000 uomini, che includevano mercenari tedeschi e \"Royal Marines\" e un'armata di 60-64 navi, che riuscirono ad invadere l'isola di Puerto Rico. Il governatore dell'isola e capitano generale Don Ram\u00f3n de Castro e le sue forze, consistenti in gran parte del Regimiento Fijo de Puerto Rico e del Milicias Disciplinadas, respinsero l'attacco.\nIl 30 aprile, dopo due settimane di fieri combattimenti, che inclusero il prolungato scambio di colpi d'artiglieria e combattimenti corpo a corpo, incapace di sfondare la linea nemica, Abercromby si ritir\u00f2.\nAbercromby ritorn\u00f2 in Europa e, come ricompensa per i suoi importanti servizi, venne nominato colonnello del reggimento degli Scots Greys, nominato governatore dell'Isola di Wight, Fort-George e Fort-Augustus, ed elevato al rango di tenente generale.\nNel 1797\u20131798 ottenne il comando delle forze britanniche in Irlanda. Durante questo periodo venne impegnato nella ribellione del 1798 che contribu\u00ec a sopprimere e a proteggere la popolazione dall'oppressione militare, mantenendo la disciplina nell'esercito, guadagnandosi la nomea di grande generale e illuminato statista. Quando venne nominato al comando dell'Irlanda, gli venne subito resa nota dal governo britannico l'intenzione dei francesi di invadere quella porzione del regno.\nSapendo di non ricevere adeguato supporto dai capi del governo irlandese, egli rinunci\u00f2 ben presto al proprio incarico per impraticabilit\u00e0. La sua partenza dall'Irlanda venne lamentata lungamente dal popolo e venne seguita da un'ondata di repressione che egli, saggiamente, aveva voluto a suo tempo evitare.\nDopo un breve periodo come comandante in capo per la Scozia, Sir Ralph, quando la guerra contro la Repubblica Bataviana olandese si risolse nel 1799, venne richiamato al comando sotto il duca di York. La campagna del 1799 si concluse con un disastro.\nNel 1801 venne prescelto per essere inviato con l'esercito a strappare l'Egitto ai francesi. La sua esperienza nei Paesi Bassi e nelle Indie occidentali lo avevano reso particolarmente adatto al comando e riusc\u00ec a colpire il nemico senza gravi danni alle sue truppe. Dopo lo sbarco delle truppe ad Abukir, egli incontr\u00f2 una strenua opposizione che lo consegn\u00f2 poi tra i pi\u00f9 brillanti ufficiali dell'esercito inglese.\nLa morte.\nLa battaglia nelle vicinanze di Alessandria (21 marzo 1801) fu la conseguenza naturale dello sbarco delle truppe di Abercromy in Egitto, ma egli venne colpito da proiettile che non pot\u00e9 essere estratto e mor\u00ec sette giorni dopo la battaglia, a bordo della HMS \"Foudroyant\", ancorata nel porto.\nIl suo vecchio amico e comandante, il duca di York, disse di lui: \"La sua osservanza della disciplina, la sua assoluta attenzione alla salvezza delle truppe, la perseveranza e lo spirito libero che marcarono la sua carriera, lo splendore delle sue azioni sul campo e l'eroismo della sua morte, siano d'esempio per quanti come lui vogliano vivere una vita d'eroismo e una morte di gloria\". Egli venne sepolto nella commenda del Gran Maestro dei Cavalieri di San Giovanni a Malta\nCon una votazione della Camera dei Comuni, gli venne eretto un monumento presso la St Paul's Cathedral, Abercromby Square a Liverpool. La sua vedova venne creata baronessa Abercromby di Tullibody e Aboukir Bay, e ricevette una pensione di 2.000 sterline annue.\nMatrimonio e figli.\nIl 17 novembre 1767 Abercromby spos\u00f2 Mary Anne, figlia di John Menzies e di sua moglie Ann, figlia di Patrick Campbell. La coppia ebbe sette figli, di cui quattro entrarono in parlamento e due intrapresero la carriera militare:\nTra i suoi discendenti c'\u00e8 Hon Ralph Abercromby, meteorologo e studioso dei fenomeni atmosferici."}
{"id": "2445576", "revid": "123489780", "url": "https://it.wikipedia.org/wiki?curid=2445576", "title": "Rotolacampo", "text": "Con il termine rotolacampo (ruzzolacampo, steppicursore, cespuglio rotolante) si indica la formazione vegetale caratteristica di alcune specie di piante che, giunte a maturit\u00e0, si staccano dalle proprie radici e rotolano sospinte dal vento, processo che permette alla pianta di diffondere i propri semi.\nPiante che formano rotolacampi.\nMolte specie del genere tassonomico \"Salsola\" (famiglia delle Amaranthaceae) sono caratterizzate da questa forma di riproduzione."}
{"id": "2445577", "revid": "59976", "url": "https://it.wikipedia.org/wiki?curid=2445577", "title": "Roberto Micheletti Bain", "text": ""}
{"id": "2445580", "revid": "2014155", "url": "https://it.wikipedia.org/wiki?curid=2445580", "title": "Sofia Albertina di Svezia", "text": "Biografia.\nSofia Albertina era figlia del re Adolfo Federico di Svezia e di sua moglie, la principessa Luisa Ulrica di Prussia. Suo fratello era Gustavo III di Svezia.\nDurante la giovinezza le fu impartita un'istruzione di prim'ordine. Suo maestro di musica fu il compositore italiano Francesco Antonio Uttini.\nData la sua posizione, venne per lei progettato in un primo tempo un matrimonio con il duca Guglielmo di Oldenburg e poi con il re Stanislao II di Polonia, ma nessuno dei due and\u00f2 a buon fine.\nPer assicurarle ad ogni modo una rendita vantaggiosa, nel 1767 venne scelta dal capitolo di Quedlinburg come futuro successore di sua zia Anna Amalia, che morir\u00e0 nel 1787. Il 15 ottobre 1787 la nuova badessa fece il suo solenne ingresso nell'abbazia, anche se a partire dal 1790 trascorse molto pi\u00f9 tempo in madrepatria che non al monastero.\nSi preoccup\u00f2 innanzitutto di riformare la religione e l'educazione pubblica entro i confini delle terre del monastero, aumentando anche il salario del clero; cre\u00f2 inoltre un piccolo teatro di corte nell'area abbaziale.\nDalla mediatizzazione del Sacro Romano Impero del 1803, Quedlinburg e le sue dipendenze territoriali vennero assegnate alla Prussia; il monastero venne sciolto, anche se le monache ottennero di potervi rimanere sino alla loro morte. Nel settembre di quello stesso anno, per\u00f2, Sofia Albertina fece il proprio ritorno in Svezia, dove non trov\u00f2 pi\u00f9 la sua famiglia al potere, spodestata dalla filo-napoleonica casata dei Bernadotte, che ancora oggi regna sulla Svezia."}
{"id": "2445583", "revid": "729019", "url": "https://it.wikipedia.org/wiki?curid=2445583", "title": "Aeroporto di Leeds-Bradford", "text": "L'Aeroporto di Leeds-Bradford (in inglese: \"Leeds Bradford Airport\") \u00e8 il pi\u00f9 grande aeroporto in Yorkshire ed \u00e8 situato nella citt\u00e0 di Leeds. L'aeroporto \u00e8 l'hub della compagnia aerea Jet2.com.\nVengono effettuati voli per il Regno Unito, per l'Europa, per il Pakistan e per gli Stati Uniti. Non vi sono servizi di trasporto ferroviario per l'aeroporto, tuttavia esistono linee di autobus sia da Leeds che da Bradford. L'aeroporto ha avuto un traffico di 2.873.321 passeggeri nel 2008."}
{"id": "2445584", "revid": "830939", "url": "https://it.wikipedia.org/wiki?curid=2445584", "title": "Arpalo", "text": "Biografia.\nArpalo apparteneva alla famiglia dei principi di Elimea, imparentata con Filippo II di Macedonia da quando quest'ultimo aveva sposato Fila di Elimea, sorella di Macata, padre di Arpalo. Tuttavia questa famiglia fu sempre avversa a Filippo II, che li aveva privati dei loro domini ereditari. Dopo la morte di Filippo II, Alessandro Magno, a cui Arpalo si era avvicinato, lo riabilit\u00f2 e lo fece entrare nella sua cerchia.\nArpalo, zoppo ad una gamba, era esente dal servizio militare, quindi non segu\u00ec Alessandro nella sua campagna contro la Persia. Gli venne assegnato tuttavia l'incarico di tesoriere del re in Asia Minore e Alessandro lo contatt\u00f2 per chiedergli delle letture per il suo tempo libero. Arpalo invi\u00f2 al re le tragedie di Eschilo, Sofocle ed Euripide, l'opera di Filisto e le poesie di Filosseno e Teleste.\nPrima fuga.\nPoco prima della battaglia di Isso Arpalo, probabilmente cosciente di aver commesso reato di peculato e timoroso della punizione, decise di fuggire verso la Grecia con grandi quantit\u00e0 di denaro. Tuttavia, mentre indugiava a Megara, ricevette una lettera di Alessandro con la richiesta di tornare e la promessa di totale perdono; Arpalo decise quindi di obbedire e raggiunse il re a Tiro, mentre tornava dall'Egitto nel 331 a.C.. Venne quindi perdonato e addirittura reintegrato nel suo posto di tesoriere.\nSeconda fuga.\nQuando Alessandro, dopo la conquista della Persia e della Media, decise di spingersi verso l'interno dell'Asia all'inseguimento di Dario III, lasci\u00f2 Arpalo ad Ecbatana con 6000 soldati macedoni in qualit\u00e0 di responsabile dei tesori reali. Da quella citt\u00e0 Arpalo si spost\u00f2 a Babilonia, dove ricopr\u00ec la carica di satrapo di quella regione e di tesoriere reale.\nIn questa citt\u00e0, durante l'assenza di Alessandro, Arpalo si diede al lusso pi\u00f9 sfrenato e sperper\u00f2 il tesoro che gli era stato affidato diventando inviso alla popolazione a lui soggetta. Non accontentandosi delle donne locali, fece venire da Atene la celebre etera Pizionice, che accolse con i pi\u00f9 grandi onori e a cui eresse due costosi monumenti a Babilonia e, in seguito, ad Atene. Quando Pizionice mor\u00ec le subentr\u00f2 Glicera, che si fece trattare come una regina, cos\u00ec da attirarsi l'odio di tutti i Greci e i Persiani di corte. Arpalo probabilmente pensava che Alessandro non sarebbe mai tornato dalla sua spedizione, ma quando gli giunse la notizia del ritorno del re, fortemente adirato verso i suoi funzionari, che si erano resi colpevoli di abusi di potere durante la sua assenza, Arpalo si vide costretto a fuggire una seconda volta.\nDi conseguenza Arpalo raccolse il maggior numero di ricchezze possibile, pari ad un valore di circa 5000 talenti, con cui arruol\u00f2 circa 6000 mercenari; giunto in fretta sulle coste dell'Asia Minore, s'imbarc\u00f2 e navig\u00f2 verso l'Attica. In precedenza aveva donato ad Atene un grande carico di grano, in cambio del quale aveva ricevuto il diritto di cittadinanza, sperando inoltre di venire accolto favorevolmente dalla citt\u00e0; gli Ateniesi tuttavia rifiutarono di farlo sbarcare e lui fu costretto a riparare a capo Tenaro, dove lasci\u00f2 i suoi mercenari per poter tornare ad Atene.\nScandalo di Arpalo.\nNel 324 a.C., quando Arpalo trov\u00f2 rifugio ad Atene, impieg\u00f2 le ricchezze che aveva portato con s\u00e9 nel modo pi\u00f9 dissoluto possibile per portare dalla sua parte gli oratori e i politici di Atene e per indurre il popolo a sostenerlo contro Alessandro e il suo reggente Antipatro. Si dice che fossero stati da lui corrotti Demade, Caricle e, cosa che suscit\u00f2 un grande scandalo, Demostene stesso. Arpalo fu imprigionato dagli Ateniesi incitati da Demostene e Focione, nonostante l'opposizione di Iperide, che voleva sfruttare l'occasione per scatenare una rivolta contro Alessandro Magno. L'assemblea popolare, accogliendo la proposta di Demostene, decise di sorvegliare i soldi di Arpalo, che furono affidati a un comitato diretto da Demostene stesso. Furono conteggiati 350 talenti, anche se Arpalo aveva dichiarato di averne 700, ma Demostene e gli altri membri del comitato decisero di non rendere nota la differenza tra le due somme.\nQuando Arpalo fugg\u00ec e si rifugi\u00f2 a Creta, l'oratore dovette fronteggiare un'ondata di malcontento della popolazione nei suoi confronti, che credeva che egli avesse rubato quel denaro. L'Areopago condusse un'inchiesta e alla fine condann\u00f2 Demostene ad una multa di 20 talenti. Nel processo a Demostene di fronte all'Eliea, Iperide, il principale accusatore, disse che Demostene aveva ammesso di aver tenuto i soldi, ma di aver anche detto che li aveva usati per il bene del popolo e di averli prestati senza chiedere interessi. Il giudice respinse questa scusa e accus\u00f2 Demostene di essere stato corrotto da Alessandro Magno. L'oratore venne multato di 50 talenti e imprigionato, ma dopo pochi giorni evase grazie alla sbadataggine delle guardie e/o all'aiuto di alcuni cittadini e si rec\u00f2 a Calauria, Egina e infine Trezene. Ancora oggi non si sa con certezza se le accuse contro di lui fossero fondate o meno. In ogni caso, gli Ateniesi presto abrogarono la sentenza e inviarono una nave ad Egina per riportare Demostene in patria.\nTerza fuga e morte.\nArpalo, dopo essersi riunito con le sue truppe a Tenaro, si diresse verso Creta insieme ai suoi tesori ma, poco dopo, fu condannato a morte e assassinato dai suoi servitori, nel 323 a.C., anche se alcuni, riferisce Pausania il Periegeta, sostengono che fu assassinato da Pausania, un macedone. Diodoro Siculo narra anche che l'amministratore del suo denaro fugg\u00ec a Rodi e venne arrestato da un macedone, Filosseno, anch'egli uno di coloro che avevano richiesto l'espulsione di Arpalo da Atene. Filosseno interrog\u00f2 l'arrestato e questo stil\u00f2 una lista di coloro che erano stati corrotti da Arpalo.\nOttenute queste informazioni, il macedone invi\u00f2 una lettera ad Atene in cui faceva i nomi di coloro che erano stati corrotti e le somme di denaro ricevute da ognuno. Demostene, tuttavia, non venne menzionato, ma Alessandro Magno continu\u00f2 a odiarlo, avendo avuto in passato un litigio privato con lui.\nIl suo posto di tesoriere fu affidato da Alessandro ad Antimene di Rodi."}
{"id": "2445586", "revid": "110157", "url": "https://it.wikipedia.org/wiki?curid=2445586", "title": "Punta di Quaira", "text": "La Punta di Quaira (2.752 - \"Karspitze\" in tedesco) \u00e8 una montagna delle Alpi Retiche meridionali. Con i suoi 2752 m s.l.m., costituisce la cima pi\u00f9 alta della Catena delle Maddalene, nonch\u00e9 il suo limite sud-occidentale (Passo di Rabbi).\nAscensione alla vetta.\nLa cima \u00e8 raggiungibile grazie a due sentieri, che sono:"}
{"id": "2445594", "revid": "729019", "url": "https://it.wikipedia.org/wiki?curid=2445594", "title": "Gran Premio di Monaco 1968", "text": "Il Gran Premio di Monaco 1968 fu una gara di Formula 1, disputatasi il 26 maggio 1968 sul Circuito di Montecarlo. Fu la terza prova del mondiale 1968 e vide la vittoria di Graham Hill su Lotus-Ford, seguito da Richard Attwood e da Lucien Bianchi, per quest'ultimo unico podio in carriera.\nNote.\n\"Salvo indicazioni diverse le classifiche sono tratte da \""}
{"id": "2445599", "revid": "101175", "url": "https://it.wikipedia.org/wiki?curid=2445599", "title": "Josh Brookes", "text": ""}
{"id": "2445600", "revid": "767487", "url": "https://it.wikipedia.org/wiki?curid=2445600", "title": "Colombo (Buio Pesto)", "text": "Colombo \u00e8 il quarto album in studio del gruppo musicale italiano Buio Pesto, pubblicato nel 2000."}
{"id": "2445603", "revid": "38120", "url": "https://it.wikipedia.org/wiki?curid=2445603", "title": "Ralph Abercromby, II barone di Dunfermline", "text": "Ministro d'Inghilterra a Firenze, a Francoforte e infine a Torino, dal 1840 al 1851, e all'Aia, dal 1851 al 1858. Nel 1848 consigli\u00f2 la neutralit\u00e0 a Carlo Alberto di Savoia e partecip\u00f2 ai tentativi di mediazione fra il Regno di Sardegna e l'Austria. Si ritir\u00f2 dalla diplomazia dieci anni dopo, nel 1858; mor\u00ec senza eredi maschi e la sua dinastia nobiliare, di conseguenza, si estinse con lui."}
{"id": "2445606", "revid": "767487", "url": "https://it.wikipedia.org/wiki?curid=2445606", "title": "Pierpaolo Capovilla", "text": "Ha svolto anche attivit\u00e0 solista e collaborato con numerosi altri gruppi e progetti.\nBiografia.\nNato in Lombardia, si trasferisce in Veneto, trascorrendo l'infanzia in un'abitazione di fronte alla chiesa di Santa Cristina di Quinto di Treviso (TV) con i genitori e le due sorelle.\nCarriera musicale.\nInizia a suonare all'et\u00e0 di vent'anni.\nNel 1996 ha fondato con Massimo Sartor il gruppo noise rock One Dimensional Man. Con gli ODM, di cui \u00e8 voce e autore, pubblicher\u00e0 gli album \"One Dimensional Man\" (1997, Wide Records), \"1000 Doses of Love\" (2000, Wide Records), \"You Kill Me\" (2001, Gamma Pop/Wallace Records) e \"Take Me Away\" (2004, Ghost Records/Midfinger Records), prima di intraprendere una pausa e dedicarsi al progetto Il Teatro degli Orrori.\nNel 2005 infatti, dar\u00e0 vita a una nuova band, chiamata appunto Il Teatro degli Orrori, in cui canta in italiano. Pubblicher\u00e0 con il TDO gli album \"Dell'impero delle tenebre\" (2007), \"A sangue freddo\" (2009), \"Il mondo nuovo\" (2012) e l'album omonimo Il Teatro Degli Orrori (2015) tutti e quattro per La Tempesta.\nNel frattempo, nel periodo 2010-2011, Capovilla riunisce gli One Dimensional Man, che realizzano il disco \"A Better Man\".\nIl 17 aprile 2014 pubblica il videoclip del brano \"Dove vai\", con il quale anticipa l'uscita del suo album solista. Il brano \u00e8 stato scritto con Giulio Favero e Paki Zennaro, mentre il video \u00e8 stato diretto da Mauro Lovisetto.\nIl 27 maggio 2014 pubblica il suo album discografico d'esordio da solista \"Obtorto collo\", prodotto da Taketo Gohara, su etichetta La Tempesta Dischi.\nNel 2016, insieme a Xabier Iriondo (Afterhours), Eugene S. Robinson (Oxbow) e Franz Valente (anch'egli del Teatro degli Orrori) realizza il progetto \"Bu\u00f1uel\", che pubblica l'album \"A Resting Place For Strangers\".\nCollaborazioni.\nHa collaborato con il rapper Piotta nel brano \"Odio gli indifferenti\", contenuto nell'omonimo album, uscito nel 2012.\nSempre nel 2012 co-scrive e duetta con Marina Rei nel brano \"E mi parli di te\", singolo di lancio dell'album \"La conseguenza naturale dell'errore\" della cantautrice e polistrumentista romana.\nNel 2013 va in tour con i Nad\u00e0r Solo, con cui ha collaborato Il Teatro degli Orrori.\nHa partecipato al disco \"Indagine su un sentimento\" dei Tiromancino (2014) come coautore e cantante del brano \"In una notte di marzo\".\nHa partecipato al disco \"Cuore Nero\" (2021) dal cantatore perugino Olden cantando nel brano \"Le nostre vigliacche parole mancanti.\"\nAltre attivit\u00e0.\nNel 2011 Capovilla compie un tour teatrale dove legge testi del poeta russo Vladimir Vladimirovi\u010d Majakovskij, accompagnato da Giulio Favero, che cura il sottofondo musicale. Il progetto \u00e8 un reading musicale in due atti: \"Eresia socialista\" e \"Eresia dell'amore\". Da questo reading viene realizzato un DVD, uscito in maggio e pubblicato da Auditorium Edizioni.\nNel 2011 ha partecipato come attore alle riprese de \"I primi della lista\", film di Roan Johnson con protagonista Claudio Santamaria, in cui interpreta il ruolo di un barista.\nNel 2011 viene nominato \"Uomo dell'anno\" 2010 dal settimanale \"L'Espresso\".\nIl 21 febbraio 2012 ha scritto su il manifesto una lettera d'appoggio al giornale, sostenendolo in un periodo di crisi.\nNel 2012 accompagna lo scrittore e musicista torinese Matteo De Simone (cantante e bassista dei Nad\u00e0r Solo) in un tour di letture tratte dal romanzo di De Simone \"Denti guasti\", con l'accompagnamento musicale di Daniele Celona.\nNel 2013 si dedica a un reading di Pier Paolo Pasolini dal titolo \"La religione del mio tempo\" e costituito da tre atti (\"Ballata delle Madri\", \"La Religione del mio Tempo\" e \"Una Luce\").\nCapovilla ha recitato inoltre un'introduzione al brano \"Argenti Vive\" che Caparezza ha proposto durante il tour promozionale dell'album Museica."}
{"id": "2445607", "revid": "48344", "url": "https://it.wikipedia.org/wiki?curid=2445607", "title": "Stadio Re Baldovino di Bruxelles", "text": ""}
{"id": "2445614", "revid": "61051", "url": "https://it.wikipedia.org/wiki?curid=2445614", "title": "Aeroporto di Leeds Bradford", "text": ""}
{"id": "2445618", "revid": "1543377", "url": "https://it.wikipedia.org/wiki?curid=2445618", "title": "Rebelution (Pitbull)", "text": "Rebelution \u00e8 il quarto album in studio del rapper statunitense Pitbull, pubblicato il 1\u00ba settembre 2009.\nGli artisti che hanno lavorato in questo album sono stati: Akon, Ke$ha, Avery Storm, Nayer, Lil Jon, The New Royales, Bass III Euro &amp; Slim dei 112. L'album ha debuttato alla 8 della Billboard 200, vendendo 41.000 copie nella prima settimana."}
{"id": "2445630", "revid": "830939", "url": "https://it.wikipedia.org/wiki?curid=2445630", "title": "Alfred Hamilton Barr Jr.", "text": " Fu anche il primo direttore del Museum of Modern Art di New York, organizz\u00f2 fra le altre cose la mostra di Van Gogh del 1935. A lui si deve il termine \"espressionismo astratto\" che coni\u00f2 nel 1929 in occasione del suo commento ad un quadro di Vasily Kandinsky, tale termine fu in seguito ripreso da Robert Coates nel 1946\nBiografia.\nDopo aver studiato storia dell'arte con Frank Jewett Mather e Charles Rufus Morey si laurea nel 1924 ad Harvard. A 27 anni divenne direttore del museo grazie alla nomina proposta da Paul J. Sachs.\nBarr, durante la sua direzione del MoMA, ha adottato un criterio storiografico che determiner\u00e0 poi lo sviluppo della storia dell'arte del dopoguerra, in contrasto con la linea tenuta in Europa, che osteggiava le nuove tendenze avanguardistiche (soprattutto in Germania, con la cosiddetta \"Arte Degenerata\"); lo possiamo vedere attraverso alcune importanti mostre svoltesi al MoMA:\nBarr, gi\u00e0 insegnante di storia dell'arte al Wellesley College, ha ideato il \u201cDiagramma di Barr\u201d, pubblicato per la prima volta nel catalogo della mostra Cubism and Abstract Art (MoMA, 2 marzo-19 aprile, 1936).\nDetto grafico illustra lo sviluppo storico e i legami tra correnti e controcorrenti dell'arte moderna fino al 1936.\nIl lavoro di Barr \u00e8 stato successivamente ripreso ed esteso temporalmente, fino agli anni 2000, dal critico italiano di arte moderna e contemporanea Giosu\u00e8 Allegrini, con la pubblicazione, nel 2013, del \u201cDiagramma di Barr - Allegrini\u201d."}
{"id": "2445637", "revid": "33689", "url": "https://it.wikipedia.org/wiki?curid=2445637", "title": "Sord M23P", "text": "Il Sord M23P \u00e8 un personal computer giapponese \"trasportabile\" (pesa circa 9\u00a0kg), prodotto dalla Sord Computer Corporation nel 1983.\n\u00c8 dotato del processore Zilog Z80A con frequenza di 4\u00a0MHz e come sistema operativo pu\u00f2 utilizzare il sistema proprietario \"Sord OS\" oppure il CP/M versione 2.2.\n\u00c8 stato uno dei primi sistemi a usare i floppy disk drive nel formato 3\u00bd\" prodotti dalla Sony."}
{"id": "2445638", "revid": "6923", "url": "https://it.wikipedia.org/wiki?curid=2445638", "title": "Parco nazionale della Maiella", "text": "Il parco nazionale della Maiella \u00e8 uno dei 24 parchi nazionali italiani e uno dei tre parchi nazionali d'Abruzzo, istituito nel 1991, compreso tra le province di L'Aquila, Pescara e Chieti, con la peculiarit\u00e0 di presentarsi compatto dal punto di vista territoriale, raccogliendosi infatti attorno al grande massiccio della Maiella, alle adiacenti montagne del Morrone ad ovest, ai monti Pizzi e al gruppo del Monte Porrara ad est, fino agli altipiani maggiori d'Abruzzo a sud-ovest, con la cima pi\u00f9 elevata rappresentata dal Monte Amaro ( metri).\nAl suo interno si trovano inoltre ben sette riserve naturali statali e alcuni beni d'interesse culturale, tra i pi\u00f9 rilevanti d'Abruzzo. Sono state censite oltre specie vegetali che rappresentano all'incirca un terzo di tutta la flora italiana; alcune specie sono state per la prima volta identificate dai botanici proprio \"in loco\"; le specie animali sono invece oltre 150, tra cui posto di rilievo spetta al piviere tortolino. Dal 2021 fa parte del sistema di geoparchi mondiali UNESCO.\nTerritorio.\nIl territorio del parco \u00e8 situato a cavallo del 42\u00ba parallelo. Si estende per una superficie di circa ettari, su un terreno prevalentemente montuoso.\nLa Maiella propriamente detta, cos\u00ec come il contiguo massiccio del Morrone, \u00e8 un imponente massiccio calcareo-dolomitico di et\u00e0 mesozoica e cenozoica. \u00c8 caratterizzato da una serie di vasti pianori sommitali, dolcemente tondeggianti per effetto dell'azione millenaria dei ghiacciai che qui erano molto estesi durante le ere glaciali, tra cui emerge il vallone di Femmina Morta ad oltre m di altitudine.\nI suoi versanti, soprattutto quelli orientale e nord-occidentale, sono solcati da lunghissimi ed aspri valloni.\nIl fiume Orta, che raccoglie le acque di un vasto bacino, separa con un'ampia valle il massiccio della Maiella dal Morrone. La valle \u00e8 profondamente incisa nei territori dei comuni di Bolognano e San Valentino, formando un vero e proprio canyon.\nIl massiccio del Morrone \u00e8 costituito da una dorsale stretta ed allungata, compatta ed aspra al contempo, costituita da rocce calcaree e dolomitiche, che precipita nella piana di Sulmona tra balze rocciose scoscese. A sud, ai piedi del Monte Pizzalto, i piani carsici noti come \"altipiani maggiori d'Abruzzo\", detti anche \"quarti\" (Barone, Grande, Molino e Santa Chiara), posti a circa , fanno da cerniera con l'area dei monti Pizzi-monte Secine, con boschi di faggi, acero di Lobel e diverse altre specie.\nRiserve naturali statali.\nAll'interno del parco nazionale sono state incluse alcune riserve naturali statali e regionali:\nNel marzo 1999 sono state abrogate e inglobate nel parco nazionale:\nAccessi.\nLe pi\u00f9 comode localit\u00e0 di accesso sono Sulmona sul versante ovest, Pescocostanzo sul versante sud, Guardiagrele sul versante est e Lettomanoppello sul versante nord.\nGeologia.\nDa pi\u00f9 di un secolo e mezzo la geologia dell'area della montagna della Maiella \u00e8 stata studiata da numerosi studiosi italiani ed esteri. Soprattutto per la ricostruzione delle sequenze sedimentarie carbonatiche, la Maiella \u00e8 conosciuta, per un motivo particolare: si tratta di una delle poche localit\u00e0 dove un margine depositionale di una piattaforma carbonatica pu\u00f2 essere osservata nella sua completezza in affioramento. L'area \u00e8 stata recentemente oggetto di studio in un progetto scientifico internazionale di grande estensione, la \"TaskForceMaiella\". Nella parte nord dell'area per secoli idrocarburi sono stati estratti attraverso miniere e pozzi superficiali.\nAmbiente.\nFlora.\nIl 37% delle specie italiane \u00e8 presente sul territorio del parco; tra le endemiche vi sono il fiordaliso della Maiella e la soldanella del calcare.\nFauna.\nIl parco della Maiella ospita il nucleo di orsi marsicani pi\u00f9 importante presente fuori dal parco nazionale d'Abruzzo, Lazio e Molise e relativa zona di protezione esterna: la stima del 2015 va da 5 a 9 esemplari, saliti ad almeno 13, di cui almeno due femmine riproduttive, nel 2018. Nel 2014 \u00e8 stata infatti avvistata la prima femmina con due cuccioli e nel 2018 \u00e8 avvenuto un parto di tre orsetti. Il monitoraggio effettuato nel 2019 ha confermato la presenza di almeno 15 orsi, di cui 6 stabilmente presenti (un maschio, due femmine e tre giovani di un anno), oltre a 9 esemplari erratici.\nNel parco \u00e8 presente la popolazione di camosci appenninici pi\u00f9 importante in assoluto: oltre capi nel 2021, in aumento. Tale specie si era estinta in passato in questa zona, ma fu reintrodotta nel 1991 prelevando alcuni esemplari dal parco nazionale d'Abruzzo, Lazio e Molise.\nIl lupo appenninico \u00e8 presente con una popolazione di almeno 50 esemplari stabili, raggruppati in 11 branchi, pi\u00f9 numerosi individui isolati ed erratici, per un totale di 70-80 lupi (2013).\nIl cervo fu reintrodotto negli anni ottanta nelle riserve naturali statali e ora conta circa 700-800 capi. Anche il capriolo fu reintrodotto nello stesso periodo del cervo ed \u00e8 una presenza comune in questa area protetta, anche se non se ne conosce il numero esatto.\nIn elenco le specie presenti, raggruppate per classi:\nGestione.\nProvvedimenti istitutivi.\nL'iter per l'istituzione del parco era gi\u00e0 iniziata nel 1991 quando la \"legge quadro sulle aree protette\" ha indicato espressamente tra le aree da tutelare la Maiella. L'istituzione effettiva \u00e8 avvenuta nel giro di qualche anno, con D.P.R. del 5 giugno 1995.\nEnte gestore.\nL'ente gestore \u00e8 l'ente parco nazionale della Maiella con sede a Guardiagrele, istituito con D.P.R. del 5 giugno 1995. L'attuale presidente \u00e8 Lucio Zazzara, mentre il direttore \u00e8 Luciano Di Martino.\nMonumenti e luoghi d'interesse.\nForesterie del parco.\n\"Casa del Lupo\" a Caramanico Terme e \"Casa dell'Orso\" a Palena.\nStazioni sciistiche.\nAll'interno del parco sono comprese in tutto 5 stazioni sciistiche poste su differenti versanti della Maiella, geograficamente non collegate tra loro: la pi\u00f9 nota e frequentata \u00e8 la stazione di Passolanciano-Maielletta sul versante chietino, le altre sono quelle di Passo San Leonardo, Pescocostanzo, Pizzoferrato, Gamberale e Campo di Giove in territorio aquilano. Il loro bacino d'utenza tipico \u00e8 il basso Abruzzo con le province di Chieti e Pescara e il basso aquilano.\nCitt\u00e0 d'arte.\nI centri maggiori e culturali pi\u00f9 vasti del parco sono Sulmona, Guardiagrele, Corfinio, Palena, Fara San Martino, Pratola Peligna, Pacentro, Pescocostanzo, Manoppello, Caramanico Terme, Popoli, Serramonacesca e Pretoro.\nSulmona \u00e8 la cosiddetta \"citt\u00e0 del gotico\", poich\u00e9 gran parte dell'impianto urbano ha conservato l'aspetto medievale del XIV secolo, tralasciando alcuni palazzi civili gentilizi dell'epoca rinascimentale, e post sisma del 1706. La citt\u00e0 \u00e8 attraversata dal corso Ovidio, che parte dalla villa comunale dove sta la Cattedrale di San Panfilo, passando per la piazza Annunziata, dove si trova il Complesso della Santissima Annunziata, simbolo del gotico sulmonese, fino a giungere in piazza Garibaldi, dove si trova l'acquedotto svevo, altro elemento del gotico locale. Molte facciate di chiese, come quelle di Santa Maria della Tomba, San Francesco della Scarpa e San Filippo Neri conservano ancora l'aspetto trecentesco. Tra i musei pi\u00f9 importanti della citt\u00e0 vi sono il Museo del Confetto nell'ex fabbrica Pelino, il Museo civico di Sulmona nel Palazzo Annunziata e il Museo diocesano nella chiesa di Santa Chiara.\nIl borgo di Corfinio \u00e8 noto perch\u00e9 sorge sulle rovine dell'italica \"Corfinium\", prima capitale d'Italia voluta dai Peligni della \"Lega Italica\" durante la guerra sociale contro Roma. Mentre nella piazza del borgo \u00e8 stata individuata la pianta del teatro romano, fuori dalle mura si trova la Cattedrale di San Pelino, simbolo della citt\u00e0, perfettamente conservata nello stile gotico-romanico del XII secolo. La collezione civica di reperti archeologici \u00e8 stata raccolta grazie agli scavi voluti da Antonio De Nino. La terza maggiore cittadina del parco nazionale \u00e8 Guardiagrele, di fondazione longobarda, bench\u00e9 nei pressi dell'attuale citt\u00e0 ci fosse una necropoli neolitica presso Comino. La citt\u00e0 aveva un ruolo di controllo importante, alle porte della Maiella, sui traffici verso Chieti, e nel XIII secolo arriv\u00f2 a tale sviluppo del suo potere che Ladislao di Durazzo le concesse di battere moneta. Nella citt\u00e0 \u00e8 molto presente lo stile del gotico, con edifici realizzati in pietra della Maiella, tra i quali la Cattedrale di Santa Maria Maggiore del XIII secolo, con alcuni paramenti sacri realizzati dal fabbro Nicola da Guardiagrele.\nAltri borghi tipici della montagna, alcuni dei quali nominati \"Borghi pi\u00f9 belli d'Italia\", sono Pacentro (famosa per il Castello Caldora), Pescocostanzo (nota per le piste da neve e per la Basilica di Santa Maria del Colle) e Caramanico Terme (dove si trova uno stabilimento termale, assieme alla chiesa abbaziale di San Tommaso, al borgo medievale di Roccacaramanico e al castello di Salle).\nEremi.\nGli eremi situati all'interno dei confini del parco sono:\nArtigianato.\nLavorazione dei metalli.\nDella lavorazione dei metalli abbiamo tracce dal XV secolo con le scuole orafe di Guardiagrele, nata con Nicola da Guardiagrele, e di Sulmona. Tuttora si mantiene con le medesime tecniche di lavorazione a Guardiagrele, Sulmona e Pescocostanzo (ciondoli \"presentosa\", orecchini a navicella e a \"sciacquaie\", collane \"cannatora\", anelli \"a curniola\"), affiancata da produzioni artigianali di gusto moderno.\nA Pescocostanzo e Guardiagrele \u00e8 inoltre presente la lavorazione del ferro battuto, del rame, martellato e sbalzato a mano, e dell'acciaio.\nCeramica.\nLa produzione ceramica \u00e8 stata favorita dall'abbondanza di argilla, acqua e folti boschi. L'attivit\u00e0 sopravvive nel paese di Rapino, dove oper\u00f2 Fedele Cappelletti (1847-1920), esponente della ceramica dello storicismo. Attualmente la produzione riprende motivi decorativi tradizionali, quali il fioraccio, le roselline, il galletto, la decorazione a paese, quella a quartieri e quella ad uccelletti.\nMerletti e tessuti.\nIn passato la tessitura veniva praticata dalle contadine nelle serate invernali secondo tecniche di lavorazione tramandate di madre in figlia. Con la lavorazione al telaio le donne realizzavano il proprio corredo e i tessuti per la famiglia.\nLa produzione oggi prosegue nei lanifici di Fara San Martino, Taranta Peligna e Sulmona dove vengono (coperte abruzzesi).\nNella zona era presente anche la lavorazione del merletto ed in particolare nei merletti a tombolo, tuttora presente a Pescocostanzo.\nLegno.\nEra tradizionale opera dei pastori l'intaglio, scultura e incisione del legno, con la creazione di oggetti da lavoro, per uso domestico e per la cura della persona.\nAd Ateleta e a Montenerodomo vengono ancora costruiti tipici mobili rustici come culle, madie, sedie e panche. A Pretoro gli artigiani continuano a creare col tornio e secondo le antiche tecniche mortai, matterelli, sedie, chitarre per la pasta, mestoli, e ad Abbateggio, Guardiagrele e Roccamorice si dedicano ancora alla produzione di mobili d'arte. La tradizione \u00e8 testimoniata negli arredi di alcune chiese quali l'Annunziata e San Panfilo di Sulmona, la Collegiata di Pescocostanzo e la parrocchiale di Campo di Giove.\nPietra.\nGli scalpellini di Pescocostanzo, Manoppello, Lettomanoppello e Pennapiedimonte creavano elementi architettonici e mortai ed acquasantiere. Tuttora diversi laboratori lavorano la tenera pietra della Maiella per realizzare caminetti, portali, capitelli, fontane, bassorilievi ed altri oggetti.\nProdotti tipici.\nLa cucina e le produzioni alimentari tipiche sono caratterizzate dalla produzione di olio extravergine d'oliva e del vino. A Fara San Martino \u00e8 presente una tradizionale produzione di pasta e altrove la produzione di salumi e formaggi. Sulmona \u00e8 nota per la tradizionale produzione di confetti e dolciumi.\nTradizionale \u00e8 anche la produzione del farro, capace di resistere ai climi freddi, di legumi, tartufi e funghi. Presenza immancabile nella cucina tradizionale \u00e8 il peperoncino."}
{"id": "2445642", "revid": "112074216", "url": "https://it.wikipedia.org/wiki?curid=2445642", "title": "Giuseppe Paolo Maria Grasso", "text": "Biografia.\nAllievo di Luigi de Nardis e Giuliano Manacorda, \u00e8 stato per oltre vent'anni lo specialista per la materia che insegna presso il quotidiano \"Il Popolo\" di Roma, divenuto poi, nel 2003, \"Europa\". Gi\u00e0 editorialista di Affaritaliani.it, dirige attualmente la collana di saggistica \"Arethusa\" per le edizioni Solfanelli e collabora con le pagine culturali del quotidiano \"La Citt\u00e0\" di Teramo, vendute con \"Il Resto del Carlino\".\nHa condotto studi letterari e di linguistica testuale fra Otto e Novecento sia per quanto riguarda la francesistica che l'italianistica, traducendo e curando numerosi classici francesi, letterari e filosofici, fra cui \"Alla ricerca del tempo perduto\" di Marcel Proust.\nSi \u00e8 dedicato inoltre a studi di filologia e di poetica, di cui sono testimonianza lo scritto \"Orazio in Francia\", raccolto nella Enciclopedia oraziana dell'Istituto dell'Enciclopedia Italiana Treccani, e il saggio \"Classicit\u00e0 e storicit\u00e0 della Difesa della Poesia\" di Percy Bysshe Shelley. Da alcuni anni ha lasciato la critica testuale iniziale, puramente linguistica e filologica, per rivolgersi alla filosofia, di cui ha riscoperto i grandi classici del passato e soprattutto del '900, vista come ermeneutica generale e del fatto letterario. "}
{"id": "2445644", "revid": "301422", "url": "https://it.wikipedia.org/wiki?curid=2445644", "title": "Oretama \u301c Ore ga Chikyu wo Sukuutte!?\u301c", "text": ""}
{"id": "2445650", "revid": "186709", "url": "https://it.wikipedia.org/wiki?curid=2445650", "title": "Stadio Garilli", "text": ""}
{"id": "2445652", "revid": "33689", "url": "https://it.wikipedia.org/wiki?curid=2445652", "title": "Sord IS-11", "text": "Il Sord IS-11 \u00e8 un computer portatile di formato A4 basato sul processore Z80, prodotto dalla Sord Computer Corporation e distribuito nel 1983.\nIl Sord IS-11 (dove IS sta per \"Integrated Software\") \u00e8 privo di Sistema operativo, ma veniva distribuito con incorporati alcuni software applicativi per la scrittura, fogli di calcolo, file manager e software di comunicazione.\nFu seguito dai modelli IS-11B e IS-11C.\nDescrizione tecnica.\nL'IS-11 era dotato di una versione CMOS dello Z80A funzionante a 3,4 MHz.\nEra dotato di 32 oppure 64 KB di NVRAM e di 64 KB di ROM.\nEra equipaggiato con un display LCD che poteva visualizzare 40 caratteri su 8 linee oppure 256 x 64 pixel.\nI dati erano memorizzati su microcassette da 128 KB."}
{"id": "2445655", "revid": "120046", "url": "https://it.wikipedia.org/wiki?curid=2445655", "title": "Andr\u00e9 Santos", "text": ""}
{"id": "2445657", "revid": "599013", "url": "https://it.wikipedia.org/wiki?curid=2445657", "title": "Mike Nahar", "text": ""}
{"id": "2445658", "revid": "120046", "url": "https://it.wikipedia.org/wiki?curid=2445658", "title": "Andr\u00e8 santos", "text": ""}
{"id": "2445664", "revid": "767487", "url": "https://it.wikipedia.org/wiki?curid=2445664", "title": "Ralph Abercromby (meteorologo)", "text": "Biografia.\nNipote per via paterna del generale Ralph Abercromby, Ralph Abercromby fu un attivo studioso dei fenomeni atmosferici, arrivando a compiere una doppia circumnavigazione del globo allo scopo di osservare e fotografare le tipologie di nuvole nelle diverse regioni climatiche. \n\u00c8 noto per i suoi studi sui rapporti tra l'andamento della pressione atmosferica e le condizioni del tempo, soprattutto riconoscendo gli effetti provocati dalla radiazione solare nonch\u00e9 per una classificazione delle nuvole, ideata in Inghilterra, e di cui trov\u00f2 la conferma durante i suoi viaggi di studio attorno al mondo.\nUn suo saggio sul clima australiano \u00e8 stato recentemente ristampato in: Ralph Abercromby, H. A. B. 1865 Hunt, Henry Chamberlaine Russell, \"Three Essays On Australian Weather\", Nabu Press, ISBN 1-177-54608-6"}
{"id": "2445666", "revid": "1456895", "url": "https://it.wikipedia.org/wiki?curid=2445666", "title": "Campionato statunitense femminile di scacchi", "text": "Il Campionato statunitense femminile di scacchi si gioca negli Stati Uniti dal 1937 per determinare la campionessa nazionale di scacchi.\nSimilmente al Campionato statunitense assoluto \u00e8 organizzato dalla United States Chess Federation, la Federazione statunitense degli scacchi.\nL'edizione 2020 \u00e8 stata giocata online, a cadenza semilampo, a causa delle limitazioni imposte dalla Pandemia di COVID-19 del 2019-2021."}
{"id": "2445683", "revid": "1305772", "url": "https://it.wikipedia.org/wiki?curid=2445683", "title": "Slovan Bratislava", "text": ""}
{"id": "2445688", "revid": "339392", "url": "https://it.wikipedia.org/wiki?curid=2445688", "title": "MFK Ko\u0161ice", "text": ""}
{"id": "2445691", "revid": "253269", "url": "https://it.wikipedia.org/wiki?curid=2445691", "title": "Rosina Lawrence", "text": "Biografia.\nNacque il 30 dicembre 1912 in Canada da George e Annie Luise Lawrence. Nel 1921 la famiglia Lawrence si trasfer\u00ec in California dove il padre di Rosina trov\u00f2 lavoro come costruttore di set presso gli studi cinematografici. Tale impiego gli permise di introdurla agli agenti addetti ai casting dei film.\nAll'et\u00e0 di 16 anni la Lawrence prese lezioni di danza come terapia per il recupero fisico resosi necessario a causa di una paralisi che aveva coinvolto la parte sinistra del suo corpo, e proprio la danza le permise di entrare nel mondo del cinema lavorando inizialmente come ballerina.\nAll'et\u00e0 di 20 anni fu assunta presso i \"Fox Studios\". Interpret\u00f2 alcuni film assieme ad attori come Alice Faye, Edward Everett Horton ed altri.\nNel 1936 ottenn\u00e8 un contratto a lungo termine con gli Hal Roach Studios.\nNella sua breve carriera \u00e8 conosciuta per aver interpretato il personaggio di Mary Roberts nel film di Stanlio e Ollio \"I fanciulli del West\" (1937). Interpret\u00f2 poi il ruolo dell'insegnante Miss Lawrence (o Miss Jones) nelle commedie delle \"Simpatiche canaglie\" (1936) e quello di Alice Lowell nel film \"L'ora che uccide\" (1936).\nNel 1939 spos\u00f2 il giudice italoamericano P. Marchisio e lasci\u00f2 la recitazione per dedicarsi alla famiglia. Il suo ultimo film fu \"In campagna \u00e8 caduta una stella\" (1939), diretto da Eduardo De Filippo. Marchisio mor\u00ec nel 1973 e nel 1987 la Lawrence spos\u00f2 il biografo di Stanlio e Ollio, John McCabe.\nMor\u00ec di cancro a New York City il 23 giugno 1997 all'et\u00e0 di 84 anni. Dopo i funerali, la Lawrence venne cremata."}
{"id": "2445695", "revid": "2106858", "url": "https://it.wikipedia.org/wiki?curid=2445695", "title": "Sanpei Shirato", "text": "Biografia.\nNascque a Tokyo il 15 febbraio 1932. Figlio del pittore Otamoko Toki, Shirato inizi\u00f2 la carriera artistica molto presto, appena terminata l'istruzione media. La sua prima attivit\u00e0 fu quella di disegnatore nei \"kamishibai\", una specie di teatrini di strada che prevedevano la realizzazione di disegni su fogli di carta spessi che accompagnavano il racconto orale della vicenda narrata. Si trattava di una forma di intrattenimento piuttosto diffusa, prima dell'avvento della televisione: a quel punto, Shirato decise di cambiare rotta e di intraprendere la professione di mangaka.\nAvverso all'omologazione che il mercato tradizionale imponeva ai lavori in commercio, cos\u00ec come alla necessit\u00e0 di attenuare la portata comunicativa delle sue storie nell'ottica di una censura necessaria ad una maggior vendita, Shirato rifiut\u00f2 a lungo di commercializzare i propri lavori attraverso le grandi case editrici, ripiegando sul sistema del \"kashihon\", qualcosa di simile ad un prestito bibliotecario che si poteva ottenere previa modicissima spesa. Quasi tutte le sue opere, \"in primis\" e soprattutto quelle pi\u00f9 famose (\"Ninja Bugeicho\", \"Kamui Den\", \"Kamui Gaiden\") si diffusero inizialmente tramite questo sistema: non raggiungendo mai un pubblico estesissimo, quindi, ma un pubblico fedelissimo e affezionato s\u00ec.\nFin dai suoi primi lavori, Sampei Shirato esplor\u00f2 in modo realistico l'universo dei ninja, specialmente nel Giappone medioevale: non per niente il suo primo successo (pubblicato tra 1959 e 1962), si intitola \"Ninja bukeiko Kagemaru Den\" ovvero, tradotto alla buona, \"L'apprendistato di un ninja, la leggenda di Kagemaru\". Quest'opera, inedita in Italia fino al febbraio 2012, divenne un grande successo anche e soprattutto per i suoi contenuti ideologici: era infatti una delle letture pi\u00f9 diffuse all'interno dei movimenti studenteschi che, tra gli anni sessanta e settanta, scuotono la coscienza civile del Giappone. Questo modo di raccontare pregno di significati e dotato di una lettura ben precisa - seppur mascherata - delle vicende contemporanee \u00e8 uno dei marchi di fabbrica della poetica di Shirato e lo ritroviamo praticamente ovunque nella sua restante produzione (per lo pi\u00f9 improntata su lavori di genere analogo, ma non solo), avvicinando l'autore al genere di cui \u00e8 divenuto maestro indiscusso, il \"gekiga\".\nIl maestro fond\u00f2 poi una societ\u00e0 propria, la Akame Production, attraverso la quale tutt'oggi continu\u00f2 a realizzare e a completare i propri racconti.\nCarriera.\nLa produzione di Shirato \u00e8 davvero sterminata, contando che moltissime sono le storie brevi accanto a quelle di pi\u00f9 ampio respiro. Quasi tutto ci\u00f2 che il maestro ha realizzato, per\u00f2, \u00e8 misconosciuto al di fuori dei confini del Giappone, e questo vale soprattutto per la parte occidentale del mondo e per l'Italia: per questo motivo le informazioni riguardo ai titoli, anche di quelli di maggior rilievo, sono spesso frammentarie e sommarie.\nIn generale, \u00e8 innegabile che la figura del ninja sia predominante. Shirato ne offre un'interpretazione che si discosta da quella maggiormente diffusa (soprattutto negli anni settanta) e che alternava magia e poteri al limite del sovrannaturale a prestazioni erotiche e pruriginose: il mondo dei suoi ninja serve come scenario violento e opprimente per un'analisi crudele ma attenta dei problemi sociali e morali del Giappone contemporaneo. Essi possono incarnare ideali, sia positivi sia negativi, oppure l'animo umano nelle sue contraddizioni, ma \u00e8 raro che Shirato li dipinga al di fuori di un realismo spesso dai tratti agghiaccianti.\nTra le opere ambientate nel mondo dei ninja, ricordiamo tra le pi\u00f9 importanti \"Ninja Bugeicho\", \"Kaze no Ishimaru\", \"Sasuke\", \"Watari\" e soprattutto il capolavoro del maestro, la lunga saga di Kamui.\n\"Ninja Bugeicho\" racconta le vicende dei contadini che si oppongono allo sfruttamento e alle trame dei vari daimyo locali in quel periodo tormentato e turbolento che \u00e8 passato alla storia come epoca Sengoku. A guidare la loro resistenza \u00e8 il ninja Kagemaru, capo del clan di Kage. L'apporto ideologico che impregna la narrazione \u00e8 evidente, cos\u00ec come \u00e8 evidente - e in qualche modo unica, considerando il resto della produzione che seguir\u00e0 - la visione ottimistica del futuro: sebbene i toni dell'opera siano spesso cupi e brutali, il suo epilogo - per quanto triste - si apre alla speranza di un domani migliore che \u00e8 possibile realizzare attraverso la lotta comune.\nDel tutto assente questo barlume di speranza, invece, \u00e8 nella saga pi\u00f9 che decennale dedicata a Kamui: la storia del ragazzo che, per sfuggire alla discriminazione sociale, cerca rivalsa diventando ninja e poi, avendo compreso la reale natura sanguinaria e opprimente di quella vita, fugge dal clan attirandosi una vendetta implacabile, \u00e8 suddivisa in due grossi blocchi, ognuno dei quali dedicato ad un segmento della sua vita. \"Kamui Den\" racconta ci\u00f2 che accade dall'infanzia di Kamui fino alla sua decisione di ribellarsi; \"Kamui Gaiden\", invece, descrive le peripezie della sua continua fuga. Ma non v'\u00e8 ideologia positiva tra le sue pagine, solo un amarissimo ripiegamento, un rifiuto nei confronti di una societ\u00e0 gretta, meschina e prevaricatrice, accompagnato dallo straziante bisogno di provare fiducia nel prossimo che per\u00f2 viene costantemente tradito. Kamui, diversamente da Kagemaru, non incarna un ideale di lotta positivo che si impegna a combattere il male; Kamui \u00e8 semplicemente consapevole della mancanza di vie d'uscite, e tuttavia non riesce a liberarsi dalla speranza di trovare pace da qualche parte, un giorno, bench\u00e9 tale speranza si configuri di fatto come un'ottusa illusione, come una chimera manovrata dal pi\u00f9 bestiale istinto di sopravvivenza.\nDi meno si pu\u00f2 dire sulle altre serie menzionate. \"Kaze no Ishimaru\" ebbe notevolissimo successo in Giappone, ma a dispetto di questo le informazioni in merito sono scarsissime: a grandi linee, la trama riguarda Ishimaru, un ninja incaricato di difendere una preziosa sfera dalle mani degli uomini di Tokugawa, decisi a tutto pur di rubarla perch\u00e9 chiave di un pericoloso segreto. \"Watari\" invece descrive una guerra tra clan di ninja, fomentata da un crudele daimyo contro il quale il ragazzino protagonista e suo nonno combatteranno. Quanto a \"Sasuke\", abbiamo di nuovo un protagonista molto giovane che, assieme al padre Ozaru, \u00e8 costretto a sfuggire alla persecuzione del suo clan da parte dei ninja al soldo di Tokugawa. L'accuratezza storica (come sempre, nelle opere di Shirato) \u00e8 precisissima, e ricorrono molte figure realmente esistite, anche se comunque il manga si regge pi\u00f9 che altro sugli sforzi di Sasuke di crescere come ninja e come uomo.\nTutte queste opere hanno avuto un successo sufficiente a garantire loro una versione animata o cinematografica che le immortalasse. A Kagemaru e ai suoi ninja venne dedicato un film diretto nel 1967 da Nagisa Oshima; \"Kaze no Ishizaru\" divenne una serie animata (sebbene fortemente rimaneggiata nei contenuti) dal titolo \"Shonen ninja kaze no Fujimaru\" (1964). Anche Sasuke e Kamui vennero animati, rispettivamente nel 1968 e nel 1969, e furono le uniche due serie che giunsero anche in Italia (i titoli delle versioni doppiate sono \"Sasuke il piccolo ninja\" e \"L'invincibile Ninja Kamui\"). \"Watari\" invece venne trasformato in un film prodotto dalla Disney e diffuso anche in Italia, col titolo \"Watari, ragazzo prodigio\".\nNon solo di ninja, per\u00f2, \u00e8 costellata la produzione di Shirato: andiamo dalle opere di carattere mitologico e fiabesco (\"Shinwa Densetsu Series\"), a quelle dedicate all'universo femminile (\"Nyoboshi Series\"), dal naturalistico \"Seton Dobutsuki\" allo shojo (\"Kieyuku Shojo\"). Tra le opere minori conviene ricordare anche \"Akame - The red eyes\", che (unico lavoro, a parte \"Kagemaru Den\" e una porzione di \"Kamui Gaiden\") \u00e8 stata tradotta e pubblicata in italiano.\nStile.\nDa un punto di vista grafico, lo stile di Sampei Shirato, influenzato dalla pittura del padre, risulta diverso dal quello del maggiore autore a lui contemporaneo, ovvero Osamu Tezuka. Questi aveva uno stile ancora \"disneyano\", ovvero molto tondeggiante, mentre Shirato partorisce un tratto ruvido e adulto, apparentemente grezzo ma conforme alle tematiche trattate. Realismo innanzitutto, questo era il motto non solo suo, ma in generale degli autori di \"gekiga\". Shirato mostra per\u00f2 subito un'irresistibile capacit\u00e0 di resa della dinamicit\u00e0: le sue tavole e il suo tratto agile - forse grazie all'esperienza accumulata con la pratica del \"kamishibai\" - creano spesso l'illusione cinetica. Scenari ariosi e corpi plastici contribuiscono non poco a rendere perfettamente l'idea del movimento, come pochi altri autori sono in grado di fare.\nPer quanto concerne i temi, come detto, Shirato si dedica quasi esclusivamente al mondo dei ninja. Le storie di Sampei Shirato narrano ingiustizie e prevaricazioni sociali, in auge tanto nel Medioevo quanto ai giorni in cui scriveva. Accanto a questa produzione maggioritaria, comunque, trovavano spazio anche temi naturalistici e attinti dall'universo del mito e della fiaba."}
{"id": "2445701", "revid": "61651", "url": "https://it.wikipedia.org/wiki?curid=2445701", "title": "Federico Della Chiesa", "text": "Biografia.\nFiglio primogenito dell'avvocato Emanuele Della Chiesa (1816\u20131869) e di Angelica Vittorina Zerbi (1825\u20131889), appena undicenne, si entusiasm\u00f2 per le gesta di Giuseppe Garibaldi e nel 1866, lasciati gli studi liceali, si arruol\u00f2 nel 1\u00ba reggimento di volontari comandato dal generale garibaldino Clemente Corte.\nL'infelice esito della terza guerra di indipendenza non lo distolsero dagli ideali impersonati da Garibaldi e cos\u00ec, l'anno successivo, rispose nuovamente all'appello del Generale partecipando alla marcia dei volontari verso Roma, conclusasi con la battaglia di Mentana (1867) ove fu arrestato e rinchiuso prima a Castel Sant'Angelo e poi a Gaeta.\nRientrato nella citt\u00e0 natale, riprese gli studi interrotti. Si iscrisse quindi a Pavia alla Facolt\u00e0 di Medicina per poi passare, dopo poco, alla Facolt\u00e0 di Giurisprudenza ove consegu\u00ec la laurea nel 1871. Inizi\u00f2 subito la carriera professionale acquisendo il titolo di avvocato nel 1874.\nNel 1873 si spos\u00f2 con Ernestina Paravicini (1852-1930) figlia di un altro fervente patriota varesino, Cesare Paravicini (1810\u20131867), dalla quale ebbe due figli: Giuseppina (1874-1964) e Cesare (1877\u20131947).\nNel 1876, fu tra i promotori del periodico \"L'indicatore Varesino\" (1875-1882), di ispirazione liberale-radicale, del quale cur\u00f2 pure per un certo tempo la redazione e l'orientamento politico. Nel 1891 fu nuovamente impegnato in un'altra iniziativa giornalistica, il settimanale politico pure di stampo liberale \"Campo dei Fiori\" (cui collabor\u00f2 anche il fratello Giuseppe Speri Della Chiesa Jemoli, scrittore e poeta, 1865-1946) e successivamente (1893) nella direzione del periodico \"Varese\" di breve durata.\nEletto numerose volte (dal 1884) consigliere comunale, ricopr\u00ec la carica di sindaco di Varese per il partito repubblicano dal 7 febbraio 1911 al 29 luglio 1914 . Fu altres\u00ec presidente dell'Ordine degli Avvocati di Varese.\nPubblic\u00f2 diverse opere di storia locale.\nMor\u00ec improvvisamente il 25 agosto 1920; sul carro funebre furono posti i due emblemi della sua vita: la camicia rossa di ex-garibaldino e la toga nera che per tanti anni lo vide tra le figure pi\u00f9 apprezzate e brillanti del foro. In suo ricordo il Comune di Varese ed i colleghi posero sotto il portico del Palazzo Estense, sede del Municipio, un busto in marmo sopra un'iscrizione che ne ricorda le doti umane e professionali."}
{"id": "2445702", "revid": "486946", "url": "https://it.wikipedia.org/wiki?curid=2445702", "title": "Daikengo", "text": ""}
{"id": "2445704", "revid": "21880", "url": "https://it.wikipedia.org/wiki?curid=2445704", "title": "Drosera longifolia", "text": ""}
{"id": "2445707", "revid": "125720125", "url": "https://it.wikipedia.org/wiki?curid=2445707", "title": "Papa Sisto V", "text": "Biografia.\nFelice nacque a Grottammare, piccolo villaggio di pescatori delle Marche meridionali, allora nella giurisdizione di Fermo. Il padre, Peretto di Montalto, si era rifugiato a Grottammare per sfuggire alle angherie del Duca d'Urbino, trovandovi un lavoro come giardiniere. Qui conobbe Mariana, di Frontillo di Sopra di Pievebovigliana, che lavorava al servizio del possidente Ludovico De Vecchis (nobile famiglia originaria di Fermo), e la spos\u00f2.\nFelice visse un'infanzia molto povera. Ultimo nato della famiglia, svolse lavori umili insieme ai genitori. A 25\u00a0km di distanza da Grottammare, sull'Appennino umbro-marchigiano, suo zio materno, Salvatore Ricci, viveva nel convento di San Francesco delle Fratte a Montalto. All'et\u00e0 di nove anni Felice entr\u00f2 nel convento francescano. A 12 anni inizi\u00f2 il noviziato. Nel 1535 vest\u00ec l'abito francescano: assunse cos\u00ec il nome di fra Felice, mantenendo il nome di battesimo. Da allora inizi\u00f2 gli studi filosofici e teologici che lo portarono a spostarsi in diversi conventi dell'Ordine, per ascoltare i maestri migliori. Concluse gli studi nella \"magna domus\" francescana di Bologna (settembre 1544). Tre anni prima, nel 1541, era stato ordinato diacono.\nSuccessivamente fra Felice fu \u201cbaccelliere di convento\u201d, cio\u00e8 insegnante di metafisica e diritto canonico nei monasteri dell'Ordine a Rimini e poi a Siena. Nel 1547 fu ordinato sacerdote; l'anno successivo ottenne il dottorato in teologia all'ateneo di Fermo; qui ricevette anche il titolo di \"maestro\" (1548) dal generale dell'Ordine dei Francescani conventuali, Bonaventura Fauni-Pio. Diede presto prova di una rara abilit\u00e0 sia come predicatore che nella dialettica. Il 14 giugno del 1551, a Montalto per affari, si dichiar\u00f2 per la prima volta col cognome Peretti.\nNel 1552 si rec\u00f2 una prima volta a Roma su invito del cardinale Rodolfo Pio, protettore del suo ordine, per tenere alcune omelie durante la Quaresima. Come predicatore francescano tenne le omelie quaresimali nella Basilica dei Santi XII Apostoli. Ebbe modo quindi di mostrare le sue rimarchevoli abilit\u00e0 oratorie riscuotendo molta impressione e guadagnandosi la stima di due futuri grandi e famosi personaggi: san Filippo Neri e sant'Ignazio di Loyola. Un incontro decisivo fu quello con il cardinale Michele Ghislieri, che negli anni successivi divenne il suo grande protettore. Rimase a Roma per il resto dell'anno.\nTorn\u00f2 nella Citt\u00e0 eterna nel 1556, quando fu nominato membro della commissione creata da papa Paolo IV per elaborare una riforma della Curia romana. Successivamente fu nominato reggente dell'Universit\u00e0 di Venezia. L'anno successivo fu nominato inquisitore della citt\u00e0 lagunare. Noto per il suo rigore, divenne inviso alle autorit\u00e0 locali, che ottennero che fosse richiamato a Roma; ci\u00f2 avvenne effettivamente nel 1560. Tornato a Roma, padre Felice continu\u00f2 l'incarico di consulente del Sant'Uffizio, ottenne la docenza all'Universit\u00e0 La Sapienza e fu procuratore generale e vicario apostolico dei francescani conventuali.\nNel 1565 il pontefice Pio IV lo nomin\u00f2 membro della commissione dell'Inquisizione inviata in Spagna per il processo all'arcivescovo di Toledo, Bartolom\u00e9 Carranza. Nacquero in quell'occasione delle incomprensioni con il presidente della commissione, il cardinale Ugo Boncompagni; la forte antipatia personale che ne deriv\u00f2 ebbe una marcata influenza sugli eventi degli anni successivi.\nNel 1566 Michele Ghislieri, diventato papa con il nome di Pio V, lo nomin\u00f2 vescovo e vicario generale dei Frati conventuali e nello stesso anno, il 15 novembre, gli fu assegnata la diocesi di Sant'Agata dei Goti (nel Sannio). Nel 1570 lo cre\u00f2 cardinale con il titolo di San Girolamo degli Schiavoni. Nel 1572 fu eletto papa il Boncompagni. In poco tempo, il cardinal Montalto, come veniva generalmente chiamato, perse tutte le cariche fino ad allora accumulate.\nPer tutto il resto del pontificato di Gregorio XIII fece una vita ritirata. Nella sua villa sull'Esquilino inizi\u00f2 a scrivere un'opera su Sant'Ambrogio. Durante questi anni, uno dei segretari del cardinale fu il serissimo e affidabile perugino Scipione Tolomei, raccomandatogli da Fulvio Giulio della Corgna, che svolse impeccabilmente il servizio, prima di dedicarsi alla cancelleria del Marchesato di Castiglione del Lago.\nConclavi.\nIl cardinal Peretti partecip\u00f2 al conclave del 1572, che elesse papa Gregorio XIII, e a quello del 1585, che lo vide eletto nonostante non fosse indicato da nessuno dei partiti dominanti nel collegio cardinalizio.\nIl conclave del 21-24 aprile 1585.\nSisto V fu eletto papa il 24 aprile 1585 in Vaticano e fu incoronato nel Palazzo apostolico il 1\u00ba maggio da Ferdinando de' Medici, cardinale protodiacono. Assunse il nome pontificale di Sisto in memoria del predecessore Sisto IV (1471-1484), appartenente anch'egli all'Ordine francescano.\nUno dei fattori che favorirono la sua vittoria fu il suo vigore fisico, che sembrava promettere un lungo pontificato.\nL'ultimo papa francescano dopo Sisto V sar\u00e0 Clemente XIV (1769-1774).\n42 cardinali parteciparono al conclave, che fu celebrato da una composizione di Giovanni Pierluigi da Palestrina denominata \"Tu es pastor ovium\".\nIl pontificato.\nRelazioni con le istituzioni della Chiesa.\nIl pontificato di Sisto V si inseriva nel percorso della Controriforma e dell'attuazione dei decreti emanati dal Concilio di Trento. Il 20 dicembre 1585 Sisto V pubblic\u00f2 la costituzione apostolica \"Romanus pontifex\": essa \u00e8 ricordata per aver reinstaurato la prassi della Visita ad limina, dando concreto significato al principio dell'obbligo di residenza dei vescovi e della loro dipendenza dal Papa, ribadito sin dalla prima fase del Concilio. Tutti i patriarchi e vescovi, dopo la consacrazione, si dovevano impegnare a recarsi nell'Urbe, innanzitutto per visitare le tombe degli Apostoli Pietro e Paolo, indi per rappresentare alla Santa Sede la situazione della propria diocesi. Se un prelato non avesse potuto recarsi a Roma personalmente, avrebbe inviato un suo rappresentante.\nIl 3 dicembre 1586 Sisto V pubblic\u00f2 la costituzione apostolica \"Postquam verus\", con la quale riform\u00f2 il Collegio cardinalizio. Il documento conteneva le seguenti prescrizioni:\nAl momento della sua salita al Soglio, il governo centrale della Chiesa aveva gi\u00e0 come perno le Congregazioni permanenti. Sisto V ne aument\u00f2 il numero e ne istitu\u00ec di nuove. Il pontefice eredit\u00f2 dai suoi predecessori i seguenti dicasteri: Congregazione dell'Inquisizione, Congregazioni dell'Indice, del Concilio e dei Vescovi, pi\u00f9 altre a carattere temporaneo. Il 17 maggio 1586 il pontefice cre\u00f2 la Congregazione per i Regolari.\nIl 22 gennaio 1588 Sisto V pubblic\u00f2 la costituzione apostolica \"Immensa Aeterni Dei\", con la quale riorganizz\u00f2 la Curia romana fissando in 15 il numero delle Congregazioni cardinalizie permanenti, di cui nove deputate al governo della Chiesa e le sei restanti all'amministrazione dello Stato pontificio.\nIn un altro provvedimento, il pontefice modific\u00f2 la composizione dell'ufficio del Protonotari apostolici fissandolo in dodici membri.\nFond\u00f2 infine la Stamperia vaticana, per la stampa dei documenti ufficiali della Santa Sede (breve \"Eam semper\", 27 aprile 1587).\nIl pontefice:\nRelazioni con i monarchi europei.\nRodolfo II era cattolico e rimase alleato del pontefice.\nPapa Sisto V continu\u00f2 la linea del predecessore Gregorio XIII: appoggi\u00f2 la Lega cattolica di Enrico di Guisa (sostenuta dal re di Spagna) e contrast\u00f2 gli ugonotti, il cui massimo esponente era Enrico di Navarra, erede al trono. Sisto V intervenne personalmente nella contesa il 9 settembre 1585 scomunicando Enrico di Navarra. Uno degli effetti della scomunica fu quello di cancellare i suoi diritti di successione. Nel 1588 la Santa Sede interruppe le relazioni diplomatiche con il regno di Francia a causa dell'assassinio del cardinale Luigi di Guisa.\nDopo che nel regno di Francia gli ugonotti ebbero preso il sopravvento sui cattolici, la Spagna intervenne militarmente: Filippo II disloc\u00f2 sue truppe sul territorio francese poi occup\u00f2 il Vermandois, parte della Piccardia, Calais ed alcune basi navali. Il pontefice prese le parti della Spagna. La partita per\u00f2 si complic\u00f2 a causa dell'assassinio di re Enrico III, avvenuto il 2 agosto 1589. Il pontefice condann\u00f2 pubblicamente l'attentato e consider\u00f2 re Filippo II moralmente responsabile: egli dovette comparire, sotto pena di scomunica, davanti al suo tribunale.\nDopo la morte improvvisa di Stefano I B\u00e1thory (12 dicembre 1586), il pontefice segu\u00ec attentamente gli eventi. Si disputarono la successione l'arciduca Massimiliano d'Austria e Sigismondo III di Svezia. Il pontefice invi\u00f2 in Polonia come nunzio apostolico il cardinale Ippolito Aldobrandini (anch'egli marchigiano), il quale riusc\u00ec a concludere la pace tra le opposte fazioni: Sigismondo fu eletto re.\nContrasto al protestantesimo.\nCome il predecessore Gregorio XIII, Sisto V fece diversi tentativi per ripristinare la religione cattolica in Inghilterra. Appoggi\u00f2 il progetto di invasione propostogli dal re di Spagna Filippo II con un finanziamento di un milione di scudi. Filippo II appront\u00f2 un'armata navale composta da 130 vascelli e 24.000 uomini (20.000 soldati e 4.000 marinai). L' \u201cInvincibile Armata\u201d salp\u00f2 a fine maggio 1588; lo scontro con la marina inglese (22 galeoni e 108 vascelli mercantili armati) si risolse per\u00f2 con la decisiva vittoria di quest'ultima (8 agosto 1588).\nProvvedimenti riguardanti gli ebrei.\nCon la bolla \"Christiana pietas\" (1586) Sisto V abol\u00ec parte delle disposizioni contenute nella \"Hebraeorum gens\" di Pio V (1569), ritenute troppo punitive. Consent\u00ec agli ebrei di abitare nelle citt\u00e0 e nei centri maggiori senza pi\u00f9 l'obbligo di risiedere nel ghetto, permise nuovamente l'esercizio del commercio (escludendo solo il grano ed altri generi alimentari), abol\u00ec l'uso della rotella di stoffa gialla cucita sull'abito nella parte sinistra del petto come contrassegno e consent\u00ec ai medici ebrei di curare i cristiani..\nGoverno dello Stato Pontificio.\nCon la costituzione apostolica \"Romanus pontifex\" (1585) Sisto V attribu\u00ec al governatore di Roma i poteri di vice-camerlengo (il camerlengo era, all'epoca, il cardinale responsabile dell'amministrazione delle finanze della Curia e dei beni temporali della Santa Sede).\nNel settembre 1587 il pontefice invi\u00f2 cinque esperti funzionari della Camera apostolica nelle province dello Stato pontificio, assegnando loro il compito di controllare il funzionamento degli uffici per accertare eventuali abusi di potere o segnalare episodi di malagestione. La missione fu eseguita in pochi mesi terminando nel gennaio successivo; nella relazione che ne segu\u00ec, i cinque esperti approvarono sostanzialmente l'operato degli uffici locali e suggerirono una serie di misure atte a migliorare la redditivit\u00e0 dei beni pubblici.\nCon la bolla \"Immensa aeterni Dei\" (1588) Sisto V attribu\u00ec a sei Congregazioni cardinalizie il compito di amministrare lo Stato della Chiesa. Inoltre var\u00f2 nuove misure per regolamentare l'economia e le finanze pubbliche. Alcune cariche furono messe in vendita; vennero fondati nuovi \"Monti\" e introdotte nuove tasse. La Camera Apostolica accumul\u00f2 un ampio surplus. Parte del denaro raccolto fu investita per la bonifica delle paludi pontine (solo avviata), per promuovere l'agricoltura e sostenere il commercio di lana e seta. Il pontefice si occup\u00f2 anche di sicurezza e ordine pubblico: la mancanza di un vero e proprio corpo di guardie aveva generato una situazione di semi-anarchia in vaste parti dello Stato della Chiesa. Il pontefice adott\u00f2 severe misure volte a reprimere il banditismo. Il pontefice viet\u00f2 su tutto il territorio pontificio di portare indosso armi di media e grossa taglia. Inoltre releg\u00f2 in ristrette zone la prostituzione di strada e viet\u00f2 in modo deciso che le madri potessero far prostituire le figlie giovani.\nOpere realizzate a Roma.\nSisto V commission\u00f2 all'architetto Domenico Fontana:\nFontana si occup\u00f2 anche, su ordine del pontefice, della distruzione delle rovine del Settizonio, edificio risalente all'inizio del III secolo di cui rimanevano i ruderi. Altri lavori eseguiti a Roma furono: la loggia \u201cdi Sisto\u201d o \u201cdelle benedizioni\u201d a San Giovanni in Laterano; l'erezione di quattro obelischi, compreso quello in Piazza San Pietro, il pi\u00f9 alto di tutti. L'obelisco Vaticano, infatti, \u00e8 alto 40 metri (25,30 senza il basamento) e pesa 332 tonnellate. Nell'estate del 1586 il pontefice commission\u00f2 all'architetto Fontana il trasferimento dell'imponente monumento dal Circo di Nerone, dove si trovava dal 40 d.C. (vi era stato portato dall'imperatore Caligola, di ritorno da Alessandria d'Egitto), al centro geometrico di Piazza San Pietro. Per il trasferimento dell'opera occorsero quattro mesi di lavoro e furono impiegati 900 uomini, 75 cavalli e 40 argani. Dal 10 settembre 1586 svetta nella piazza, come un enorme dito che punta in cielo, a ricordare che il destino di tutti risiede nella Casa del Signore.\nIl pontefice ricevette la visita di una delegazione di cristiani giapponesi di alto lignaggio guidata dal gesuita Alessandro Valignano. Giunta a Roma negli ultimi giorni di regno di Gregorio XIII, la delegazione si trattenne fino al 3 giugno 1585. Il pontefice insign\u00ec gli ambasciatori della cittadinanza onoraria romana, oltre a fare loro dono della Chiesa di Santa Maria dell'Orto. Questa rappresenta da allora il luogo di culto di riferimento per la comunit\u00e0 cattolica giapponese della capitale italiana.\nNel 1587 Sisto V acquist\u00f2 dai Carafa la villa di Monte Cavallo (sul colle Quirinale) per farne la sua primaria residenza estiva. La fabbrica dell'edificio fu ampliata fino a raggiungere le dimensioni di un grande palazzo: divenne cos\u00ec il Palazzo di monte Cavallo, poi portato a termine dai pontefici successivi (oggi \u00e8 il Palazzo del Quirinale). Sisto V inoltre concep\u00ec un progetto di grande riqualificazione urbana nell'Urbe, incentrato attorno alla basilica di Santa Maria Maggiore, comprendente l'apertura di sei nuove strade.\nIl Papa fece tracciare una nuova via che, attraversando le tre colline del Rione Monti, collegava Trinit\u00e0 dei Monti con San Giovanni in Laterano e Santa Croce in Gerusalemme: la via Sistina il cui percorso (che attraversa le Quattro Fontane al Quirinale, il Viminale, S. Maria Maggiore all'Esquilino, fino al palazzo del Laterano) \u00e8 contrassegnato da grandi obelischi egizi, eretti dall'architetto papale Domenico Fontana.\nInfine, Sisto V pose le premesse per lo sviluppo urbano di Roma al di fuori dei quartieri abitati accanto al Tevere: integr\u00f2 Borgo (sino a quel tempo autonomo) come quattordicesimo rione della citt\u00e0. Le strade realizzate all'interno delle mura aureliane indicarono le linee di sviluppo seguite nei tre secoli successivi.\nInoltre il pontefice:\nLo scultore Taddeo Landini esegu\u00ec un noto busto in bronzo del pontefice.\nSecondo alcune fonti, il pontefice concep\u00ec il progetto del trasporto del Santo Sepolcro in Italia.\nMorte e sepoltura.\nPapa Sisto V mor\u00ec di malaria la sera del 27 agosto 1590 nel palazzo del Quirinale.\nFu sepolto nella cappella fatta costruire da lui stesso nella Basilica di Santa Maria Maggiore; il suo cuore \u00e8 conservato nella Chiesa dei Santi Vincenzo e Anastasio a Trevi, in piazza Trevi.\nSisto V nella tradizione romana.\nNon furono sereni i rapporti tra il papa marchigiano e la municipalit\u00e0 capitolina. Il pontefice nei suoi cinque anni di pontificato mostr\u00f2 un attivismo, particolarmente in ambito politico ed edilizio, che non manc\u00f2 di causare numerosi attriti con le autorit\u00e0 del comune, particolarmente dovuti alla manifesta intenzione di ridurne ulteriormente la sua autonomia derivante dagli Statuti e soprattutto di incamerarne le rendite e i tributi di esclusiva spettanza del Senato e dei Conservatori, che pi\u00f9 volte furono costretti a dimostrare che tali entrate erano state concesse in passato in modo solenne.\nTali rendite del resto consentivano alla municipalit\u00e0 di provvedere a numerosi bisogni della cittadinanza, primi fra tutti in quel periodo, la costruzione nella citt\u00e0 delle condutture dell'Acqua Felice, a cui la municipalit\u00e0 fu chiamata da Sisto V a partecipare alle spese in modo cospicuo, e la predisposizione di un deposito di grano per i bisogni della popolazione, oltre ai compiti istituzionali e tipici del Magistrato romano come la cura dei monumenti cittadini e il mantenimento dei ponti e delle strade a cui si provvedeva con la contrazione di prestiti che venivano restituiti dilazionati con la riscossione di alcuni tributi e con la vendita di uffici comunali, come quella del Notaio Capitolino, o l'appalto di alcune gabelle.\nSolo la morte del pontefice ormai deciso a fare un censimento delle entrate del comune, svent\u00f2 il tentativo di farne l'elenco e il conseguente molto probabile incameramento presso la Camera Apostolica, sollevando dai timori gli ufficiali capitolini che registrarono la notizia della scomparsa con queste parole:\nVa menzionata una leggenda secondo la quale Sisto V venne a sapere che c'era un crocefisso che sanguinava; lui allora, recatosi sul posto, prese una scure e spacc\u00f2 il crocefisso, dicendo \"come Cristo ti adoro, come legno ti spacco\". Ed in effetti sembra che si trovassero all'interno spugne intrise di sangue. Questa leggenda ispir\u00f2 al Belli il sonetto romanesco \"Papa Sisto\":\nE comunque dal papa \"rugantino\" e \"tosto\" gli ebrei romani, contro i quali si era particolarmente accanito il domenicano gi\u00e0 inquisitore Pio V, a causa della sistematica usura che praticavano nei confronti dei cittadini dello Stato Pontificio, ottennero grazie alla bolla \"Christiana pietas, infelicem Hebreorum statum commiserans\", grandi alleggerimenti del regime punitivo a cui erano sottoposti ormai da decenni.\nUn'altra curiosit\u00e0 che lega Sisto V alla \"vulgata\" romana: con la sua riforma delle tasse, non fidandosi dei funzionari locali, il papa reclut\u00f2 suoi fidati compaesani marchigiani per esercitare il mestiere di esattori. Nacque per tale motivo il famoso detto, ancora oggi presente nella memoria dei romani: \nConcistori per la creazione di nuovi cardinali.\nPapa Sisto V durante il suo pontificato ha creato 33 cardinali nel corso di 8 distinti concistori.\nCanonizzazioni.\nPapa Sisto V proclam\u00f2 santo lo spagnolo Diego d'Alcal\u00e1 (1588, ricorrenza il 13 novembre).\nInoltre beatific\u00f2 Simonino di Trento (1588).\nInfine proclam\u00f2 Bonaventura da Bagnoregio dottore della Chiesa (bolla \"Triumphantis Hierusalem\" del 1588).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2445710", "revid": "320578", "url": "https://it.wikipedia.org/wiki?curid=2445710", "title": "Cremore di tartaro", "text": ""}
{"id": "2445713", "revid": "1305772", "url": "https://it.wikipedia.org/wiki?curid=2445713", "title": "Vincenzo Rabito", "text": "Biografia.\nContadino semi-analfabeta - ottenne la licenza elementare a 35 anni.\nLa vicenda biografica di Vincenzo Rabito, bracciante agricolo semi-analfabeta, ha percorso il Novecento, iniziando nella Prima guerra mondiale: Rabito \u00e8 stato infatti uno dei ragazzi del '99 protagonisti della Grande Guerra, mentre nel primo dopoguerra, per sfuggire alla fame, accarezz\u00f2 l'idea di \u00ab\"antare affare solde all'Africa\"\u00bb, rincorrendo i sogni di colonialismo della Italia fascista. \nFu poi soldato nella seconda guerra mondiale, per poi attraversare la confusione e, ancora una volta, la nuova fame del secondo dopoguerra, fino ad approdare a un matrimonio combinato e a condizioni di relativo benessere negli anni sessanta, nell'epoca del boom economico italiano.\nFu autore di una singolare opera unica, a contenuto autobiografico, scritta tra la fine degli anni '60 fino alla sua morte nel 1981. Rimasta ignota per vent'anni, l'opera \u00e8 stata riscoperta solo anni dopo la morte dell'autore, a oltre vent'anni dalla sua redazione, grazie all'Archivio Diaristico Nazionale di Pieve Santo Stefano, per essere poi in parte pubblicata (il primo di due memoriali soltanto, e in misura ridotta) nel 2007 da Einaudi con il titolo di \"Terra matta\", a cura di Luca Ricci e Evelina Santangelo. Al libro venne assegnato il Premio letterario Racalmare Leonardo Sciascia nello stesso anno. \nAl libro \u00e8 ispirato il documentario \"Terramatta - Il Novecento italiano di Vincenzo Rabito analfabeta siciliano\", realizzato da Costanza Quatriglio e presentato al pubblico nel 2012. Il progetto Terramatta ha poi dato lo spunto per la costituzione dell'Archivio degli Iblei. A Vincenzo Rabito e alla sua \"Terra matta\" \u00e8 dedicata una stanza del Piccolo museo del diario."}
{"id": "2445714", "revid": "25037692", "url": "https://it.wikipedia.org/wiki?curid=2445714", "title": "Carbonato acido d'ammonio", "text": ""}
{"id": "2445715", "revid": "118031", "url": "https://it.wikipedia.org/wiki?curid=2445715", "title": "Hamilton Academical", "text": ""}
{"id": "2445717", "revid": "320578", "url": "https://it.wikipedia.org/wiki?curid=2445717", "title": "Aizen", "text": ""}
{"id": "2445724", "revid": "4175", "url": "https://it.wikipedia.org/wiki?curid=2445724", "title": "Coppa del Mondo di polo", "text": ""}
{"id": "2445726", "revid": "767487", "url": "https://it.wikipedia.org/wiki?curid=2445726", "title": "Nils \u00c5berg", "text": "Docente all'Universit\u00e0 di Uppsala dal 1915 e all'Universit\u00e0 di Stoccolma dal 1928, ha compiuto importanti studi, in particolare sulle antichit\u00e0 anglosassoni."}
{"id": "2445731", "revid": "5376", "url": "https://it.wikipedia.org/wiki?curid=2445731", "title": "Campionato mondiale di scherma", "text": ""}
{"id": "2445737", "revid": "729019", "url": "https://it.wikipedia.org/wiki?curid=2445737", "title": "Martin P6M SeaMaster", "text": "Il Martin P6M SeaMaster era un idrovolante a scafo centrale quadrigetto prodotto dall'azienda statunitense Glenn L. Martin Company negli anni cinquanta.\nInizialmente progettato per ricoprire il ruolo di bombardiere strategico, a causa dello sviluppo dei sottomarini equipaggiati con missili balistici il programma venne interrotto e il progetto convertito in aereo da pattugliamento marittimo ad alta velocit\u00e0.\nStoria.\nSviluppo.\nAlla fine della seconda guerra mondiale il potenziale bellico nucleare degli Stati Uniti era legato alle caratteristiche dei velivoli che potevano trasportare e sganciare gli ordigni sull'obiettivo designato. Dopo il Boeing B-29 Superfortress, che aveva con l'Enola Gay ed il BOCKSCAR inaugurato l'era dei bombardieri atomici, l'evoluzione del concetto di bombardiere strategico a lungo raggio aveva prodotto il Convair B-36 ed i primi prototipi di quello che sarebbe diventato il Boeing B-52, il che rendeva la neonata United States Air Force nella figura dello Strategic Air Command, l'unica branca delle forze armate statunitensi a poter disporre di una simile importanza strategica.\nCon l'avvento della guerra Fredda la stessa importanza risultava, nella United States Navy, ridimensionata e sembrava destinata ad un ruolo comprimario costretta in caso di bisogno ad una velocit\u00e0 di intervento decisamente inferiore e compensata solo in seguito dalla costruzione di sottomarini di grado di trasportare testate nucleari montate su missili balistici. Per cercare di riacquistare un importante ruolo operativo l'ammiraglio James Russell, allora a capo del Bureau of Aeronautics, propose di sviluppare un idrovolante, dotato anch'esso delle nuove tecnologie acquisite durante il conflitto, equipaggiato quindi con motori a getto che potesse trasportare altrettanto velocemente un carico atomico e che avesse anche un innegabile vantaggio sui velivoli terrestri, legati alla necessit\u00e0 di operare da basi aeree terrestri. Grazie alla sua capacit\u00e0 di operare dalla superficie marina poteva essere supportato in zona da unit\u00e0 navali d'appoggio, di poter creare delle basi galleggianti che sarebbero state pi\u00f9 difficili da individuare da una possibile ritorsione nemica.\nDescrizione tecnica.\nL'aereo aveva un'ala alta a freccia, con i quattro reattori posti all'attaccatura delle ali. Il problema principale rimaneva la possibile ingestione d'acqua da parte dei reattori. La coda a T evitava che i piani di coda venissero investiti dal flusso dei reattori diminuendo la manovrabilit\u00e0. Il vano bombe rotante era a tenuta d'acqua. Le ali portavano un galleggiante alla loro estremit\u00e0."}
{"id": "2445739", "revid": "767487", "url": "https://it.wikipedia.org/wiki?curid=2445739", "title": "Will Blalock", "text": ""}
{"id": "2445740", "revid": "611126", "url": "https://it.wikipedia.org/wiki?curid=2445740", "title": "Campionato mondiale di pallanuoto", "text": ""}
{"id": "2445745", "revid": "72396", "url": "https://it.wikipedia.org/wiki?curid=2445745", "title": "Agostino Zortea", "text": "Biografia.\n ma originario del Primiero, in carriera prese parte a due edizioni dei Mondiali juniores, ottenendo come miglior risultato il 16\u00ba posto nella 10\u00a0km a tecnica libera di Rovaniemi 2005.\nGareggi\u00f2 prevalentemente in Alpen Cup; in Coppa del Mondo disput\u00f2 una sola gara, il 13 dicembre 2006: la 15\u00a0km a tecnica classica di Cogne (80\u00b0)."}
{"id": "2445768", "revid": "4175", "url": "https://it.wikipedia.org/wiki?curid=2445768", "title": "Campionati di nuoto centroamericani e caraibici", "text": ""}
{"id": "2445773", "revid": "390364", "url": "https://it.wikipedia.org/wiki?curid=2445773", "title": "Emigr\u00e9e", "text": ""}
{"id": "2445775", "revid": "599013", "url": "https://it.wikipedia.org/wiki?curid=2445775", "title": "Emigr\u00e9", "text": ""}
{"id": "2445776", "revid": "486946", "url": "https://it.wikipedia.org/wiki?curid=2445776", "title": "Coppa del Mondo (pallanuoto)", "text": ""}
{"id": "2445781", "revid": "390364", "url": "https://it.wikipedia.org/wiki?curid=2445781", "title": "Prigione delle Madelonnettes", "text": ""}
{"id": "2445794", "revid": "767487", "url": "https://it.wikipedia.org/wiki?curid=2445794", "title": "Gran Sigillo del Canada", "text": "Il Gran Sigillo del Canada (in inglese: \"Great Seal of Canada\"; in francese: \"Grand Sceau du Canada\") \u00e8 lo stemma utilizzato dallo Stato del Canada a fini ufficiali, come per la certificazione degli atti del Parlamento che hanno ricevuto il \"royal assent\".\nIl primo Gran Sigillo del Canada fu scolpito nel Regno Unito nel 1869 e inviato in Canada per sostituire un sigillo provvisorio utilizzato dalla Confederazione canadese dal 1867; raffigurava la Regina Vittoria seduta dietro un baldacchino.\nI vecchi sigilli vengono distrutti ogniqualvolta che un nuovo monarca sale al trono. L'attuale Gran Sigillo \u00e8 stato fabbricato presso il Royal Canadian Mint quando la regina Elisabetta II successe a suo padre nel 1952, ed \u00e8 entrato in uso nel 1955. Il sigillo \u00e8 fatto di acciaio speciale temprato, pesa 3,75\u00a0kg, ed ha un diametro di 127\u00a0mm. Rappresenta la Regina in trono con il mantello dell'incoronazione, l'orbe e lo scettro e la ritrae nel giorno della sua intronizzazione con, in primo piano, la versione del 1957 della Armi Reali (lo stemma) del Canada e con l'iscrizione \"Reine du Canada - Elizabeth II - Queen of Canada\". L'iscrizione \u00e8 in francese e in inglese, mentre nei precedenti Gran Sigilli era latino.\nIl Governatore Generale del Canada \u00e8 il custode del Grande Sigillo, che ne lascia il possesso al Cancelliere Generale del Canada. Ciascuna province ha un proprio sigillo, per scopi analoghi, che \u00e8 conservato e custodito dal Luogotenente Governatore della provincia.\nI seguenti documenti devono recare Il Grand Sigillo del Canada: "}
{"id": "2445798", "revid": "123214622", "url": "https://it.wikipedia.org/wiki?curid=2445798", "title": "Processo Wacker", "text": "Il processo Wacker (o processo Hoechst-Wacker) in origine \u00e8 stato esclusivamente riferito al processo di produzione dell'acetaldeide dall'ossidazione dell'etilene in presenza di catalizzatore al palladio.\nSuccessivamente con lo stesso nome (per estensione) si \u00e8 indicata una classe di processi di produzione di aldeidi e chetoni a partire da olefine, spesso denominato Wacker Ossidazione, che avvengono tramite catalisi omogenea con catalizzatore a base di palladio.\nCome il processo di idroformilazione, il processo Wacker porta alla formazione di aldeidi.\nProduzione di acetaldeide.\nMeccanismo di reazione.\nLa reazione di produzione dell'acetaldeide \u00e8 la seguente:\na questa reazione seguono le reazioni di rigenerazione del catalizzatore:\nNel processo complessivo vengono consumati solo l'etilene e l'ossigeno, mentre la concentrazione di catalizzatore nell'ambiente di reazione rimane costante. Il cloruro rameico e l'acido cloridrico hanno anch'essi una concentrazione costante, infatti il loro scopo \u00e8 quello di creare un ambiente ossidante per favorire la rigenerazione del catalizzatore.\nProduzione di acetone.\nIl processo Wacher per la produzione industriale di acetone venne adottato nel 1964; la sintesi prevede l'ossidazione diretta del propilene ad acetone mediante un sistema di catalizzatori di PdCl2. La sintesi procede con una buona selettivita (circa il 90%) se la reazione viene condotta in fase liquida e sotto pressione; sottoprodotto della reazione pu\u00f2 essere aldeide propionica. Il ciclo catalitico comprende una serie di reazioni redox in cui il Pd2+ viene ridotto a Pd0 da CuCl che si ossida a CuCl2. I primi impianti funzionanti a processo Wacker furono installati in Giappone nel 1964."}
{"id": "2445803", "revid": "290948", "url": "https://it.wikipedia.org/wiki?curid=2445803", "title": "Processo Hoechst-Wacker", "text": ""}
{"id": "2445808", "revid": "25040537", "url": "https://it.wikipedia.org/wiki?curid=2445808", "title": "Incidente ferroviario di Viareggio del 29 giugno 2009", "text": ""}
{"id": "2445810", "revid": "169529", "url": "https://it.wikipedia.org/wiki?curid=2445810", "title": "Albert Manent", "text": "Biografia.\nLaureato in diritto e filologia catalana, pur essendosi interessato da giovane alla poesia, dove ha ricevuto critiche positive da poeti affermati, ha dedicato la sua vita di studioso a dare testimonianza della vita di letterati e politici catalani in diverse biografie, critiche, memorie e ritratti. \nAlbert Manent ha vissuto da oppositore in difesa della nazione catalana la guerra civile spagnola (1936-1939) e la seguente dittatura franchista (1939-1975). \nIn difesa della lingua e della cultura catalana sin dall'inizio dei suoi studi universitari ha partecipato ad attivit\u00e0 culturali clandestine pubblicando un'antologia poetica in catalano in un momento in cui il generale Franco aveva vietato di usare in pubblico questa lingua.\nHa tenuto le sue lezioni in catalano e ha partecipato a recite di poesie in questa lingua. \nSi \u00e8 impegnato a sostenere la campagna politica contro la dittatura franchista schierandosi a fianco dell'abate di Montserrat Aureli Maria Escarr\u00e9, le cui prese di posizione contro Franco avevano avuto una forte risonanza nell'opinione pubblica internazionale. \nHa lavorato nel periodo 1980-1990 nell'Amministrazione pubblica (Governo della Generalitat de Catalunya) come consigliere del presidente della Catalogna Jordi Pujol."}
{"id": "2445816", "revid": "838137", "url": "https://it.wikipedia.org/wiki?curid=2445816", "title": "Barriera di Naraku", "text": ""}
{"id": "2445824", "revid": "111224172", "url": "https://it.wikipedia.org/wiki?curid=2445824", "title": "Tassonomia linneana", "text": "Il termine classificazione classica pu\u00f2 essere utilizzato nelle scienze naturali in senso particolare o secondo un senso generale; in questo caso \u00e8 sinonimo di\nLa tassonomia di Linneo (o, come sopra, altrimenti definita) classifica gli esseri viventi in differenti livelli gerarchici, iniziando originariamente da quello di \"regno\". Oggi, si considera il \"dominio\" come una gerarchia \"sopraregnale\", data la recente necessit\u00e0 di includere anche Batteri e Archaea. I regni si dividono in \"phylum\" (o \"phyla\" al plurale latino, usato in letteratura anglosassone) per gli animali, e in \"divisioni\" per piante e altri organismi. Questi si dividono in \"classi\", quindi in \"ordini\", \"famiglie\", \"generi\" e \"specie\".\nSebbene il sistema di Carlo Linneo fosse stabile, l'espansione della conoscenza ha dato luogo ad una espansione del numero di livelli gerarchici, incrementando i requisiti amministrativi del sistema, anche se permane come unico sistema di classificazione di base che attualmente conta, con l'approvazione scientifica universale. Tra le suddivisioni posteriori, sono sorte entit\u00e0 come \"superclasse\", \"super\", \"sotto\" e \"infraordini\", \"super\" e \"sottofamiglie\", \"trib\u00f9\" e \"sottotrib\u00f9\". Molte di queste gerarchie aggiuntive sono di solito sorte nello studio di discipline come la entomologia, che necessita di classificare nuove specie. Qualsiasi campo biologico che studi le specie \u00e8 soggetto alla classificazione tassonomica linneana e, per estensione, ai suoi ranghi gerarchici, particolarmente per quel che concerne l'integrazione di organismi viventi con le specie fossili. Sar\u00e0 conveniente allora applicare strumenti pi\u00f9 nuovi di classificazione, come la cladistica.\nDopo il rango di specie, si possono fornire anche sotto-ranghi, tali come \"sottospecie\" e \"razza\" negli animali, e \"variet\u00e0\" e \"forma\" in botanica, sebbene in quest'ultima disciplina anche il termine \"sottospecie\" venga utilizzato.\nRanghi tassonomici.\nUn indice di questa gerarchia, dal pi\u00f9 generale al pi\u00f9 specifico, pu\u00f2 essere:\nDi tutti questi, solo il rango specie possiede una definizione biologica esatta. I rimanenti livelli hanno come funzione quella di rappresentare la filogenesi degli organismi sotto discussione. Nella classificazione della maggior parte degli organismi, non vengono utilizzati tutti i ranghi; in genere, per un dato organismo, il numero di ranghi utilizzati cresce con la difficolt\u00e0 riscontrata nella sua classificazione (come nel caso degli insetti).\nEsempio di classificazione: essere umano.\nCome esempio, si impiegher\u00e0 la classificazione linneana moderna dell'essere umano.\nLa tassonomia di Linneo.\nNel suo \"Imperium Naturae\", Linneo stabil\u00ec tre regni, denominati \"Regnum Animale\", \"Regnum Vegetabile\" e \"Regnum Lapideum\". Questo approccio (regno animale, vegetale e minerale) \u00e8 sopravvissuto nella mente popolare fino ad oggi, specialmente nelle forme dei giochi di societ\u00e0: \"\u00c8 un animale, vegetale o minerale?\".\nIl lavoro di Linneo ebbe un vasto impatto nel campo della scienza; indispensabile allora come fondamento della nomenclatura biologica, adesso viene regolato dai codici di nomenclatura. Due dei suoi lavori, la prima edizione delle \"Species Plantarum\" (1753) per piante e la decima edizione del \"Systema Naturae\" (1758) sono accettati come punti di partenza per la nomenclatura; i suoi nomi binomiali (nomi per le specie) e i suoi nomi generici prendono priorit\u00e0 su quelli altrui. Tuttavia, l'impatto che egli ebbe nel mondo scientifico non \u00e8 dovuto al valore della sua tassonomia, non particolarmente rilevante, anzi addirittura poteva rappresentare un passo indietro in confronto a quelle contemporanee.\nPer gli animali.\nSoltanto nel regno animale \u00e8 ancora pi\u00f9 o meno riconoscibile la pi\u00f9 alta tassonomia di Linneo e alcuni di questi nomi sono ancora attualmente in uso, ma di solito non sempre per gli stessi gruppi cos\u00ec come usati da Linneo. Nella decima edizione del 1758 egli divise il Regno Animale in sei classi:\nPer le piante.\nI suoi ordini e classi di piante, secondo il suo \"Systema Sexuale\", non erano affatto intesi a rappresentare gruppi naturali (opposti ai suoi \"ordini naturali\" in \"Philosophia Botanica\") ma utilizzati solo per l'identificazione e, in questo senso, erano usati ancora nel XIX secolo.\nLe classi linneane per piante, nel Sistema Sessuale, erano:\nPer i minerali.\nLa sua tassonomia di minerali presto cadde in disuso. Nella decima edizione (1758) del \"Systema Naturae\", le classi linneane erano:\nNomenclatura.\nLa nomenclatura \u00e8 la sottodisciplina della tassonomia che si occupa di regolare i nomi dei taxa, agendo una volta che i tassonomi hanno deciso quali taxa avr\u00e0 e in quali categorie tassonomiche. Per denominarli devono attenersi alle regole scritte nei Codici Internazionali di Nomenclatura, e ce n'\u00e8 uno per ogni disciplina (zoologia, botanica, batteri e virus). I Codici si aggiornano regolarmente come risultato dei Congressi Internazionali nei quali i tassonomi si riuniscono per tale scopo. I nomi dei taxa sono soggetti a certe regole. Affinch\u00e9 i nomi siano validamente pubblicati, devono osservare le regole ed essere pubblicati in una rivista scientifica con l'ausilio di periti (\"referatos\") esperti dell'argomento che revisionano le pubblicazioni per accettarle, correggerle o rifiutarle. Esistono alcuni principi di nomenclatura che vengono contemplati da tutti i Codici, che stabiliscono quale sia il nome corretto per ogni taxon.\nCambiamenti da Linneo.\nIl modo di intendere le relazioni fra gli esseri viventi \u00e8 cambiato. Nella sua classificazione, Linneo pot\u00e9 basarsi soltanto sulle strutture esterne, e le relazioni tra organismi venivano riflesse secondo somiglianze anatomiche. Il concetto di evoluzione come meccanismo di diversit\u00e0 biologica e formazione di specie fu accolto quando venne a realizzarsi un gran cambiamento. Da allora, nella classificazione linneana si rifletter\u00e0 la filogenesi di ogni specie, dimodoch\u00e9 ogni taxon includa il predecessore e tutti i suoi discendenti (taxon monofiletico). Sorsero anche le idee di taxa parafiletici (dove viene incluso il predecessore e i suoi discendenti, ma ci sono alcune specie escluse; mentre alcuni casi, come quello dei rettili e degli uccelli, sono accettati) e polifiletici, che attualmente non si considerano accettabili.\nOriginariamente, Linneo stabil\u00ec tre regni: Vegetabilia, Animalia e un gruppo aggiuntivo per i Minerali, che fu presto abbandonato. Da allora, varie forme di vita sono state spostate da un regno a un altro. Ci fu poi una riorganizzazione in quattro regni, differenziando i Funghi dalle Piante, e dopo che Leeuwenhoek scoperse i microorganismi. Si conformarono i regni Animalia, Plantae, Fungi e Protoctisti. Dopo l'uso del microscopio elettronico, Whittaker propose il sistema di cinque regni, separando il regno Monera da quello dei Protisti. Questo sistema permanette per molto tempo e in modo molto radicato fino alla scoperta delle Archaea e agli studi di genomica con il gene codificante per l'RNAr-16s. Attualmente si considerano tre domini (due procarioti e uno eucariota) comprendenti un totale di sei regni: il dominio Archaea, che include i Batteri Archeae; il dominio Bacteria, che include i Batteri Non-Archeae (ovvero, il regno precedentemente chiamato Monera); e il dominio Eukarya, che include i rimanenti quattro regni (Animali, Vegetali, Funghi e Protozoi).\nClassificazioni differenti.\nLa classificazione classica si \u00e8 tuttavia evoluta grazie al lavoro di grandi tassonomi. Lavori che sono stati integrati sia completamente, sia parzialmente dalla comunit\u00e0 scientifica. Ma, contrariamente a Linneo, la maggior parte dei tassonomi hanno lavorato su un insieme ristretto di specie.\nEcco alcune di queste classificazioni:"}
{"id": "2445827", "revid": "438678", "url": "https://it.wikipedia.org/wiki?curid=2445827", "title": "La piccola ladra", "text": "La piccola ladra (\"La petite voleuse\") \u00e8 un film del 1988, diretto da Claude Miller, sulla base dell'ultima sceneggiatura scritta da Fran\u00e7ois Truffaut.\nTrama.\nJanine Castang, abbandonata dalla mamma subito dopo la nascita, non ha mai conosciuto neppure il padre. Vive con gli zii, ma senza ricevere affetto da essi. Si innamora dapprima di un uomo sposato, poi di un ladruncolo, che la porter\u00e0 sulla cattiva strada...\nCritica.\nPer il \"Dizionario Mereghetti\", Miller si \u00e8 dimostrato all'altezza dell'eredit\u00e0 di Truffaut, dirigendo \u00abuno struggente ritratto di ragazzina sola e vitale, autentica discepola di [...] Antoine Doinel\u00bb e la protagonista, Charlotte Gainsbourg, \u00e8 \u00abperfetta nel restituire il disagio e l'inquieta voglia di vivere del personaggio\u00bb.\nNegativo invece il giudizio del \"Dizionario Morandini\", secondo cui il film non \u00e8 convincente e la Gainsbourg, pur brava, \u00abnon diventa la sorella spirituale di Antoine Doinel\u00bb."}
{"id": "2445829", "revid": "767487", "url": "https://it.wikipedia.org/wiki?curid=2445829", "title": "Mia dolce assassina", "text": "Mia dolce assassina (\"Mortelle randonn\u00e9e\") \u00e8 un film francese del 1983, diretto da Claude Miller, tratto dal romanzo di Marc Behm \"L'occhio che guarda\" (\"Eye of the Beholder\", 1981).\nIl film ha ottenuto cinque candidature ai Premi C\u00e9sar 1984.\nNel 1999 lo stesso romanzo \u00e8 stato adattato da Stephan Elliott nel film \"The Eye - Lo sguardo\".\nTrama.\nBeauvoir, soprannominato l'\"occhio\" dai malavitosi, lavora nella piccola agenzia investigativa di madame Schmitt-Boulanger. Anni prima era sposato e con una figlia ma l'unico ricordo che ha della bimba \u00e8 una sua foto da scolara. Nel suo lavoro incrocia Catherine Leiris, una ragazza instabile che uccide e deruba uomini facoltosi. Invece di denunciarla l'uomo inizia a proteggerla e la segue nel suo percorso di viaggio tra le citt\u00e0 del turismo e del lusso.\nCritica.\nPer il \"Dizionario Mereghetti\", si tratta di \u00abuno dei film pi\u00f9 riusciti di Miller: un \"noir\" imprevedibile e sempre pi\u00f9 teso man mano che ci si avvicina alla fine, che mescola grottesco e romanticismo esasperato\u00bb. \nPer il \"Dizionario Morandini\", il film \u00e8 una \u00abinquietante \"detective story\" metafisica, dominata da un crescendo drammatico di infallibile suggestione\u00bb."}
{"id": "2445831", "revid": "819238", "url": "https://it.wikipedia.org/wiki?curid=2445831", "title": "Incidente ferroviario di Viareggio", "text": "Lincidente ferroviario di Viareggio, anche noto come strage di Viareggio, \u00e8 stato un grave sinistro ferroviario avvenuto alle ore 23:48 di luned\u00ec 29 giugno 2009 presso la stazione della cittadina italiana, in provincia di Lucca.\nNella stazione svi\u00f2 un treno merci, con il danneggiamento di una cisterna contenente GPL, la cui fuoriuscita innesc\u00f2 un incendio, presto degenerato in un'esplosione, che interess\u00f2 il sedime della stazione di Viareggio qualche centinaio di metri a sud del fabbricato viaggiatori e le aree abitate circostanti, causando in totale 32 morti e un centinaio di feriti.\nCronologia dell'avvenimento.\nOrigine e instradamento del convoglio interessato.\nIl treno merci in questione, trainato dal locomotore E.655.175 di propriet\u00e0 di Trenitalia, consisteva di 14 carri, il primo dei quali, immatricolato presso la compagnia ferroviaria polacca PKP, era stato costruito nel 2004 e sottoposto all'ultima revisione il 2 marzo 2009 dalla societ\u00e0 Cima Riparazioni di Bozzolo (MN); gli altri 13 erano invece immatricolati in Germania presso le Deutsche Bahn. Sui carri erano montate altrettante cisterne, di propriet\u00e0 della multinazionale statunitense GATX, che tramite la controllata KVG (societ\u00e0 di diritto austriaco di propriet\u00e0 di GATX Rail) le aveva date in locazione a FS Logistica (divisione delle Ferrovie dello Stato Italiane dedicata ai servizi merci) per esercire servizi per conto dell'azienda di trasformazione petrolifera SARPOM.\nAlle ore 15:19 CEST del 29 giugno 2009 i suddetti carri, caricati di gas di petrolio liquefatti (GPL) da consegnare alla societ\u00e0 Aversana Petroli, vennero instradati lungo il binario del raccordo interno che collega la raffineria SARPOM a San Martino di Trecate (NO) alla rete ferroviaria nazionale da FS Logistica, a cui erano affidate le operazioni di verifica della sicurezza dei 14 carri; giunti alla stazione di Novara, i carri erano stati agganciati alla mezzo di trazione e alle 16:36 CEST il convoglio, numerato 50326, era partito, con oltre un'ora di ritardo sull'orario previsto, alla volta della stazione di Gricignano-Teverola, in provincia di Caserta. \nGiunto nella stazione di Novara Boschetto, il treno effettu\u00f2 un regresso con rotazione del mezzo di trazione; dopo alcune verifiche, il convoglio fu rinumerato 50325 e alle ore 18:09 CEST ripart\u00ec verso sud, imboccando le ferrovie Milano-Torino, Torino-Genova e Genova-Pisa e sostando per il cambio del personale di condotta nelle stazioni di Alessandria, Genova Brignole e La Spezia Migliarina.\nIl disastro.\nAlle 23:45 CEST il regolatore della circolazione autorizz\u00f2 il transito del convoglio attraverso la stazione di Viareggio. Tre minuti dopo, probabilmente a causa del cedimento di un asse di un carrello, il primo carro cisterna usc\u00ec dai binari e trascin\u00f2 con s\u00e9 altri quattro carri. La cisterna montata sul primo carro impatt\u00f2 contro un elemento dell'infrastruttura ferroviaria, che apr\u00ec uno squarcio causando una fuoriuscita del GPL, che essendo pi\u00f9 denso dell'aria si accumul\u00f2 in prossimit\u00e0 del suolo. Una scintilla ne provoc\u00f2 l'innesco dando luogo ad una rovinosa esplosione, che invest\u00ec violentemente la zona circostante, sprigionando un gigantesco incendio e causando in pochi istanti danni gravissimi: 11 persone persero la vita in pochi minuti, investite dalle fiamme o travolte dal crollo degli edifici, altre due persone morirono stroncate da infarto e decine rimasero ferite; tra di esse, molte riportarono gravissime ustioni e per la maggior parte morirono a distanza di diverse settimane dall'evento. I due macchinisti rimasero illesi in quanto, dopo aver dato frenatura al convoglio, si misero in salvo dietro a un muro che li ripar\u00f2 dalla fiammata.\nIl deragliamento si era verificato in corrispondenza della passerella pedonale che scavalcava il fascio binari a sud della stazione ferroviaria, collegando via Burlamacchi con via Ponchielli. La fiammata parve essersi propagata in direzione di quest'ultima strada, nella cui area si registr\u00f2 infatti il maggior numero di vittime, di feriti e di edifici crollati o danneggiati. Alcune abitazioni furono poi abbattute su ordinanza delle autorit\u00e0 comunali perch\u00e9 non pi\u00f9 agibili o per costi di riparazione superiori a una ricostruzione \"ex novo\". Nei giorni successivi fu inoltre abbattuto anche il sovrappasso, giudicato irreparabile a causa dello stress termico.\nIn totale si contarono 32 morti e 25 feriti. I funerali di Stato, ai quali parteciparono almeno persone, si tennero il 7 luglio allo stadio Torquato Bresciani per 15 vittime. Altri 7 ebbero le esequie con rito islamico in Marocco.\nL'allarme.\nSubito dopo lo svio, uno dei macchinisti del treno telefon\u00f2 al dirigente movimento della stazione per avvertirlo di ci\u00f2 che stava accadendo; si riporta di seguito la trascrizione della conversazione.\nIndagini.\nIn attesa delle conclusioni ufficiali delle commissioni di inchiesta, la probabile causa dell'incidente \u00e8 attribuibile al cedimento strutturale di un asse del carrello del primo carro-cisterna deragliato. La prima foto pubblicata sembra confermare che l'incidente sia stato provocato dalla rottura dell'asse per fatica (cricca della boccola), dato che la sezione fratturata mostra la classica superficie \"marezzata\" per il 90% della sua superficie. Questa modalit\u00e0 di rottura \u00e8 tipica degli assili ferroviari, ma non \u00e8 immediata, anzi si innesca e poi si propaga nel lungo periodo: per prevenirla sono previste stringenti procedure cicliche di controllo che consentono di individuare la cricca prima che si espanda al punto da diventare pericolosa. Nel caso di specie, la rottura potrebbe essere indice del mancato rispetto delle procedure di controllo.\nVittime.\nTra parentesi l'et\u00e0:\nLe persone decedute a causa del disastro sono state 32. Undici sono decedute nell'esplosione e nel seguente incendio e altre venti per le ustioni, nei mesi successivi. All'elenco dei decessi a causa dell'incidente si \u00e8 aggiunto quello di un'anziana colpita da infarto presumibilmente a causa dello shock per lo scoppio o della vista della scena del disastro. Anche un uomo, inoltre, mor\u00ec di infarto a causa dello shock, ma non venne inserito nella lista.\nIl processo.\nL'inchiesta.\nA sei mesi dall'incidente ferroviario, l'indagine giudiziaria volta a individuare le responsabilit\u00e0 della strage non era riuscita a designare alcun soggetto indagato. Il 29 dicembre 2009 avvenne quindi un'azione dimostrativa presso la stazione di Viareggio, che port\u00f2 al blocco di un Eurostar diretto a Genova (ore 21:17) e di un InterCity diretto a Livorno (ore 21:56).\nNel novembre 2009, sia la societ\u00e0 GATX sia le Ferrovie dello Stato annunciarono la volont\u00e0 di liquidare i danni dell'incidente, manifestando l'intento a pervenire in tempi brevi ad offerte di risarcimento congiunte con i familiari delle vittime. Solo un mese pi\u00f9 tardi, tuttavia, la societ\u00e0 GATX neg\u00f2 il risarcimento richiesto da quaranta parti lese. A questa situazione fecero seguito le dichiarazioni espresse da Moretti in occasione di un'audizione al Senato, nel febbraio 2010: l'amministratore delegato delle ferrovie defin\u00ec la sciagura come uno spiacevole episodio.\nIl 29 marzo 2010, dopo nove mesi dall'incidente e ancora nessun indagato, i familiari, gli amici e alcuni concittadini delle vittime si recarono presso la procura di Lucca al fine di sollecitare le istituzioni giudiziarie a fare luce sulle responsabilit\u00e0 dell'incidente. I comitati sorti all'indomani della tragedia dettero vita ad un sit-in che si protrasse per trentadue ore, trentadue come il numero delle vittime che l'incidente aveva causato. Inoltre i comitati iniziarono una raccolta di firme per chiedere le dimissioni dell'AD di FS Moretti.\nIl 21 aprile 2010 la Procura di Lucca rese noto che vi erano sette indagati, senza rivelare tuttavia i nomi dei presunti responsabili.\nIl 21 giugno 2010 la Procura di Lucca comunic\u00f2 che l'inchiesta aveva portato all'iscrizione di 18 persone nel registro degli indagati, sottolineando che \"L'individuazione dei soggetti da sottoporre a indagine non pu\u00f2 ritenersi allo stato conclusa\" e che \"il numero degli indagati potrebbe crescere \"in rapporto ai vari profili di colpa identificati\".\nTra questi - riferiscono i quotidiani Corriere della Sera e Il Tirreno - si conoscono i nomi di quattro persone: i tedeschi Joachim Lehamann, 42 anni, Andreas Schroter, 44 anni, e Uwe Kriebal, 46 anni, dell'officina Jungenthal di Hannover (dove fu controllato l'assile che rompendosi caus\u00f2 il deragliamento) ed il mantovano Paolo Pizzadini, 44 anni, della Cima riparazioni di Bozzolo (MN).\nVenne invece mantenuto il riserbo degli inquirenti sui nomi degli altri indagati. Lo stesso giorno, l'amministratore delegato di Ferrovie dello Stato Mauro Moretti dichiar\u00f2: \"Non escludo che io stesso sia coinvolto. Ogni qualvolta nella storia ci sono state cose di questo genere tutti quanti sono stati compresi negli avvisi di garanzia\".\nIl 16 dicembre 2010 la procura di Lucca emise 38 avvisi di garanzia, in base ai quali risult\u00f2 indagato lo stesso Moretti.\nIl 7 marzo 2011 a Lucca, nell'ambito delle indagini condotte dalla Procura della Repubblica per stabilire le cause degli eventi del 29 giugno 2009, si svolse la prima udienza dell'incidente probatorio che doveva ricostruire la dinamica del disastro ferroviario e cercare di fare chiarezza sulle cause attraverso varie prove tecniche. Alla prima udienza dell'incidente probatorio presieduto dal giudice per le indagini preliminari Simone Silvestri, parteciparono circa 200 persone tra avvocati e parti lese, mentre non era presente nessuno dei 38 indagati. L'incidente probatorio si concluse all'udienza del 4 novembre 2011, con la perizia disposta dal giudice per le indagini preliminari che individu\u00f2 la causa dell'incidente nel cedimento \"a fatica\" dell'assile del primo carrello del primo carro cisterna. La perizia accert\u00f2 inoltre che la \"cricca\", la cui propagazione aveva determinato la frattura dell'assile, era gi\u00e0 presente quando il pezzo di ricambio fu spedito dall'officina tedesca Jugenthal di Hannover all'officina italiana Cima Riparazioni di Bozzolo, che provvide alla sua installazione sul carro, circa tre mesi prima dell'incidente. Infine individu\u00f2 che lo squarcio della cisterna fu provocato dall'impatto contro un elemento fisso dell'infrastruttura (la punta di una controrotaia del deviatoio \"piegata a zampa di lepre\").\nIl 4 giugno 2013 venne confermato il licenziamento del ferroviere Riccardo Antonini, motivato dalla \"rottura del vincolo fiduciario tra azienda e dipendente\", dichiarato legittimo dalla Corte di Cassazione 4 anni dopo. L'uomo era stato consulente delle famiglie delle vittime ed era stato querelato da Moretti. Solidariet\u00e0 fu espressa dal sindacalismo di base, che ne chiese l'immediato reintegro, e dalla Rete dei Comunisti. L'11 giugno 2013 di fronte alla stazione di Viareggio si svolse inoltre un presidio di solidariet\u00e0 al ferroviere licenziato.\nIl 22 luglio 2013 la Commissione Ministeriale di Indagine del Ministero delle Infrastrutture e dei Trasporti pubblic\u00f2 una relazione che ribaltava completamente la tesi sostenuta dagli ingegneri di Ferrovie dello Stato e dei periti del GIP secondo cui la causa dello squarcio e quindi della fuoriuscita di GPL e dell'esplosione, era da addebitarsi all'impatto contro la cosiddetta \"zampa di lepre\". Nel rapporto della Commissione Ministeriale la causa dello squarcio era da attribuirsi invece all'urto contro un picchetto di regolazione curve. Il documento pubblicato sul sito del Ministero dei Trasporti include un filmato animato 3D in cui vengono valutate numerose ipotesi di dinamica dell'incidente. Nel filmato vengono evidenziati i punti fondamentali dati per certi da tutti i periti incaricati della ricostruzione degli eventi e utilizzati per sostenere l'attendibilit\u00e0 o la non attendibilit\u00e0 delle varie ipotesi dinamiche prese in considerazione. Per la Commissione Ministeriale, verificata la compatibilit\u00e0 geometrica e l'attendibilit\u00e0 di tutti i punti in questione, la causa pi\u00f9 probabile era che il carro cisterna si sia squarciato in seguito all'impatto con il picchetto n\u00ba24 posto in uscita dalla stazione di Viareggio, appoggiando la conclusione a cui erano arrivati anche i periti della Procura di Lucca e i consulenti tecnici dei parenti delle vittime.\nIl 18 luglio 2013 il GUP di Lucca Alessandro Dal Torrione decise per il rinvio a giudizio di 33 imputati, tra cui i vertici delle Ferrovie dello Stato, e fiss\u00f2 al 13 novembre 2013 la data di inizio della prima udienza del processo per la strage.\nNonostante la richiesta fatta dai familiari delle vittime e dal sindaco di Viareggio, Leonardo Betti, lo Stato decise di non costituirsi parte civile al processo. L'allora primo ministro Enrico Letta spieg\u00f2 con una lettera al quotidiano il Tirreno i motivi di questa scelta.\nIl processo di primo e di secondo grado.\nIl 31 gennaio 2017 il tribunale collegiale di Lucca (presidente Gerardo Boragine, a latere Nidia Genovese e Valeria Marino) emise la sentenza di primo grado condannando a 7 anni e 6 mesi di carcere Michele Mario Elia (nel 2009 amministratore delegato di Rete Ferroviaria Italiana), a 7 anni di carcere Mauro Moretti (in qualit\u00e0 di amministratore delegato di Rete Ferroviaria Italiana dal 2001 al 2006) e a 7 anni e 6 mesi Vincenzo Soprano (ex amministratore delegato di Trenitalia). Tutti e 33 gli imputati erano accusati, a vario titolo, di \"disastro ferroviario, incendio colposo, omicidio colposo plurimo, lesioni personali\". I giudici disposero invece l\u2019assoluzione di Moretti in qualit\u00e0 di amministratore delegato di FS Italiane, oltre che l\u2019assoluzione dell\u2019amministratore delegato e del Presidente pro tempore di FS Logistica e di altri cinque funzionari di RFI. La sentenza ribalt\u00f2 in parte le richieste di condanna dei Pm, il cui impianto accusatorio attribuiva le principali responsabilit\u00e0 ai vertici delle ferrovie, per cui era stato chiesto fino al massimo della pena per i reati contestati (16 anni). La corte lucchese ritenne di comminare le pene pi\u00f9 elevate ai responsabili di Gatx Rail e a quelli dell'officina Jungenthal responsabili dei problemi di meccanica alla base dell'incidente.. La sentenza di primo grado fu in parte confermata dalla Corte di Appello di Firenze il 20 giugno 2019, sebbene la procura generale avesse chiesto la condanna di Mauro Moretti a 15 anni e 6 mesi di reclusione. Moretti aveva rinunciato alla prescrizione scattata nel 2018 per i delitti di incendio colposo e lesioni personali colpose. Venne inoltre disposta l\u2019assoluzione di ulteriori posizioni riferibili alla Societ\u00e0 RFI e confermate le assoluzioni delle societ\u00e0 Ferrovie dello Stato e FS Logistica per responsabilit\u00e0 amministrativa degli enti (ex D.Lgs. 231/2001). Nel 2020 tutti i soggetti condannati hanno presentato ricorso in Cassazione contro la sentenza di appello.\nI profili di responsabilit\u00e0 contestati ai vertici societari sono cos\u00ec riassumibili.\nLa sentenza della Cassazione.\nNel gennaio 2021 la Corte di cassazione (con dispositivo dell'8 gennaio) ha:\nRicostruzione del luogo.\nIl 22 gennaio 2010 sono iniziati i lavori di ricostruzione dell'intera area distrutta.\nCommemorazioni.\nIl 29 luglio 2009, ad un mese della strage, si tenne la prima commemorazione, con una marcia silenziosa di circa persone. Da allora ogni anno si svolge una manifestazione in ricordo delle vittime del 29 giugno.\nIl 14 luglio 2009 si disput\u00f2 una partita in memoria della strage allo stadio dei Pini di Viareggio, il cui incasso venne devoluto al Comune di Viareggio.\nIl 29 giugno 2010, primo anniversario dell'incidente ferroviario, \u00e8 stata indetta una commemorazione aperta con la scopertura di una targa a fianco della Croce Verde, uno dei luoghi simbolo della strage. Di seguito i partecipanti si spostarono allo stadio dei Pini per partecipare a un momento di riflessione e di preghiera per poi dare il via a un lungo corteo (in testa i familiari delle vittime) per le strade della citt\u00e0. Quasi ventimila persone, con fiaccole e messaggi di solidariet\u00e0, sfilarono per i cinque chilometri di percorso, attraverso la passeggiata a mare, la stazione e la Croce Verde, fino ad arrivare in via Ponchielli. Qui, alle 23:48, tutte le sirene dei mezzi di soccorso suonarono contemporaneamente per un minuto, riportando la mente dei viareggini a quei terribili momenti e in seguito 32 rintocchi di campana salutarono le 32 vittime della strage. Tutti i treni in transito sulla adiacente ferrovia parteciparono al lutto e al ricordo fischiando 3 volte."}
{"id": "2445832", "revid": "352448", "url": "https://it.wikipedia.org/wiki?curid=2445832", "title": "Tassonomia Linneana", "text": ""}
{"id": "2445834", "revid": "352448", "url": "https://it.wikipedia.org/wiki?curid=2445834", "title": "Tassonomia di Linneo", "text": ""}
{"id": "2445836", "revid": "24443", "url": "https://it.wikipedia.org/wiki?curid=2445836", "title": "Monti Anauni", "text": ""}
{"id": "2445837", "revid": "154326", "url": "https://it.wikipedia.org/wiki?curid=2445837", "title": "Incidente di Viareggio", "text": ""}
{"id": "2445838", "revid": "287204", "url": "https://it.wikipedia.org/wiki?curid=2445838", "title": "Ja'far al-Sadiq", "text": "Figlio di Muhammad al-Baqir e di Umm Farwa (F\u0101\u1e6dima bt. al-Q\u0101sim b. Muhammad b. Ab\u012b Bakr), nacque a Medina il 20 aprile del 702 e mor\u00ec nella medesima citt\u00e0 il 14 dicembre del 765. \u00c8 inumato nel cimitero cittadino del Baqi\u02bf al-Gharqad. Il suo Imamato dur\u00f2 per 31 anni, dal 734 al 765.\nIl suo \"laqab\" di \"\" (Il veritiero) gli venne dalla sua facile profezia che una rivolta alide contro gli Omayyadi, affidata alla debole guida del suo parente Ibn \u02bfAbd All\u0101h, detto \"al-Nafs al-Zakiyya\", sarebbe inevitabilmente fallito.\nSpos\u00f2 Ham\u012bda al-Barbariyya, e tra i suoi figli figurano:\nJa\u02bffar al-Sadiq fu grandemente rispettato dai suoi contemporanei, anche non filo-alidi per la sua grande dottrina tradizionistica e giuridica, oltre che per la sua \"pietas\". Viene considerato il massimo contributore sciita nel campo della \"Shari'a\" e fondatore del \"madhhab\" che dal suo nome viene tuttora chiamato \"giafarita\" e che \u00e8 la scuola giuridica islamica sciita duodecimana, ismailita e alawita (gli zayditi preferiscono privilegiare il corpo giuridico del loro eponimo, Zayd b. \u02bfAli).\nViene anche considerato un importante punto di riferimento per la confraternita islamica della Naqshbandiyya, uno scienziato poliedrico (astronomo, alchimista, teologo islamico, letterato, filosofo, medico e fisico. Fu anche maestro del noto chimico Jabir ibn Hayyan (Geber) e di Abu Hanifa, fondatore del primo \"madhhab\" sunnita.\nNascita e vita familiare.\nJa\u02bffar al-\u1e62\u0101diq nacque a Medina il 20 aprile 702 (17 rab\u012b\u02bf al-awwal 83 dell'Egira): lo stesso giorno e lo stesso mese in cui si vuole sia nato il profeta Maometto, suo antenato.\nJa\u02bffar al-\u1e62\u0101diq ebbe tre \"laqab\": al-\u1e62\u0101diq (Il veritiero), al-F\u0101\u1e0dil (l'Eccellente) e al-\u1e6c\u0101hir (il Puro). Suo padre era Muhammad al-Baqir (quinto Imam sciita) e sua madre, Umm Farwa, bisnipote di Muhammad ibn Abi Bakr, figlio del primo Califfo, Ab\u016b Bakr e seguace fino alla morte di \u02bfAl\u012b ibn Ab\u012b \u1e6c\u0101lib, cugino e genero di Maometto, nonch\u00e9 quarto Califfo e primo Imam sciita.\nJa\u02bffar al-\u1e62\u0101diq aveva trentaquattro anni quando suo padre Mu\u1e25ammad \"al-B\u0101qir\" fu assassinato e da lui eredit\u00f2 l'Imamato.\nMatrimoni e figli.\nJa\u02bffar spos\u00f2 F\u0101\u1e6dima al-\u1e24asan, una discendente del secondo Imam sciita, al-Hasan ibn Ali, che gli dette due figli: Ism\u0101\u02bf\u012bl b. Ja\u02bffar (l'Imam inizialmente designato a succedergli) e \u02bfAbd All\u0101h.\nA seguito della morte delle sue mogli, al-\u1e62\u0101diq acquist\u00f2 una schiava berbera, Hamida Kh\u0101t\u016bn (Arabo \u0647\u0645\u062f\u0647 \u062e\u0627\u062a\u0648\u0646), che affranc\u00f2 e istru\u00ec approfonditamente alle dottrine islamiche e che spos\u00f2. Ella gli gener\u00f2 M\u016bs\u0101 al-K\u0101\u1e93im (l'Imam designato alla successione dopo la morte di Ism\u0101\u02bf\u012bl b. Ja\u02bffar).\nDottrina.\nDa fanciullo, Ja\u02bffar al-\u1e62\u0101diq studi\u00f2 sotto la guida del nonno, \u02bfAli ibn al-Husayn. Dopo la morte del nonno, studi\u00f2 sotto suo padre Muhammad al-Baqir, che vegli\u00f2 sempre sulla sua istruzione, facendo frutto anche delle sue osservazioni, finch\u00e9 Mu\u1e25ammad al-B\u0101qir mor\u00ec nel 733.\nJa\u02bffar al-S\u0101diq divenne assai versato in scienze islamiche, inclusa la scienza del \"\u02bea\u1e25\u0101d\u012bth\", della \"Sunna\" e del Corano. In aggiunta alla sua conoscenza di scienze religiose islamiche, Ja\u02bffar al-\u1e62\u0101diq fu esperto di scienze naturali, matematica, filosofia, astronomia, anatomia, alchimia e altre discipline ancora.\nIl massimo alchimista e chimico musulmano, Ab\u016b M\u016bs\u0101 J\u0101bir ibn \u1e24ayy\u0101n, noto in Europa come Geber, fu il pi\u00f9 importante allievo di Ja\u02bffar al-\u1e62\u0101diq. L'Imam fu rinomato per le sue idee liberali sull'insegnamento e partecipava con passione ai dibattiti con suoi allievi di differenti credo e fedi.\nAb\u016b \u1e24an\u012bfa al-Nu\u02bfm\u0101n fu allievo di Ja\u02bffar al-\u1e62\u0101diq, e parimenti lo fu l'imam M\u0101lik b. Anas, che nella sua famosa \"Muwa\u1e6d\u1e6d\u0101\u02be\" cita 12 \"\u02bea\u1e25\u0101d\u012bth\" riportatigli da Ja\u02bffar al-\u1e62\u0101diq.\nGiurisprudenza.\nJa\u02bffar al-\u1e62\u0101diq svilupp\u00f2 la giurisprudenza giafarita allo stesso tempo in cui veniva codificato dalla sua controparte islamica il diritto sunnita. Il \"madhhab\" giafarita pu\u00f2 essere distinto da quelli sunniti nelle materie relative al diritto ereditario, alle imposte religiose, al commercio e allo statuto personale.\nSotto il governo degli Omayyadi.\nJa\u02bffar al-\u1e62\u0101diq visse in tempi caratterizzati dalla violenza. Considerati eretici e ribelli dai Califfi omayyadi, molti dei parenti di Ja\u02bffar al-\u1e62\u0101diq morirono per volere degli Omayyadi e, nonostante la comune e vittoriosa lotta per abbatterli, anche da un alto numero di Califfi abbasidi. Poco tempo dopo la morte del padre, lo zio di Ja\u02bffar, Zayd b. \u02bfAl\u012b (fratellastro di M\u016bs\u0101 al-K\u0101\u1e93im, guid\u00f2 una rivolta anti-omayyade cui peraltro Ja\u02bffar non partecip\u00f2 in alcun modo. Tuttavia molti dei loro parenti, incluso suo zio, furono uccisi e altri furono duramente puniti dagli Omayyadi.\nVi furono varie altre ribellioni alidi in seguito, prima che gli Abbasidi riuscissero ad abbattere la dinastia rivale, da essi ritenuta empia e usurpatrice nel 750, quando Ja\u02bffar al-\u1e62\u0101diq aveva 48 anni.\nNumerose fazioni alidi ribelli tentarono di convincere Ja\u02bffar al-\u1e62\u0101diq ad appoggiare le loro rivendicazioni ma Ja\u02bffar rifiut\u00f2 sempre di accedere alle loro richieste senza avanzarne di sue proprie. Si dice che egli bruciasse le loro lettere (in cui gli promettevano il Califfato in caso di vittoria) commentando: \"Quest'uomo non viene da me e non pu\u00f2 darmi ci\u00f2 che \u00e8 nella provincia di Allah\". Il prudente silenzio di Ja\u02bffar al-\u1e62\u0101diq sulle sue reali intenzioni viene spiegato con la sua \"taqiyya\", che divenne uno dei segni caratterizzanti della dottrina sciita. La taqiyya afferma che \u00e8 ammissibile nascondere le reali idee di una persona se, rivelandole, una persona ponga se stessa o altri in pericolo.\nSotto il governo abbaside.\nI nuovi governanti abbasidi, che erano saliti al potere sulla base della loro rivendicazione di legittimit\u00e0 alla carica califfale, a causa della loro discendenza dallo zio di Maometto, al-\u02bfAbb\u0101s, furono estremamente sospettosi nei confronti dei loro parenti alidi e di Ja\u02bffar in particolare, che essi consideravano a ragione il pi\u00f9 indicato a fruire eventualmente del Califfato. Ja\u02bffar fu controllato strettamente e, occasionalmente, incarcerato per tagliare i suoi legami con i suoi seguaci e la sua famiglia. Ja\u02bffar sopport\u00f2 pazientemente la persecuzione e prosegu\u00ec i suoi studi e a redigere i suoi scritti ovunque si trovasse.\nMor\u00ec il 14 dicembre 765. Fu avvelenato su ordine del Califfo abbaside al-Man\u1e63\u016br e gli sciiti sono convinti che egli sia perci\u00f2 da considerare un martire ( \"shah\u012bd\" ), come gli altri Imam sciiti prima di lui. Fu sepolto nel cimitero medinese del Baq\u012b\u02bf al-Gharqad.\nSuccessione.\nDopo la morte di Ja\u02bffar al-\u1e62\u0101diq durante il dominio abbaside, vari gruppi sciiti organizzarono segretamente la loro opposizione a tale governo. Tra costoro vi erano i seguaci della proto-comunit\u00e0 ismailita, di cui il gruppo preminente era quello chiamato \"Mub\u0101rakiyya\".\nVi sono \"\u02bea\u1e25\u0101d\u012bth\" che certificano che Ism\u0101\u02bf\u012bl b. Ja\u02bffar \"al-Mub\u0101rak\" sarebbe stato l'erede designato dal padre per l'Imamato dopo la sua morte, ma ve ne sono altri che indicano il successore paterno in M\u016bs\u0101 al-K\u0101\u1e93im. In ogni caso Ism\u0101\u02bf\u012bl premor\u00ec al padre.\nAlcuni sciiti affermano che Ism\u0101\u02bf\u012bl non era per\u00f2 morto, quanto piuttosto entrato in occultamento, ma il proto-gruppo ismailita accett\u00f2 in realt\u00e0 la sua morte, tuttavia dichiarando che Ism\u0101\u02bf\u012bl avrebbe fatto a tempo a designare suo figlio Mu\u1e25ammad ibn Ism\u0101\u02bf\u012bl suo successore e Imam. Mu\u1e25ammad sarebbe rimasto in contatto col gruppo della \"Mub\u0101rakiyya\", molti componenti del quale risiedevano a K\u016bfa.\nIn contrasto con loro, i Duodecimani non credono a tutto ci\u00f2 e che Ism\u0101\u02bf\u012bl abbia fatto a tempo a trasmettere le sue volont\u00e0 attraverso un \"na\u1e63\u1e63\" (\"designazione scritta per l'Imamato\"), ma riconoscono che questa era la convinzione popolare tra la gente a quel tempo. Sia lo Shaykh Tusi sia lo Shaykh al-\u1e62ad\u016bq non credono che Ja\u02bffar al-S\u0101diq non prevedesse la premorte del figlio e che la designazione divina fosse cambiata. Pertanto i Duodecimani accettano che M\u016bs\u0101 al-K\u0101\u1e93im fosse il solo figlio designato dal padre.\nLa divergenza dottrinale si ampli\u00f2 ulteriormente fra Duodecimani e Settimani e all'interno di questi ultimi. Quando giunse la notizia della morte di Muhammad, la maggioranza degli Ismailiti neg\u00f2 la morte, riconoscendo che egli era entrato in occultamento e che sarebbe riapparso alla fine dei tempi come Mahdi. La minoranza ismailita credette invece alla sua morte e sar\u00e0 questo piccolo gruppo che originer\u00e0 in seguito il movimento fatimide-ismailita.\nDa qui part\u00ec la divisione tra le varie correnti dello Sciismo,tra la maggioranza Duodecimani ossia che riconobbe come Imam M\u016bs\u0101 al-K\u0101\u1e93im e la minoranza che dar\u00e0 vita all'Ismaelismo la quale riconobbe come successore Ism\u0101\u02bf\u012bl.\nAneddoto.\nQualcuno chiese una volta a Ja\u02bffar al-\u1e62\u0101diq di mostrargli Dio. L'Imam rispose: \"Guarda il sole\". L'uomo replic\u00f2 che non poteva osservare il sole, perch\u00e9 troppo luminoso.Ja\u02bffar al-\u1e62\u0101diq allora concluse: \"Se non puoi vedere ci\u00f2 che \u00e8 creato, come potrai aspettarti di vedere il Creatore?\"."}
{"id": "2445846", "revid": "25039899", "url": "https://it.wikipedia.org/wiki?curid=2445846", "title": "Charles Simik", "text": ""}
{"id": "2445848", "revid": "716642", "url": "https://it.wikipedia.org/wiki?curid=2445848", "title": "Club Atl\u00e9tico Bas\u00e1\u00f1ez", "text": "Il Club Atl\u00e9tico Bas\u00e1\u00f1ez, noto semplicemente come Bas\u00e1\u00f1ez, \u00e8 una societ\u00e0 calcistica di Montevideo, in Uruguay.\nStoria.\nTra i pi\u00f9 longevi club uruguaiani, fu fondato il 1\u00ba aprile 1920 dalla fusione di due squadre del quartiere di Malv\u00edn Norte, l'Artigas e il Volcan. Poich\u00e9 l'Artigas sfoggiava divisa celeste e il Volcan rossa, la prima divisa del Basa\u00f1ez fu celeste e rossa. Solo in seguito, con l'ingresso di diversi simpatizzanti anarchici nel direttivo, il celeste fu sostituito con l'attuale nero.\nIl nome del club fu scelto in onore di Tom\u00e1s Bas\u00e1\u00f1ez, all'epoca proprietario di gran parte dei terreni a Malv\u00edn Norte.\nDopo decenni trascorsi nelle serie amatoriali, nel 1989 il Bas\u00e1\u00f1ez debutt\u00f2 in Segunda Divisi\u00f3n. Nel 1992 sfior\u00f2 la promozione in Primera Divisi\u00f3n, per la verit\u00e0 ottenendola sul campo, ma venendo penalizzato di alcuni punti a causa di scontri tra tifosi e polizia dopo una partita.\nIl Bas\u00e1\u00f1ez seppe comunque rifarsi l'anno seguente, potendo cos\u00ec debuttare in massima serie nel 1994. Gi\u00e0 al termine della seconda stagione, nel 1995, per\u00f2, il \"Basa\" torn\u00f2 in seconda divisione.\nA causa di problemi finanziari, il Bas\u00e1\u00f1ez non ha potuto disputare il campionato di Segunda Divisi\u00f3n Profesional 2008-09, venendo cos\u00ec relegato in Segunda Divisi\u00f3n Amateur.\nIl 26 aprile 2009, nella prima partita del campionato di \"Clausura\", il Bas\u00e1\u00f1ez ha conquistato la vittoria pi\u00f9 larga della sua storia, travolgendo l'Albion per 15-0. I guai non sono per\u00f2 finiti per il club di Malv\u00edn Norte, che a causa del mancato pagamento dei debiti della precedente stagione \u00e8 stato sospeso a partire dalla seconda giornata: in tutte le partite che avrebbe dovuto disputare la vittoria \u00e8 stata pertanto assegnata a tavolino per 2-0 alle avversarie."}
{"id": "2445852", "revid": "297059", "url": "https://it.wikipedia.org/wiki?curid=2445852", "title": "Angolo goniaco", "text": "L'angolo goniaco \u00e8 l'angolo che viene a formarsi tra il corpo e il ramo della mandibola di ciascun lato, il cui vertice \u00e8 definito gonion e rappresenta un punto craniometrico. \nL'ampiezza \u00e8 variabile, e compresa tra 150\u00b0 e 160\u00b0 nel bambino, 115\u00b0 e 125\u00b0 nell'adulto e 130\u00b0 e 140\u00b0 nell'anziano."}
{"id": "2445853", "revid": "50733781", "url": "https://it.wikipedia.org/wiki?curid=2445853", "title": "Aquila degli Abruzzi", "text": ""}
{"id": "2445856", "revid": "466539", "url": "https://it.wikipedia.org/wiki?curid=2445856", "title": "Patria 1978-2008", "text": "Patria 1978-2008 \u00e8 un saggio di Enrico Deaglio.\nTrama.\nIl libro tratta della storia d'Italia dal rapimento Moro al 2008 in 500 storie. La suddivisione \u00e8 in anni, e ognuno porta in appendice un libro, una canzone e dei ricordi personali dell'autore. In appendice, una sezione bibliografica divisa per anni, intitolata \"Spunti, curiosit\u00e0 e fonti\", a cura di Andrea Gentile."}
{"id": "2445858", "revid": "1573940", "url": "https://it.wikipedia.org/wiki?curid=2445858", "title": "Pascal Jolyot", "text": ""}
{"id": "2445859", "revid": "466539", "url": "https://it.wikipedia.org/wiki?curid=2445859", "title": "Matthias Behr", "text": "Carriera.\nAi campionati mondiali di Roma del 1982 fu protagonista, suo malgrado, del tragico episodio che cost\u00f2 la vita allo schermidore sovietico Vladimir Smirnov, colpito al volto dalla lama dell'avversario penetrata, dopo essersi rotta, nelle maglie della sua maschera protettiva."}
{"id": "2445863", "revid": "1543377", "url": "https://it.wikipedia.org/wiki?curid=2445863", "title": "Udo Wagner", "text": "Biografia.\nUdo Wagner si mise in luce nei primi anni '80, quando ai campionati del Mondo Junior (Under 20) di Budapest giunse al 5\u00ba posto.\nNel 1985, a Barcellona, esordisce in un campionato del Mondo assoluto, classificandosi al 17\u00ba posto nella gara individuale ed al 4\u00ba posto con la squadra, alle spalle di Italia, Germania Ovest e U.R.S.S..\nL'anno successivo, a Sofia, si ferma ad un passo dalle medaglie giungendo al 5\u00ba posto della gara individuale. Nella gara a squadre vince la medaglia di bronzo, battendo la Polonia nella finale di consolazione.\nNel 1987 a Losanna giunge 12\u00ba nell'individuale e 6\u00b0 nella gara a squadre.\nAllenato dal Maestro di scherma Peter Proske, Udo Wagner \u00e8 stato l'unico schermitore della Germania Est capace di vincere una medaglia alle olimpiadi. Si classific\u00f2 al 2\u00ba posto ai Giochi Olimpici di Seoul nel 1988, sconfitto in finale dall'italiano Stefano Cerioni. Nella gara a squadre la nazionale della Germania Est si classific\u00f2 al 4\u00ba posto, sconfitta in semi-finale dalla Germania Ovest per 9 vittorie a 4, tre delle quali ottenute da Wagner, e quindi nella finale per la medaglia di bronzo dall'Ungheria per 9 vittorie a 5.\nNel 1989 partecipa ai mondiali di Denver classificandosi all'8\u00ba posto nell'individiduale ed al 5\u00b0 nella competizione a squadre. Nel 1990, a Lione, prende parte all'ultimo campionato del Mondo con la nazionale della Germania Est, giungendo al 30\u00ba posto.\nNel 1991 a Budapest \u00e8 nella nazionale tedesca riunificata. Wagner si piazza al 10\u00ba posto nella gara individuale e vince la prima storica medaglia a squadre per la Germania, giungendo al secondo posto dietro alla nazionale cubana. Con lui in squadra anche Ingo Wei\u00dfenborn, Thorsten Weidner, Ulrich Schreck e Uwe R\u00f6mer\nAi Giochi Olimpici di Barcellona nel 1992, con la nazionale della Germania unificata, si classific\u00f2 al 4\u00ba posto nella gara individuale, sconfitto dal francese Philippe Omn\u00e8s in semi-finale e poi dal cubano Elvis Gregory per il bronzo. Vince la medaglia d'oro nella gara a squadre, superando in finale per differenza stoccate la nazionale cubana, il match era terminato con 8 vittorie per parte.\nNel mondiale di casa del 1993, disputato ad Essen, coglie il suo peggior risultato nelle gare individuali, giungendo solo al 33\u00ba posto. Vince per\u00f2 l'oro della gara a squadre, superando in finale l'Italia.\nNel 1994, nei campionati del Mondo di Atene, si classifica al 12\u00ba posto individuale e vince la medaglia d'argento a squadre, sconfitto in finale dall'Italia. Questa sar\u00e0 la sua ultima medaglia importante vinta come atleta.\nNel 1995 a L'Aia, disputa il suo ultimo campionato del Mondo. Chiude con un 19\u00ba posto individuale ed il 7\u00ba posto nella gara a squadre."}
{"id": "2445864", "revid": "39884", "url": "https://it.wikipedia.org/wiki?curid=2445864", "title": "Philippe Omn\u00e8s", "text": "Biografia.\nHa partecipato a quattro edizioni dei giochi olimpici: Los Angeles 1984, Seoul 1988, Barcellona 1992 e Atlanta 1996.\nPalmar\u00e8s.\nIn carriera ha conseguito i seguenti risultati:"}
{"id": "2445866", "revid": "124123", "url": "https://it.wikipedia.org/wiki?curid=2445866", "title": "Serhij Holubic'kyj", "text": "\u00c8 il marito della schermitrice tedesca Carolin Wutz."}
{"id": "2445867", "revid": "984922", "url": "https://it.wikipedia.org/wiki?curid=2445867", "title": "Elvis Gregory", "text": "Biografia.\nNel 2000, al termine delle Olimpiadi di Sydney, \u00e8 riuscito a migrare in Italia, dove vive e lavora.\nElvis Gregory \u00e8 attualmente uno dei maestri di fioretto nel Club Scherma Roma, una delle societ\u00e0 pi\u00f9 medagliate d'Italia, e continua l'attivit\u00e0 agonistica nelle competizioni Master e Veterani.\nPalmar\u00e8s.\nIn carriera ha conseguito i seguenti risultati:"}
{"id": "2445868", "revid": "599013", "url": "https://it.wikipedia.org/wiki?curid=2445868", "title": "Lionel Plumenail", "text": ""}
{"id": "2445869", "revid": "124123", "url": "https://it.wikipedia.org/wiki?curid=2445869", "title": "Franck Boidin", "text": "Palmar\u00e8s.\nIn carriera ha conseguito i seguenti risultati:"}
{"id": "2445870", "revid": "599013", "url": "https://it.wikipedia.org/wiki?curid=2445870", "title": "Kim Yeong-ho", "text": ""}
{"id": "2445871", "revid": "124123", "url": "https://it.wikipedia.org/wiki?curid=2445871", "title": "Ralf Bi\u00dfdorf", "text": "Palmar\u00e8s.\nIn carriera ha conseguito i seguenti risultati:"}
{"id": "2445873", "revid": "599013", "url": "https://it.wikipedia.org/wiki?curid=2445873", "title": "Dmitrij \u0160ev\u010denko (schermidore)", "text": ""}
{"id": "2445874", "revid": "1543377", "url": "https://it.wikipedia.org/wiki?curid=2445874", "title": "Brice Guyart", "text": ""}
{"id": "2445875", "revid": "1851848", "url": "https://it.wikipedia.org/wiki?curid=2445875", "title": "Benjamin Kleibrink", "text": "Palmar\u00e8s.\nIn carriera ha conseguito i seguenti risultati:"}
{"id": "2445878", "revid": "125989220", "url": "https://it.wikipedia.org/wiki?curid=2445878", "title": "Dissoluzione dell'Unione Sovietica", "text": "La dissoluzione dell'Unione Sovietica fu il processo di disgregazione che coinvolse il sistema politico, economico e la struttura sociale dell'Unione Sovietica, compreso tra il 19 gennaio 1990 e il 31 dicembre 1991, portando alla scomparsa dell'Unione Sovietica, all'indipendenza delle repubbliche sovietiche e alla restaurazione dell'indipendenza nelle repubbliche baltiche, dando cos\u00ec nascita ai cosiddetti Stati post-sovietici.\nStoria.\nL'elezione di Gorba\u010d\u00ebv e la nuova politica.\nCon l'elezione di Michail Gorba\u010d\u00ebv nel 1985 quale segretario generale del Partito Comunista dell'Unione Sovietica (PCUS) era iniziata una nuova fase nella storia dell'URSS. Infatti, Gorba\u010d\u00ebv fu sostenitore di un'innovativa politica per l'Unione Sovietica, fondata sui concetti chiave di \"perestrojka\" (ristrutturazione del sistema economico nazionale) e di \"glasnost\"' (trasparenza), volte al superamento dei problemi socio-economici del paese. Questa politica di riforme, se da un lato port\u00f2 alla fine della guerra fredda e dell'isolamento internazionale dell'URSS, dall'altro lato port\u00f2 all'emersione dei problemi economici dello Stato che fino ad allora erano stati tenuti nascosti.\nLa fine della rigida politica di repressione interna, la recessione economica e l'ammissione della fragilit\u00e0 del sistema politico fecero emergere ben presto i contrasti, gli odi razziali e le spinte indipendentistiche dei numerosi popoli che erano stanziati nello sterminato territorio dello Stato sovietico e che fino a quel momento erano stati tenuti sotto controllo dall'apparato centrale. La grave situazione economica ed i crescenti disordini nelle varie Repubbliche sovietiche portarono alle prime elezioni multipartitiche nella storia dell'Unione.\nL'indipendentismo dei paesi baltici.\nNel 1986 Gorba\u010d\u00ebv continu\u00f2 a premere per una maggiore liberalizzazione. Il 23 dicembre 1986 il maggior dissidente sovietico, Andrej Sacharov, ritorn\u00f2 a Mosca dopo aver ricevuto personalmente una chiamata telefonica da parte di Gorba\u010d\u00ebv che gli diceva che gli oltre sette anni del suo esilio interno per sfidare le autorit\u00e0 erano finiti.\nI Paesi Baltici, incorporati nell'Unione Sovietica nel 1940, cominciarono a spingere per il ripristino dell'indipendenza, iniziando dall'Estonia nel novembre 1988, quando il legislatore estone approv\u00f2 delle leggi nonostante l'opposizione del governo centrale. L'11 marzo 1990 la Lituania fu la prima delle tre repubbliche baltiche a dichiarare il ripristino della propria indipendenza, sulle basi della continuit\u00e0 dello Stato.\nLa CTAG Helsinki-86 (\"Cilv\u0113kties\u012bbu aizst\u0101v\u012bbas grupa\", Gruppo di difesa dei diritti umani) fu fondata nel luglio 1986 nella citt\u00e0 portuale lettone di Liep\u0101ja da tre operai: Linards Granti\u0146\u0161, Raimonds Bitenieks e M\u0101rti\u0146\u0161 Bariss; il nome fa riferimento agli accordi di Helsinki e all'anno della sua fondazione. Helsinki-86 fu la prima organizzazione apertamente anti-comunista e apertamente in opposizione al regime in Unione Sovietica, facendo da esempio per altri movimenti indipendentisti delle minoranze etniche.\nA Riga, il 23 dicembre 1986, nelle prime ore del mattino dopo un concerto rock, circa trecento giovani lavoratori lettoni si riunirono nella piazza della cattedrale e marciarono verso viale Lenin gridando, una volta giunti al monumento alla Libert\u00e0: \"Russia sovietica fuori! Libera Lettonia!\". Forze di sicurezza si confrontarono coi manifestanti e diversi veicoli della polizia furono rovesciati.\nLe tensioni nel Caucaso.\nNel 1988 Gorba\u010d\u00ebv inizi\u00f2 a perdere il controllo in due piccole regioni dell'Unione Sovietica: le tre repubbliche baltiche, che furono conquistate dai rispettivi fronti popolari, e il Caucaso (dove gi\u00e0 da anni c'erano forti tensioni in Nagorno-Karabakh, che sfociarono nella violenza e nella guerra civile).\nIl 1\u00ba luglio 1988, il quarto e ultimo giorno della 19\u00aa conferenza del partito, Gorba\u010d\u00ebv vinse la resistenza dei delegati alla sua proposta di creare un nuovo organo legislativo supremo chiamato Congresso dei Deputati del Popolo dell'Unione Sovietica. Frustrato dalla resistenza della vecchia guardia ai suoi tentativi di liberalizzazione, Gorba\u010d\u00ebv intraprese una serie di riforme costituzionali per separare il Partito dallo Stato e quindi isolare i suoi avversari conservatori. Proposte dettagliate per il nuovo Congresso vennero pubblicate il 2 ottobre 1988, e, per consentire l'apertura della nuova legislatura del Soviet Supremo, durante le sessioni tra il 29 novembre ed il 1\u00ba dicembre, attu\u00f2 degli emendamenti alla Costituzione del 1977, promulgando una legge sulla riforma elettorale e fissando come data delle elezioni il 26 marzo 1989.\nIl 29 novembre 1988 l'Unione Sovietica cess\u00f2 di interferire con le trasmissioni radio straniere consentendo ai cittadini sovietici l'accesso a fonti di informazioni diverse da quelle istituzionali.\nLe prime elezioni libere.\nIl 7 febbraio 1990, nel suo 70\u00ba anniversario di lungo monopolio di potere politico, il Comitato Centrale del PCUS accett\u00f2 le raccomandazioni di Michail Gorba\u010d\u00ebv. Come conseguenza, durante il 1990 tutte e quindici le repubbliche che costituivano l'URSS tennero le loro prime libere elezioni: riformatori e nazionalisti etnici ottennero la maggioranza dei seggi. Il PCUS perse le elezioni nelle seguenti sei repubbliche:\nNel febbraio 1990, il Comitato centrale del PCUS accett\u00f2 di rinunciare al suo stato di partito unico. Nel corso delle settimane successive, le 15 repubbliche dell'Unione Sovietica tennero le loro prime libere elezioni.\nLe repubbliche costituenti iniziarono a dichiarare la propria sovranit\u00e0 nazionale e iniziarono una \"battaglia legislativa\" con il governo di Mosca, in cui i governi delle repubbliche costituenti respingevano la legislazione a livello di Unione, dove era in conflitto con le leggi locali, affermando il controllo su tutte le loro economie locali e rifiutandosi di pagare le entrate fiscali al governo centrale di Mosca.\nIl movimento indipendentista lituano convoc\u00f2 il 3 giugno 1988, giorno della visita di Michail Gorba\u010d\u00ebv, una manifestazione a sostegno dell'indipendenza.\nL'11 marzo 1990 la Lituania, guidata dal Presidente del Consiglio Vytautas Landsbergis, dichiar\u00f2 la propria indipendenza. Tuttavia, l'Unione Sovietica mise in atto una sorta di embargo nei confronti della Lituania e vi mantenne le sue truppe \"per garantire i diritti dell'etnia russa\".\nIl 30 marzo 1990 il Consiglio Supremo Estone dichiar\u00f2 illegale il potere sovietico in Estonia, e avvi\u00f2 un processo per ristabilire l'indipendenza dell'Estonia. Il processo di ripristino dell'indipendenza della Lettonia inizi\u00f2 invece il 4 maggio 1990, con voto del Consiglio Supremo che previde un periodo transitorio di completa indipendenza.\nIl 17 marzo 1991, in un referendum, il 76,4% di tutti gli elettori votarono per il mantenimento dell'Unione Sovietica in una forma riformata. Paesi Baltici, Armenia, Georgia e Moldavia boicottarono il referendum. In ciascuna delle altre nove repubbliche, la maggioranza dei votanti sostenne un'Unione Sovietica riformata.\nIl 12 giugno 1991 El'cin vinse con il 57% dei voti le elezioni presidenziali per il posto di presidente della Repubblica Socialista Federativa Sovietica Russa, superando tra gli altri il candidato di Gorba\u010d\u00ebv, Nikolaj Ry\u017ekov.\nIl colpo di Stato del 1991 e la \"Federazione Russa\".\nDi fronte al crescente desiderio di autonomia, Gorba\u010d\u00ebv tent\u00f2 di trasformare l'Unione Sovietica in uno Stato meno centralizzato. Il 28 giugno era stato dichiarato sciolto il Comecon ed il 1\u00ba luglio il Patto di Varsavia, sciogliendo cos\u00ec i vincoli dei paesi esteri fino allora satelliti. Il 20 agosto 1991 la Russia era pronta a firmare il \"Nuovo Trattato d'Unione\" () che contemplava la trasformazione dell'Unione Sovietica in una federazione di repubbliche indipendenti con un comune presidente. Il 19 agosto 1991 il vice di Gorba\u010d\u00ebv, Gennadij Janaev, il Primo ministro Valentin Pavlov, il ministro della Difesa Dmitrij Jazov, il ministro dell'Interno Boris Pugo, il capo del KGB Vladimir Krju\u010dkov e altri funzionari si unirono per impedire la firma del Nuovo Trattato formando il \"Comitato generale sullo stato di emergenza\".\nNonostante gli organizzatori del colpo di Stato avessero previsto un certo sostegno popolare per le loro azioni, la popolazione nelle grandi citt\u00e0 e nelle altre repubbliche risult\u00f2 essere in gran parte contro di loro. Tale contrasto si manifest\u00f2 con una campagna civile di resistenza, che ebbe luogo soprattutto a Mosca. Il presidente Boris El'cin si affrett\u00f2 a condannare il colpo di Stato. Migliaia di persone a Mosca uscirono in strada per difendere il Parlamento. Gli organizzatori tentarono di far arrestare El'cin ma senza successo.\nDopo tre giorni, il 21 agosto, il colpo di Stato collass\u00f2 su se stesso, gli organizzatori furono arrestati e Gorba\u010d\u00ebv ridivenne presidente dell'Unione Sovietica. Tuttavia la sua posizione era ormai compromessa, in quanto n\u00e9 l'Unione n\u00e9 le strutture di potere ascoltavano i suoi comandi.\nNascita della CSI e fine dell'Unione Sovietica.\nLa fase finale del collasso dell'Unione Sovietica ebbe luogo con il referendum in Ucraina del 1\u00ba dicembre 1991, in cui il 90% dei votanti opt\u00f2 per l'indipendenza. I leader delle tre repubbliche slave (Russia, Ucraina e Bielorussia) concordarono di incontrarsi per una discussione sulle possibili forme di relazione.\nL'8 dicembre 1991 i capi di Russia, Ucraina, e Bielorussia s'incontrarono a Belave\u017eskaja pu\u0161\u010da per firmare l'accordo di Belave\u017ea, che dichiarava dissolta l'Unione Sovietica e la sostituiva con la Comunit\u00e0 degli Stati Indipendenti.\nIl 12 dicembre 1991 fu completata la secessione della Russia dall'Unione. Il 15 dicembre 1991 mor\u00ec Vasilij Grigor'evi\u010d Zajcev: la notizia ebbe un forte impatto simbolico e viene considerato un altro segno della fine di un'epoca.\nIl 25 dicembre 1991 alle ore 18, Gorba\u010d\u00ebv si dimise da presidente dell'Unione Sovietica e dichiar\u00f2 abolito l'ufficio, inoltre confer\u00ec tutti i poteri e l'archivio presidenziale sovietico al presidente della Russia Boris El'cin. Alle 18:35 la bandiera sovietica sopra il Cremlino fu ammainata e sostituita con il tricolore russo. Infine, il 26 dicembre 1991 il Soviet delle Repubbliche del Soviet Supremo dell'URSS ratific\u00f2 le decisioni del presidente dimissionario dell'URSS e dissolse formalmente l'URSS. La dissoluzione fu resa definitiva nella notte tra 31 dicembre 1991 e il 1\u00b0 gennaio 1992."}
{"id": "2445886", "revid": "120810684", "url": "https://it.wikipedia.org/wiki?curid=2445886", "title": "Driver 76", "text": "Driver 76 \u00e8 un videogioco uscito in esclusiva per la PSP sviluppato da Ubisoft Reflections Ltd. e da Sumo Digital Ltd. pubblicato nel 2007. Il gioco \u00e8 un prequel di \" ed \u00e8 ambientato due anni prima di esso.\nTrama.\nNew York, 1976. Ray, un pilota di auto, si innamora di Chen Chi, ma sta gi\u00e0 insieme con qualcuno, Jimmy. Dopo aver ottenuto il rispetto da suo padre, Ray viene tradito e deve ottenere denaro nel frattempo. In seguito incontra di nuovo Zhou, il padre di Chen Chi, che gli rivela il tradimento di Jimmy e che quindi deve distruggere il suo impero. Jimmy sembra che sia morto in un'esplosione, ma in realt\u00e0 rapisce la figlia di Zhou. Ray comunque, riesce a salvare Chen Chi e distrugge l'elicottero di Jimmy con un'auto.\nModalit\u00e0 di gioco.\nLa struttura delle missioni \u00e8 simile a \", dove guidare \u00e8 un aspetto molto importante del gioco insieme alle sparatorie. La maggior parte delle missioni si basa sulla guida oppure sull'uccisione dei nemici.\nUna cosa che differenzia molto Driver '76 dal resto degli altri Driver \u00e8 che utilizzi delle illustrazioni al posto delle classiche cut-scene, rendendo il gioco quasi un fumetto.\nSono presenti 26 missioni, divisi in 6 capitoli. Con il progredire del gioco, \u00e8 possibile sbloccare armi, veicoli e denaro.\nLa citt\u00e0 di New York \u00e8 simile al predecessore, ma dato che \u00e8 ambientato due anni prima rispetto al prequel, ci sono delle differenze. \u00c8 quasi tutto uguale, eccetto per alcune diverse auto, strade, edifici e GPS."}
{"id": "2445888", "revid": "984922", "url": "https://it.wikipedia.org/wiki?curid=2445888", "title": "Dipartimento di Yoro", "text": "Il dipartimento di Yoro \u00e8 un dipartimento dell'Honduras centrale avente come capoluogo Yoro.\nVi sono ricche terre agricole situate nella valle del fiume Aguan e nella valle Sula.\nUna delle caratteristiche che contraddistinguono il dipartimento \u00e8 la \"Lluvia de Peces\" (\"Pioggia dei Pesci\"), dove vari pesci cadono dal cielo in seguito a violente piogge.\nIl dipartimento di Yoro comprende 11 comuni:"}
{"id": "2445890", "revid": "123440852", "url": "https://it.wikipedia.org/wiki?curid=2445890", "title": "Wang Yeu-tzuoo", "text": " Dopo gli ottimi risultati ottenuti da juniores, si \u00e8 distinto anche nei primi anni da professionista, raggiungendo l'85\u00aa posizione del ranking ATP nel 2006. Oltre a vari titoli Futures, ha al proprio attivo 5 titoli Challenger in singolare e uno in doppio.\nCarriera.\nJuniores.\nWang inizia a giocare a tennis all'et\u00e0 di sette anni. Nel 2001, nella categoria juniores, disputa la finale in singolare degli US Open e degli Australian Open, perse rispettivamente contro Gilles M\u00fcller e Janko Tipsarevi\u0107, e la semifinale a Wimbledon, raggiungendo la terza posizione nel ranking mondiale di categoria. Da juniores si aggiudica otto titoli in singolare e quattro in doppio.\nProfessionista.\n2000-2002: un titolo Challenger e tre Futures in singolare, tre Futures in doppio.\nDebutta tra i professionisti a 15 anni nell'ottobre del 2000 nel circuito Futures ITF arrivando in semifinale al torneo Indonesia F6, guadagna cos\u00ec i primi punti nel ranking ATP ed entra tra i primi 1000 giocatori del mondo. Il 9 febbraio 2001 esordisce in Coppa Davis e vince entrambi i singolari nella sfida con cui Taiwan supera il Pakistan 3-2. Alcuni giorni dopo debutta nel circuito Challenger al torneo di Ho Chi Minh. In maggio vince il suo primo titolo da professionista grazie al ritiro di Gouichi Motomura durante la finale del Futures Japan F4 a Fukuoka. Quell'anno raggiunge la finale anche ai Futures Chinese Taipei F2 e Thailand F2. In doppio vince due titoli Futures nelle Filippine tra la fine del 2001 e l'inizio del 2002. Inizia la nuova stagione arrivando per tre volte consecutive in finale in tornei Futures, vincendo quella dell'Uzbekistan F1 ed entrando per la prima volta tra i top 300 del ranking. In aprile vince il torneo di doppio in coppia con Danai Udomchoke al Futures China F1. In maggio batte 6-3, 6-1 Tuomas Ketola nella finale del torneo uzbeko di Fergana, e diventa il pi\u00f9 giovane tennista asiatico a vincere un titolo nella categoria Challenger. Tenta per la prima volta di accedere a un torneo del Grande Slam, ma viene eliminato al secondo incontro di qualificazione agli US Open. In novembre conquista il terzo titolo Futures vincendo il torneo californiano U.S.A. F28.\n2003-2004: 2 titoli Futures e prime apparizioni nel circuito maggiore.\nCon i quarti di finale disputati nel gennaio 2003 al Challenger statunitense di Waikoloa entra nella top 200 del ranking. Quell'anno si aggiudica 6 dei 7 incontri giocati in Coppa Davis nelle vittoriose sfide con Kazakistan, Cina e Hong Kong, contribuendo alla promozione di Taiwan nel Gruppo I della Coppa Davis 2004. Sempre nel 2003 perde entrambe le finali disputate nei Challenger di Andorra e Dharwad, mentre verso fine anno si aggiudica i Futures Indonesia F2 e Taipei F1. Nel 2004 disputa un solo torneo Futures e gioca in prevalenza nei Challenger, senza mai raggiungere la finale. Supera per la prima volta le qualificazioni di uno Slam a Wimbledon e al primo turno viene eliminato in tre set dal n\u00ba 2 del mondo Andy Roddick. In agosto fa il suo esordio nel circuito ATP con una sconfitta al primo turno del Washington Open. Viene eliminato al primo incontro nelle qualificazioni dell'US Open. La sua prima vittoria nel circuito ATP arriva in ottobre al Japan Open superando in due set Jeff Morrison; al secondo turno strappa un set al n\u00ba 10 del mondo David Nalbandian.\n2005: due titoli Challenger e top 100.\nNel giugno 2005 supera per la prima volta un top 100, il n\u00ba 66 Micha\u00ebl Llodra, al torneo ATP sull'erba di Halle. In settembre, grazie ai buoni risultati nel circuito Challenger, come i successi nei tornei di Ho Chi Minh e Istanbul e le finali di Valladolid e Segovia, entra per la prima volta nelle prime 100 posizioni del ranking ATP. Consolida la posizione a fine mese raggiungendo i quarti di finale al torneo ATP di Bangkok, dove al secondo turno batte in due set il n\u00ba 39 del ranking Tommy Haas.\n2006: n\u00ba 85 del mondo, unica vittoria su un top 10.\nEntra per la prima volta nel main draw di uno Slam per diritto di classifica all'Australian Open 2006, supera il primo turno per ritiro dell'avversario ed esce al secondo. Il mese dopo batte sorprendentemente al primo turno a San Jose il n\u00ba 20 ATP James Blake e al secondo viene eliminato dall'emergente Andy Murray, che vincer\u00e0 il torneo. In marzo raggiunge la finale nel Challenger di Wolfsburg e sale all'85\u00aa posizione della classifica mondiale, che rester\u00e0 il suo best ranking. In giugno ottiene la sua vittoria pi\u00f9 prestigiosa superando in tre set il n\u00ba 6 del mondo Nikolay Davydenko al secondo turno del Queen's prima di essere eliminato da Dmitry Tursunov. Due settimane dopo centra la prima vittoria in uno Slam battendo al primo turno di Wimbledon Oliver Marach. Il 7 agosto esce definitivamente dalla top 100. Al suo incontro di esordio agli US Open raccoglie solo 5 giochi contro il n\u00ba 1 del mondo Roger Federer. Le rare vittorie nel circuito maggiore non bilanciano i risultati nei Challenger del 2005 e chiude il 2006 al 148\u00ba posto del ranking.\n2007-2010: due titoli Challenger, lunga assenza dai campi e esclusione dal ranking.\nCon la classifica deficitaria, nei primi mesi del 2007 torna a concentrarsi senza troppo successo nei tornei Challenger e ITF. Si riscatta in giugno vincendo il Busan Open Challenger battendo in finale Jan Vacek 6-3, 6-2. due settimane dopo supera le qualificazioni a Wimbledon e raggiunge il secondo turno. In luglio si aggiudica il suo quinto e ultimo Challenger in carriera in singolare a Recanati, superando in finale Andrey Golubev. In settembre torna a disputare i quarti di finale all'ATP di Bangkok e viene eliminato in tre set da Dmitry Tursunov. Nel 2008 disputa solo 6 incontri e li perde tutti, ne consegue il tracollo nel ranking da cui viene escluso in ottobre. Torna al successo nella Coppa Davis 2009 vincendo entrambi i singolari nella sfida con cui Taipei supera il Kazakistan 5-0, ma saranno gli unici due incontri disputati nel 2009. Riprende a giocare nell'ottobre 2010 ma disputa solo tre tornei.\n2011-2012: risalita in classifica.\nTorna a giocare con regolarit\u00e0 all'inizio del 2011. In maggio torna a sollevare un trofeo Futures al torneo Mexico F3. In luglio supera le qualificazioni al torneo ATP di Newport e raggiunge il secondo turno dopo aver superato il n\u00ba 62 del ranking Igor Kunitsyn. In ottobre raggiunge la finale nel Challenger di Seul, risultato che gli consente di rientrare nella top 300 del ranking. Due semifinali e due quarti di finale nei tornei Challenger nei primi mesi del 2012 lo riportano in marzo tra i primi 200 giocatori del mondo. In giugno supera le qualificazioni a Wimbledon e viene eliminato al primo turno. Si qualifica per il tabellone principale anche agli US Open 2012 e al primo turno batte in 4 set il n\u00ba 75 ATP Ivo Karlovi\u0107 prima di essere eliminato da Gilles Simon. Chiude la stagione al 157\u00ba posto dopo essere stato al 147\u00ba in ottobre.\n2013-2014: primo titolo Challenger in doppio e terzo turno a Wimbledon.\nInizia il 2013 senza ottenere risultati di rilievo e in marzo vince il suo unico Challenger in doppio in carriera all'Open Guadeloupe, in coppia con Dudi Sela. In aprile raggiunge la finale al Challenger di Le\u00f3n, nella quale viene sconfitto in due set da Donald Young. In giugno supera le qualificazioni e raggiunge il secondo turno a Wimbledon. Prima di fine anno disputa due semifinali nel circuito Challenger. All'inizio del 2014 supera le qualificazioni all'Australian Open e tre settimane dopo perde la finale al Challenger panamense di Chitr\u00e9 contro Wayne Odesnik. In maggio raggiunge la sua ultima finale Challenger in carriera al Busan Open, che perde in due set da G\u014d Soeda. Il mese dopo ottiene il suo miglior risultato in una prova del Grande Slam raggiungendo il terzo turno a Wimbledon dopo aver superato al primo turno il n\u00ba 76 ATP Alejandro Gonzalez e al secondo il n\u00ba 16 Mikhail Youzhny, viene quindi eliminato in tre set da Jo-Wilfried Tsonga. In luglio arriva ai quarti nell'ATP 250 di Bogot\u00e0, nella sua ultima apparizione in un cartellone principale del circuito maggiore. Chiude la positiva stagione al 124\u00ba posto del ranking.\nUltimi anni.\nCon la semifinale nel Challenger di Noumea a inizio 2015 risale al 117\u00ba posto del ranking, migliore posizione dal settembre del 2006. Ha quindi inizio un progressivo declino per il trentenne Wang, nel prosieguo della stagione supera il secondo turno solo nel Challenger casalingo di Kaohsiung e in quello cinese di Suzhou. In giugno partecipa per l'ultima volta alle qualificazioni di un torneo ATP e chiude l'annata alla 310\u00aa posizione del ranking. Nel febbraio 2016 raggiunge i quarti di finale a Nuova Delhi e Kyoto, i migliori risultati della stagione nei Challenger. In aprile vince il Futures China F4, che sar\u00e0 l'ultimo trofeo della sua carriera. Non ottiene altri risultati significativi nel 2016 e termina l'annata alla posizione n\u00ba 430. Anche nel 2017 non ottiene risultati di rilievo. Disputa il suo ultimo incontro da professionista in singolare al secondo turno di qualificazione del Challenger di Taipei nell'aprile 2018, mentre in doppio disputa alcuni altri tornei Challenger nel 2018 e 2019. L'ultimo risultato importante \u00e8 la finale raggiunta in doppio al Challenger di Kaohsiung nel settembre 2018."}
{"id": "2445898", "revid": "308843", "url": "https://it.wikipedia.org/wiki?curid=2445898", "title": "NMD Non mediated decay", "text": ""}
{"id": "2445899", "revid": "732240", "url": "https://it.wikipedia.org/wiki?curid=2445899", "title": "Decadimento mediato da un nonsenso", "text": "Il decadimento mediato da un nonsenso (o NMD, dall'inglese \"nonsense mediated decay\") \u00e8 un meccanismo cellulare di sorveglianza di mRNA per scoprire mutazioni nonsenso e prevenire l'espressione di proteine tronche o erronee. Nei mammiferi, l'NMD \u00e8 provocato dai complessi di giunzione esonica (EJC), che sono inizialmente depositati durante lo splicing pre-mRNA. Normalmente, un EJC \u00e8 rimosso da un ribosoma durante la prima fase della traduzione dell'mRNA. La presenza di un EJC a valle \u00e8 identificato come un problema da parte dei fattori NMD e l'RNA \u00e8 degradato, ad esempio dal complesso esosoma. Con poche eccezioni infatti, un EJC non \u00e8 depositato a valle di un normale codone di stop. In altri organismi, tra cui il lievito e la \"Drosophila melanogaster\", NMD \u00e8 innescato da un meccanismo completamente diverso. La chiave di questo meccanismo sembra essere la sequenza di mRNA a valle di stop codoni prematuri o di normali stop codoni."}
{"id": "2445900", "revid": "28592", "url": "https://it.wikipedia.org/wiki?curid=2445900", "title": "Schermidori", "text": ""}
{"id": "2445910", "revid": "1226", "url": "https://it.wikipedia.org/wiki?curid=2445910", "title": "Societ\u00e0 operaie", "text": ""}
{"id": "2445912", "revid": "1226", "url": "https://it.wikipedia.org/wiki?curid=2445912", "title": "Societ\u00e0 operaia", "text": ""}
{"id": "2445913", "revid": "228587", "url": "https://it.wikipedia.org/wiki?curid=2445913", "title": "Istruzioni per essere normali", "text": "Istruzioni per essere normali \u00e8 un libro scritto dallo psichiatra Vittorino Andreoli, pubblicato nella sua prima edizione durante l'anno 1999.\nIl noto ricercatore esplora la \"zona grigia\" presente a met\u00e0 strada tra la normalit\u00e0 e la follia, analizzando le piccole follie della vita quotidiana, insegnando a non reprimere le emozioni e le sensazioni profonde che la societ\u00e0 post-industriale sottovaluta. Secondo l'opinione di Andreoli, la normalit\u00e0 non \u00e8 tanto l'adattamento conformista e passivo, quanto uno stato di attivit\u00e0 e di partecipazione alla vita che consenta all'individuo di divenire protagonista della sua esistenza.\nIl libro inizia ripercorrendo l'evoluzione della nozione di follia avvenuta durante le varie epoche storiche, dalla visione del mondo classico in cui \u00e8 associata alla sfera sacra, a quella medioevale in cui si coniuga all'ambito demoniaco e infine a quella ottocentesca in cui prevale il concetto di \"macchina umana rotta\", che segna l'inizio della psichiatria moderna.\nAndreoli presenta al lettore un'importante corrente psichiatrica europea chiamata fenomenologia, derivata parzialmente dalle idee cinquecentesche di Erasmo da Rotterdam, tendenti a riconoscere una diversit\u00e0 e a rispettarla. L'autore inserisce la follia all'interno della antropologia ed elenca i fattori che compongono la malattia, da quello biologico a quello relazionale e ambientale. La tematica sviscerata nelle pagine seguenti \u00e8 la dicotomia mente-corpo, che consente all'autore di introdurre le recenti scoperte della plasticit\u00e0 del cervello, della distinzione dell'encefalo in due parti: una determinata e una strutturata a seconda degli stimoli esperienziali.\nIl concetto di relazione diventa l'argomento topico di analisi da parte di Andreoli, che ricorda come la fenomenologia e la psicoanalisi, abbiano rivalutato la tematica. La relazione chiama in causa i sistemi di adattamento, che l'autore identifica nell'ansia, nella paura, nella felicit\u00e0 e nell'attaccamento.\nTra i sistemi di disadattamento, invece, Andreoli descrive le varie fasi della schizofrenia, a cominciare dal dolore e dalle reinterpretazioni della realt\u00e0, proseguendo con i deliri e terminando con le dissociazioni e l'alienazione tranquilla. Un secondo sistema di disadattamento \u00e8 costituito dai processi di fuga, da quelli depressivi, alla morte psicologia e sociale e al vissuto di colpa. Il terzo sistema di disadattamento, Andreoli lo chiama \"minimalismo esistenziale\", ossia la vita al minimo, costituito dal ritualismo, dalla coazione a ripetere e dalla colpa. Il quarto sistema \u00e8 la maniacalit\u00e0, che si fonda sul potere e sul delirio di onnipotenza.\nIl libro si conclude con la presentazione delle possibili terapie, da quelle farmacologiche a quelle di supporto psicoterapico."}
{"id": "2445914", "revid": "28592", "url": "https://it.wikipedia.org/wiki?curid=2445914", "title": "Henry Troyat", "text": ""}
{"id": "2445917", "revid": "28592", "url": "https://it.wikipedia.org/wiki?curid=2445917", "title": "Troyat", "text": ""}
{"id": "2445920", "revid": "963244", "url": "https://it.wikipedia.org/wiki?curid=2445920", "title": "Poggio Sant'Ercolano", "text": "Poggio Sant'Ercolano (\"\u02beL Poggio\" in dialetto locale) \u00e8 una frazione del comune di Gualdo Tadino, in provincia di Perugia.\nGeografia fisica.\nLa frazione si trova 8,45\u00a0km a nord-ovest dal centro abitato di Gualdo Tadino, citt\u00e0 al cui territorio comunale essa appartiene. L'abitato di Poggio Sant'Ercolano sorge su una collina dell'Appennino Umbro-Marchigiano tra la valle del Chiascio e del fiume Rasina. Il paese \u00e8 costituito da un nucleo originario posto sulla sommit\u00e0 del colle, detta \"il Toppo\", che include i resti di due delle torri dell'antico castello, e da un abitato pi\u00f9 recente situato lungo la Strada delle Piagge, che va a Gualdo Tadino. Dall'abitato di Poggio Sant'Ercolano \u00e8 possibile scoprire il Monte Cucco, Gubbio, l'Alta Valle del Tevere e il borgo di Pieve di Compresseto, al quale si arriva dalla frazione tramite Via del Cipresso.\nPopolazione.\nUltimamente nella frazione sono stati registrati 86 residenti, una quantit\u00e0 ben maggiore di quella che si aveva negli anni cinquanta-sessanta-settanta-ottanta del Novecento, dopo che una forte emigrazione aveva coinvolto quasi la totalit\u00e0 degli abitanti. Le mete degli emigranti sono state soprattutto paesi dell'Europa centrale come Belgio, Paesi Bassi e Francia, ma anche luoghi relativamente vicini in Italia. Negli ultimi decenni invece si \u00e8 assistito a Poggio Sant'Ercolano e nei centri vicini ad un ritorno degli emigranti ai luoghi di nascita.\nFino al XIX secolo Poggio Sant'Ercolano ha ospitato un convento di monache di Sant'Apollinare.\nIl Castello.\nA Poggio Sant'Ercolano oggi si possono vedere i resti di due torri dell'antico Castello omonimo, la cui costruzione dovrebbe essere avvenuta attorno all'Alto Medioevo. Una delle torri \u00e8 situata a pochi passi dalla sede parrocchiale, mentre l'altra, detta torre Carpinelli, che si pensa fosse il vertice sud-est del Castello, si trova immediatamente dietro all'abitato vecchio.\nGrazie agli appunti storici raccolti nel XX secolo dal parroco locale, don Giuseppe Tega, \u00e8 stato possibile realizzare una pianta del Castello. Secondo questa ricostruzione l'edificio aveva forma rettangolare con i lati maggiori orientati a nord e a sud perpendicolari al corso del sole, e misurava 34 m nei lati maggiori e 24 m in quelli minori; agli angoli aveva quattro torri, alquanto oblique a questi, i lati delle quali misuravano circa 3\u20134 m. Nonostante le mura e le torri fossero state smantellate pi\u00f9 volte nel corso dei secoli, si pu\u00f2 dire che la loro altezza non fosse inferiore ai 10 e ai 15 m rispettivamente.\nUn approfondimento pi\u00f9 recente fatto nel 2000 ha inoltre riportato che il castello dovesse disporre di un sistema di fortificazione chiamato \"Carbonariae\", cio\u00e8 una specie di doppio fossato che circondava la struttura muraria per tutta la sua lunghezza e che spesso andava ad includere un ponte levatoio in prossimit\u00e0 delle quattro porte principali. Grazie a ci\u00f2 si \u00e8 potuto dedurre che il Castello di Poggio Sant'Ercolano avesse soprattutto una funzione difensiva e protettiva in caso di guerre, attacchi o scorrerie. L'utilit\u00e0 del castello non dovrebbe esser venuta meno fino al XV secolo.\nLa sede parrocchiale.\nLe prime testimonianze storiche di una chiesa del Castello di Poggio Sant'Ercolano si hanno nel XV secolo, quando il 1\u00ba settembre 1483 un certo Giovanni di Agostino di Cola lasciava tutti i suoi averi alla chiesa locale, dove voleva essere sepolto. A quel tempo l'edificio parrocchiale era davvero molto piccolo e comunicava con una cantina, sopra la quale si trovava l'alloggio del parroco.\nFu solo nel 1640 che per opera del parroco Vincenzo Olivieri la chiesa fu completamente ampliata, coperta da un'ampia volta e fornita di un campanile, il quale fu eretto sopra una delle antiche torri del Castello. Due secoli pi\u00f9 tardi venne costruita la sagrestia, in occasione di alcuni lavori di restauro dell'edificio nel 1890.\nL'interno della chiesa era suddiviso in un altare maggiore e due altari minori. L'altare maggiore era dedicato al patrono del paese Sant'Ercolano da Perugia, titolare della chiesa, ed era ornato gi\u00e0 dal XVIII secolo di un grande quadro in tela raffigurante Sant'Ercolano, Sant'Apollinare, San Michele Arcangelo, San Pietro e la scena dell'Incoronazione della Vergine. Sul muro retrostante all'altare vi era dipinta anche una scena della Madonna col Bambino in braccio, andata per\u00f2 completamente in rovina. I due altari laterali erano dedicati uno a Sant'Apollinare e l'altro al Santissimo Crocifisso. Tra il 1670 e il 1690 quest'ultimo altare venne smantellato e al suo posto ne sorse un altro dedicato a Sant'Antonio di Padova. Infine tra il 1764 e il 1772 l'altare, cambiando nuovamente il suo titolare, venne dedicato alla Vergine Addolorata e vi fu collocata una tela del pittore Bernardi del 1663, raffigurante la Madonna Addolorata con Sant'Egidio, Sant'Antonio e le Anime Sante del Purgatorio. Dal 1754 inoltre le famiglie della parrocchia di Poggio Sant'Ercolano utilizzano un'antica statua della Madonna del Carmelo nei mesi di maggio e giugno per il rito della \"Peregrinatio Mariae\".\nNel 1953 iniziarono i lavori per la costruzione della nuova chiesa, quella che \u00e8 possibile vedere oggi nella frazione. Tutti gli abitanti di Poggio Sant'Ercolano diedero il loro contributo affinch\u00e9 la vecchia costruzione fosse smantellata e con i materiali recuperati fosse realizzato il nuovo edificio e la casa parrocchiale. I lavori terminarono nel 1956. Nel 1958 iniziarono i lavori che portarono alla realizzazione del complesso antistante la parrocchia definito \"Il Salone\", utilizzato dagli abitanti del paese per le feste e per i momenti di convivialit\u00e0.\nIl nuovo edificio conserva ancora al suo interno la tela del Bernardi e quella raffigurante Sant'Ercolano.\nIl dialetto.\nNel quadro dei dialetti umbri il dialetto della frazione di Poggio Sant'Ercolano fa parte di un'area intermedia tra perugino-altotiberino e fulginate-nocerino, che comprende anche Gualdo Tadino, influenzata dai dialetti delle Marche centrali. Rispetto al dialetto di Gualdo Tadino la parlata di questa frazione ha delle differenze dovute alla maggiore influenza dei dialetti umbri settentrionali. Ecco alcune caratteristiche del vernacolo di Poggio Sant'Ercolano:"}
{"id": "2445922", "revid": "352448", "url": "https://it.wikipedia.org/wiki?curid=2445922", "title": "Sistematica linneana", "text": ""}
{"id": "2445924", "revid": "352448", "url": "https://it.wikipedia.org/wiki?curid=2445924", "title": "Classificazione linneana", "text": ""}
{"id": "2445925", "revid": "28592", "url": "https://it.wikipedia.org/wiki?curid=2445925", "title": "Igor Savitsky", "text": ""}
{"id": "2445937", "revid": "486946", "url": "https://it.wikipedia.org/wiki?curid=2445937", "title": "Istituto Italiano per gli Studi filosofici", "text": ""}
{"id": "2445941", "revid": "1649409", "url": "https://it.wikipedia.org/wiki?curid=2445941", "title": "Chiesa cattolica in Cambogia", "text": "La Chiesa cattolica in Cambogia \u00e8 parte della Chiesa cattolica universale, sotto la guida spirituale del Papa e della Santa Sede.\nStoria.\nIl cattolicesimo in Cambogia fa la sua apparizione nella seconda met\u00e0 del XVI secolo, quando alcuni missionari domenicani portoghesi raggiungono la regione ed iniziano ad annunciare il vangelo: tra questi si ricordano Gaspar da Cruz e Silvestro d'Azevedo. Quest'ultimo costruisce una chiesa e scrive un libro in lingua khmer sulla religione cristiana. Col XVII secolo numerosi cattolici in provenienza dal Giappone, dall'Indonesia e dal Siam accrescono il numero dei cristiani locali. Lo sviluppo del cattolicesimo cambogiano continua nel secolo successivo, ad opera soprattutto del prete francese Levavasseur, che scrive un libro di catechismo in khmer, redige un dizionario latino-cambogiano, fonda una congregazione religiosa femminile ed edifica diverse chiese; questo sviluppo per\u00f2 \u00e8 frenato dalle continue guerre che la Cambogia sostiene contro Siam e Vietnam, che pi\u00f9 volte invadono il Paese e deportano la popolazione locale, tra cui anche i cattolici.\nNel corso del XIX secolo il cattolicesimo in Cambogia \u00e8 quasi completamente sradicato. Nel 1850 la Santa Sede erige il vicariato apostolico di Phnom Penh, comprensivo della parte meridionale del Vietnam, che prospera durante il periodo di protettorato francese sulla Cambogia; nel 1924 \u00e8 eretto in prefettura apostolica. Nel 1957 \u00e8 ordinato il primo sacerdote cambogiano. Nel 1968 Roma divide la prefettura apostolica di Phnom Penh in tre circoscrizioni ecclesiastiche, ossia: Phnom Penh, Battambang e Kompong Cham.\nNel 1970 in Cambogia si contavano 61.000 cattolici (per la maggior parte vietnamiti in fuga dalla guerra) e 64 presbiteri, di cui quattro cambogiani e gli altri stranieri (francesi e vietnamiti): tutti gli stranieri furono costretti a fuggire con l'inizio del regime di Pol Pot. Tra il 1975 ed il 1979, tutti i vescovi, i preti e le religiose cambogiane trovarono la morte, e la maggior parte delle chiese e cappelle cattoliche vennero distrutte. In questo periodo anche i cattolici di etnia degar (conosciuti in Occidente anche come \"Montagnards\") vennero perseguitati.\nNel 1983 la Santa Sede crea l'Ufficio per la promozione dell'apostolato tra i cambogiani (\"Bureau pour la Promotion de l'Apostolat parmi les Khmers\"), incaricato di seguire tutti i cambogiani, ovunque essi siano. Nell'aprile del 1990 il Comitato Centrale del Partito comunista autorizza l'apertura di una chiesa cristiana a Phnom Penh; in questo modo la comunit\u00e0 cattolica cambogiana ha potuto riprendere le sue attivit\u00e0, anche grazie al riconoscimento della libert\u00e0 religiosa stabilito dalla nuova costituzione nel 1993. Nel 1994 sono state ristabilite le relazioni diplomatiche tra Cambogia e Santa Sede.\nOrganizzazione territoriale.\nLa Chiesa cattolica \u00e8 presente sul territorio con un vicariato apostolico e due prefetture apostoliche:\nL'episcopato cambogiano forma, insieme a quello del vicino Laos, la Conferenza Episcopale del Laos e della Cambogia, il cui attuale presidente \u00e8 Olivier Schmitthaeusler, M.E.P., vicario apostolico di Phnom-Penh.\nStatistiche.\nLa seguente tabella riporta la somma dei dati riportati dall'Annuario Pontificio per ogni singola circoscrizione ecclesiastica della Cambogia.\nNunziatura apostolica.\nLa nunziatura apostolica della Cambogia \u00e8 stata istituita il 25 marzo 1994 con il breve \"Ad aptius fovendas\" di papa Giovanni Paolo II.\nConferenza episcopale.\nLa Cambogia non ha una Conferenza episcopale propria, ma l'episcopato cambogiano \u00e8 parte della Conferenza episcopale del Laos e della Cambogia (\"Conf\u00e9rence Episcopale du Laos et du Cambodge\").\nElenco dei Presidenti della Conferenza episcopale:\nElenco dei Vicepresidenti della Conferenza episcopale:"}
{"id": "2445943", "revid": "1833487", "url": "https://it.wikipedia.org/wiki?curid=2445943", "title": "Sant'Elia (L'Aquila)", "text": "Sant'Elia \u00e8 una frazione dell'Aquila, 2\u00a0km a sud est dal centro, sulla Strada Statale 17 Est.&lt;br&gt;\nPosta sulla valle del fiume Aterno consta di abitazioni vecchie e nuove, di qualche realt\u00e0 rurale e di piccole attivit\u00e0 industriali.&lt;br&gt;\nNei suoi pressi passa il pi\u00f9 lungo tratturo italiano, il Tratturo L'Aquila-Foggia.&lt;br&gt;\n&lt;br&gt;\n\u00c8 tra le zone prescelte per la ricostruzione post Terremoto del 6 aprile 2009.&lt;br&gt;\nLa tendopoli di Sant'Elia si trova a met\u00e0 di via Collevernesco, traversa della SS17 Est.\nTerritorio.\nLa frazione si trova inserita a sud-est rispetto al moderno quartiere \"Torretta\". Confina a nord con la frazione di Gignano. A sud-est confina con contrada Palombaia, e successivamente la valle di Bagno.\nStoria.\nIl territorio \u00e8 sempre stato frequentato, fino ai primi del '900 dai pastori transumanti, lungo il tratturo L'Aquila-Foggia, che parte dalla Basilica di Collemaggio. Costituito fino agli anni '50 da sparute casette e da una cappella votiva, negli anni '60 \u00e8 cominciato lo sviluppo urbano, con la costruzione della nuova chiesa nel 1959, e successivamente di molte altre case, che costituirono in breve il moderno Quartiere Torretta. Il vecchio abitato di Sant'Elia \u00e8 delimitato a ovest dalla via della \"Polveriera\", che porta fino all'ingresso del cimitero comunale di L'Aquila.\nCon il terremoto del 2009 le abitazioni vengono seriamente danneggiate, specialmente di interesse le ville otto-novecentesche delle famiglie altoborghesi aquilane, come i Cricchi, la chiesa parrocchiale di San Lorenzo subisce gravi danni, e immediatamente l'area, insieme al quartiere Torretta, viene individuata come zona edificabile per il progetto abitativo C.A.S.E. Per l'occasione la popolazione di Sant'Elia si raddoppia, e vengono migliorate anche le strade, come l'allargamento della variante della strada statale 17bis, per arrivare al terminal di Collemaggio.\nMonumenti e Chiese.\nChiesa di San Lorenzo.\nLa piccola chiesetta degli anni '60, ferita dal terremoto del 2009 e ricostruita daccapo nel 2017-18 con aspetto diverso dall'originale, \u00e8 dedicata a San Lorenzo.&lt;br&gt;\nFu istituita dai Frati Cappuccini dove in seguito ci fu una polveriera, casa pastorale dei sacerdoti diocesani fino al 1959, quando un terremoto la abbatt\u00e9, fu nuovamente ricostruita a partire dall'anno dopo in stile moderno, con mattoni e cemento a vista, inframmezzati dall'ordine di finestre a rilievo della facciata, danneggiate gravemente dal terremoto del 2009. La struttura nuova rispecchia l'impianto della chiesa, per\u00f2 \u00e8 stato prescelto il modello medievaleggiante all'aquilana, con la facciata bianca a capanna, con oculo centrale e portale architravato di ingresso.\nIl campanile a torretta in cemento armato aveva un concerto di 2 campane, che non hanno mai suonato perch\u00e9 accanto c'era l'altoparlante con la registrazione; dopo il terremoto non \u00e8 stato ricostruito.\nQuartiere Torretta.\nQuartiere moderno degli anni '60, sorge nella zona settentrionale di contrada Sant'Elia, ed \u00e8 ormai divenuto un tutt'uno con questa localit\u00e0, si \u00e8 sviluppato molto ampiamente per la necessita di edificare nuove case dopo i danni del terremoto del 2009. Esso \u00e8 delimitato da via della Crocetta, via della Polveriera, via Matteo da Leonessa e via Scuola della Torretta, a sud del cimitero comunale dell'Aquila. Essendosi sviluppato molto in fretta, il quartiere non ha un fulcro ben preciso, se non nel piazzale della recente chiesa parrocchiale di San Mario e Compagni Martiri, completata nel 2010. Un edificio storico in stile neogotico \u00e8 la Cappella Cricchi, in via del Torcituro, oggi il quartiere principalmente ospita scuole, una grande palestra comunale e un Comando Regionale dei Carabinieri.\nHa pianta quadrangolare in mattoni rossi, con blocchi squadrati, e un impianto rettangolare della navata unica, i locali attorno che danno la forma di un quadrilatero porticato sono della casa canonica, dell'oratorio, e della cripta di San Cesidio. Il campanile \u00e8 una piccola torre in mattoni squadrati, con in cima la cella campanaria scoperta, retta da un castello di ferro a vista, con un concerto di campane fuse dalla fonderia Pontificia Marinelli di Agnone.\nFonti.\nSito Parrocchia di San Lorenzo in Sant'Elia"}
{"id": "2445949", "revid": "287204", "url": "https://it.wikipedia.org/wiki?curid=2445949", "title": "Nils Aberg", "text": ""}
{"id": "2445950", "revid": "287204", "url": "https://it.wikipedia.org/wiki?curid=2445950", "title": "Freedom at Point Zero", "text": "Freedom at Point Zero \u00e8 un album del 1979 del gruppo rock Jefferson Starship."}
{"id": "2445952", "revid": "287204", "url": "https://it.wikipedia.org/wiki?curid=2445952", "title": "Conferenza episcopale regionale dell'Africa occidentale francofona", "text": "La Conferenza episcopale regionale dell'Africa occidentale francofona (Conf\u00e9rence episcopale r\u00e9gionale de l'Afrique de l'Ouest Francophone, CERAO) \u00e8 stato un organismo della chiesa cattolica che raggruppa i vescovi dell'Africa occidentale francofona.\nStoria.\nLa CERAO nacque nel 1963 e la sua prima riunione si tenne tra l'11 e il 14 giugno a Anyama, vicino a Abidjan, in Costa d'Avorio. La seconda riunione si svolse dal 3 al 6 giugno dell'anno successivo a Dakar, in Senegal. Essa nacque con lo scopo di favorire il coordinamento tra tutte le attivit\u00e0 che interessano le Chiese cattoliche dei Paesi aderenti e di promuovere, nella misura del possibile, una pastorale d'insieme. La sua sede era ad Abidjan e gli statuti furono approvati durante la riunione svoltasi nel febbraio del 1985 a Lom\u00e9, Togo.\nIl 1\u00ba settembre 2009 fu soppressa insieme alla Associazione delle conferenze episcopali dell'Africa occidentale anglofona per dare origine alla Conferenza episcopale regionale dell'Africa occidentale.\nMembri della CERAO.\nFacevano parte della CERAO i vescovi delle seguenti conferenze episcopali:"}
{"id": "2445962", "revid": "110157", "url": "https://it.wikipedia.org/wiki?curid=2445962", "title": "Canale SOFAR", "text": "Il canale SOFAR (\"Sound Fixing and Ranging channel\", \"canale di fissazione ed oscillazione sonora\"), o canale sonoro profondo, CSP (\"deep sound channel\", DSC), \u00e8 uno strato orizzontale di acqua nell'oceano ad una profondit\u00e0 in cui la velocit\u00e0 del suono \u00e8 minima. Il canale SOFAR agisce come una guida d'onda per il suono, e le onde sonore a bassa frequenza all'interno del canale possono viaggiare per migliaia di miglia prima di dissiparsi. Questo fenomeno \u00e8 un importante fattore nella guerra sottomarina. Il canale sonoro profondo fu scoperto e descritto indipendentemente da Maurice Ewing e Leonid Brekhovskikh negli anni 1940.\nIl canale SOFAR \u00e8 imperniato sulla profondit\u00e0 dove l'effetto cumulativo della temperatura e della pressione idrostatica (e, in minor misura, della salinit\u00e0) si combinano per creare la regione di minima velocit\u00e0 del suono nella colonna d'acqua. La pressione nell'oceano aumenta linearmente con la profondit\u00e0, ma la temperatura \u00e8 pi\u00f9 variabile, calando generalmente rapidamente nel termoclino principale dalla superficie a circa mille metri di profondit\u00e0, rimanendo poi quasi immutata da l\u00e0 al fondale oceanico nel mare profondo. Vicino alla superficie, la temperatura in rapido calo determina una diminuzione della velocit\u00e0 del suono, ovvero un gradiente negativo della velocit\u00e0 del suono. Con l'aumento della profondit\u00e0, la pressione crescente determina un aumento della velocit\u00e0 del suono, ovvero un gradiente positivo della velocit\u00e0 del suono. La profondit\u00e0 dove la velocit\u00e0 del suono \u00e8 al minimo \u00e8 chiamata asse del canale sonoro.\nVicino alle Bermuda, l'asse del canale sonoro si presenta ad una profondit\u00e0 intorno ai 1.000 metri. Nelle acque temperate, l'asse \u00e8 pi\u00f9 basso, ed alle alte latitudini (circa al di sopra di 60\u00b0N o al di sotto di 60\u00b0S) raggiunge la superficie.\nIl suono si propaga nel canale per rifrazione, il che fa viaggiare il suono stesso vicino alla profondit\u00e0 con la velocit\u00e0 minore. Se un'onda sonora si propaga lontano da questo canale orizzontale, la parte dell'onda pi\u00f9 distante dall'asse del canale viaggia pi\u00f9 velocemente, cosicch\u00e9 l'onda ritorna verso l'asse del canale. Come risultato, le onde sonore tracciano un percorso che oscilla da un capo all'altro dell'asse del canale SOFAR. Questo principio \u00e8 simile alla trasmissione a lunga distanza della luce in una fibra ottica.\nMisteriosi suoni a bassa frequenza, attribuiti alle megattere e ad altre balene, sono un evento comune nel canale. Gli scienziati credono che le megattere possano immergersi fino a questo canale e \"cantare\" per comunicare con altre megattere a molti chilometri di distanza.\nDurante la seconda guerra mondiale, Maurice Ewing sugger\u00ec che il lancio nell'oceano di una piccola sfera di metallo (chiamata bomba SOFAR) specificamente progettata per implodere nel canale SOFAR, potesse essere usato come segnale di pericolo segreto da parte dei piloti abbattuti.\nIl romanzo \"Caccia a Ottobre Rosso\" descrive l'uso del canale SOFAR nel rilevamento dei sottomarini.\nL'ipotesi dell'esistenza di un canale simile nell'alta atmosfera, teorizzata da Ewing, condusse al Progetto Mogul, portato avanti dal 1947 fino alla fine del 1948.\nTermini correlati.\nTerminologia correlata al SOFAR o canale sonoro profondo dal \"Navy Supplement to the DOD Dictionary of Military and Associated Terms\" (\"Supplemento della Marina al Dizionario del Dipartimento della Difesa dei termini militari e associati\") degli Stati Uniti:"}
{"id": "2445963", "revid": "124029110", "url": "https://it.wikipedia.org/wiki?curid=2445963", "title": "Valentina Giovagnini", "text": "Biografia.\nValentina Giovagnini nasce ad Arezzo il 6 aprile 1980, nel giorno di Pasqua. Primogenita di Giovanni, medico pediatra, e di Maura Pagliucoli, commerciante, cresce a Pozzo della Chiana, paese dove vive la famiglia, frazione del comune di Foiano della Chiana.\nAveva una sorella, Benedetta, anche lei cantautrice e musicista, e un fratello, Giacomo.\nSi avvicina alla musica fin da molto piccola, studiando danza e in seguito canto, pianoforte e flauto. Frequenta il liceo musicale ad Arezzo, diplomandosi ed iscrivendosi poi alla facolt\u00e0 di lettere con indirizzo musica e spettacolo, dove approfondisce i temi che si ritroveranno nelle sue opere successive, come lo studio della cultura medioevale e della musica celtica, conosciuta e subito apprezzata tramite lo studio del tin whistle, ispirandosi a cantanti come Enya e Loreena McKennitt, ma anche alla musica latina, al folk, alla musica tradizionale e al pop sperimentale in stile Bj\u00f6rk, da sempre la sua cantante preferita assieme ad Angelo Branduardi ed Elisa.\nNel 1997 incontra il suo futuro produttore Davide Pinelli con il quale inizier\u00e0 una fruttuosa collaborazione quattro anni pi\u00f9 tardi; a loro si aggiunge l'autore Vincenzo Incenzo, noto anche per aver collaborato a lungo con Renato Zero e Lucio Dalla. Nel 2001 incide il suo primo CD singolo, dal titolo \"Dovevo dire di no\", che non riscuote un grande successo ma le permette di accedere e di superare la selezione per la categoria Giovani del Festival di Sanremo 2002. Prima del Festival vero e proprio, Valentina prende parte alla trasmissione \"Sanremo Giovani\" interpretando \"La prima cosa bella\", accompagnata dalla sorella come flautista e corista.\nSanremo 2002.\nNel 2002 partecipa al Festival di Sanremo con la canzone \"Il passo silenzioso della neve\", di Vincenzo Incenzo e Davide Pinelli, arrivando seconda per soli 21 punti nella categoria Giovani dietro ad Anna Tatangelo, ottenendo tutti 9 e 10 dalla giuria di qualit\u00e0 e un voto alto dalla giuria demoscopica, ma con alcune controversie sull'applicazione decisiva del regolamento riguardo al televoto. Il brano vince per\u00f2 il \"Premio per il Miglior arrangiamento\" ottenendo inoltre un enorme consenso di pubblico e critica. Nelle successive settimane raggiunge il quattordicesimo posto nella classifica dei singoli.\nIl 15 marzo dello stesso anno viene pubblicato il suo primo album \"Creatura nuda\", contenente brani composti da Davide Pinelli e Vincenzo Incenzo, in un paio di casi con la stessa Giovagnini, nonch\u00e9 un madrigale di Cipriano de Rore e la versione allemanda di \"Senza origine\". L'album raggiunge il ventottesimo posto nella classifica degli album e per questo, a distanza di un mese dal Festival di Sanremo Valentina viene premiata a \"Sanremo Top\" come l'artista pi\u00f9 venduta della categoria Giovani. L'estate seguente partecipa al Festivalbar con il secondo singolo \"Senza origine\" e, per la prima volta, al \"Girofestival\", con \"Il passo silenzioso della neve\" e \"Senza origine\".\nNei mesi successivi, arrivano prestigiose nomination dagli \"Italian Music Awards\" e dal \"Premio Titano - Festival di San Marino\" cui vi prende parte, rispettivamente nelle categorie \"Miglior artista emergente\" e \"Miglior artista femminile dell'anno\". Il brano \"Creatura nuda\", terzo singolo estratto dall'omonimo album, viene impiegato in una puntata ambientata in Italia della soap opera \"Beautiful\", trasmessa da Canale 5.\nAttivit\u00e0 successiva.\nSulla fine del 2002, Valentina torna in sala di registrazione, per incidere il suo secondo album, anticipato nel maggio 2003 dal singolo \"Non piango pi\u00f9\", ennesimo esperimento nel quale ad un sorprendente intro di archi a tempo di tango argentino, ci sono sonorit\u00e0 elettroniche e ritmiche stile anni ottanta. Con questo singolo partecipa per la seconda volta come ospite al \"Girofestival\".\nL'uscita del secondo album, che uscir\u00e0 postumo (\"L'amore non ha fine\", in cui \u00e8 co-autrice di alcuni pezzi), prevista di l\u00ec a poco, viene bloccata per problemi derivanti dal calo degli investimenti nel mercato discografico italiano.\nNell'estate del 2004 partecipa ancora una volta come ospite al \"Girofestival\", dove presenta \"Mi fai vivere\" e \"Dovevo dire di no\", dal primo album \"Creatura nuda\".\nDopo la difficolt\u00e0 a tornare sul mercato discografico e l'esclusione alle edizioni 2003 (con \"L'amore non ha fine\", presentato nella categoria Campioni, con la partecipazione del tenore Aldo Caputo), 2004 (con \"L'attesa infinita\", categoria unica), 2005 (con \"Inimmaginabile\", nelle Nuove Proposte) e 2008 (con \"Sonnambula\", di nuovo nei Giovani) del Festival di Sanremo (nel 2003 e nel 2008 non fu scelta dal direttore artistico Pippo Baudo, che pure l'aveva apprezzata nel 2002, mentre nel 2004 e nel 2005 fu esclusa dalle commissioni dirette da Tony Renis e Gianmarco Mazzi, nonostante il direttore artistico del 2005 Paolo Bonolis avesse inizialmente ammesso \"Inimmaginabile\" alla kermesse rimanendone molto colpito), nel 2005 Incenzo e Pinelli la convinsero, per ottenere pi\u00f9 visibilit\u00e0, a partecipare al reality show \"Music Farm\", ma venne scartata al provino con la motivazione ufficiale che la sua musica era troppo \"di nicchia\": \nValentina continua ad esibirsi in pubblico (ha organizzato 8 tour tra il 2002 e il 2008), e a comporre nuova musica.\nIl 15 novembre 2008, ospite alla trasmissione \"Sabato &amp; Domenica Village\" su Rai 1, Valentina dichiara di essere al lavoro per la pubblicazione di un nuovo album, visto il blocco di \"L'amore non ha fine\", e dopo la fine della collaborazione con Incenzo e Pinelli dovuta alla scadenza del contratto con la Virgin, non rinnovato dalla casa discografica.\nLa morte.\nIl 2 gennaio 2009 la cantante viene ricoverata al policlinico Le Scotte di Siena in gravissime condizioni a causa di un incidente stradale avvenuto alle 15:30 tra Pozzo della Chiana e Foiano della Chiana.\nValentina mor\u00ec nella tarda serata nonostante un intervento chirurgico alla testa.\nI funerali si tennero il 4 gennaio 2009 presso la chiesa parrocchiale di Pozzo della Chiana. \u00c8 sepolta nel cimitero locale di Pozzo, che si estende attorno al Tempio di Santo Stefano della Vittoria. Sulla lapide sono incisi alcuni versi della canzone \"Libera\".\nCitazioni e omaggi.\nL'associazione Onlus in suo nome.\nNel 2009, subito dopo la sua terribile scomparsa, nasce in sua memoria un'associazione Onlus denominata \"Valentina Giovagnini Onlus\". L'associazione, gestita dalla famiglia di Valentina, ha come obiettivo quello di onorare e mantenere sempre vivo il ricordo della cantante attraverso progetti in ambito sociale e di opere di beneficenza.\n\"L'amore non ha fine\", l'album postumo.\nIl 15 maggio 2009, a 4 mesi dall'improvvisa scomparsa, esce postumo il secondo e ultimo album di Valentina, intitolato emblematicamente \"L'amore non ha fine\" e distribuito dall'etichetta discografica Edel. Come primo singolo viene scelto l'omonimo brano di cui viene realizzato un video, dove duetta con il tenore Aldo Caputo. La pubblicazione dell'album, contenente 12 brani registrati tra il 2003 e il 2008 pi\u00f9 2 ghost-tracks, \u00e8 stata fortemente voluta dai familiari dell'artista ed i ricavati delle vendite vanno a finanziare l'associazione no profit intitolata alla sua memoria.\nI brani \"Il passo silenzioso della neve\" e \"Voglio quello che sento\" (inciso nel 2003 e successivamente incluso nell'album \"L'amore non ha fine\") sono stati inseriti dal regista Gianfrancesco Lazotti nel film del 2010 \"Dalla vita in poi\".\n\"Valentina Giovagnini. Tra vita e sogno\".\nIl 6 aprile 2012 esce in tutte le librerie il libro biografico \"Valentina Giovagnini. Tra vita e sogno\", scritto dall'autore dei testi delle sue canzoni Vincenzo Incenzo, che racconta la storia di Valentina attraverso la testimonianza di parenti, amici e fan della cantante.\nIl libro inoltre contiene inediti (i testi dell'album mai inciso a cui stava lavorando e alcune composizioni musicali) e poesie scritte dall'artista stessa, oltre a immagini inedite, comprese alcune fotografie artistiche realizzate dalla Giovagnini durante gli ultimi anni.\nBenedetta Giovagnini, Gennaio.\nIn occasione del Festival di Sanremo 2012, Benedetta Giovagnini, sorella di Valentina e cantautrice, presenta il brano Gennaio, dedicato alla scomparsa della sorella. La canzone viene selezionata tra i 60 finalisti del Sanremo Social Day ma non viene scelta per gareggiare alla kermesse musicale. Benedetta fa parte dell'Associazione Culturale Fonopoli fondata da Renato Zero. Negli anni 2010 ha partecipato ad alcuni programmi televisivi come al talent show The Voice of Italy nella squadra di Piero Pel\u00f9; durante lo show ha anche ricordato Valentina ed erano presenti anche i genitori, ma \u00e8 stata eliminata nello scontro diretto con la vincitrice suor Cristina Scuccia; \u00e8 anche voce e autrice del gruppo \"La Tani\u00e8re d'Am\u00e9lie\", e animatrice della ONLUS e del premio Valentina Giovagnini.\nPremio Valentina Giovagnini.\nOgni anno a Pozzo della Chiana si svolge il premio \"Valentina Giovagnini\", concorso canoro per giovani emergenti di risonanza a livello nazionale.\nNel luglio 2018, in occasione della decima edizione della fondazione del premio \"Valentina Giovagnini\", viene lanciato il brano inedito \"Inimmaginabile\" con cui Valentina si era presentata alle selezioni di Sanremo 2005.\nCome ospiti, hanno partecipato alla serata finale della manifestazione negli anni numerosi esponenti della musica e dello spettacolo, tra cui Simone Cristicchi, L'Aura, Mietta, Serena Autieri, Paolo Vallesi, Gerardina Trovato, Emanuela Aureli, Eleonora Di Miele, Pierdavide Carone, e i Jalisse.\nDiscografia.\nVideo musicali.\nValentina Giovagnini realizz\u00f2 tre effettivi videoclip (\"Il passo silenzioso della neve\" e \"Senza origine\" nel 2002, dal primo disco, e \"L'amore non ha fine\" nel 2003, non pubblicato come la canzone e incluso nell'album omonimo del 2009). Gli altri video (pubblicati in seguito) sono un filmato inedito dell'artista che canta il pezzo (\"L'attesa infinita\" del 2004) e un demo (\"Sonnambula\" del 2008).\nIl video di \"Inimmaginabile\", brano del 2005 ma rimasto inedito fino al 2018, \u00e8 un filmato amatoriale in studio dove la cantante esegue il brano."}
{"id": "2445964", "revid": "767487", "url": "https://it.wikipedia.org/wiki?curid=2445964", "title": "Oltre l'Eden", "text": "Oltre l'Eden (\"L'\u00e9den et apr\u00e8s\") \u00e8 un film del 1970 diretto da Alain Robbe-Grillet.\nTrama.\nUn gruppo di studenti di fisica di Bratislava si ritrova dopo lo studio al bar Eden dove tra pareti a vetri e riproduzioni degli astrattismi di Mondrian, mette in scena spettacoli dal gusto noir o erotico/feticista. Tra questi giovani c'\u00e8 Violette che diviene fin dal principio il filo conduttore del film.\nUna sera entra nel locale uno straniero, Duchemin, che coinvolge gli studenti in giochi di illusione e racconta loro strani aneddoti dell'Africa. Lo straniero incanta in particolare Violette, che assume una sostanza allucinogena che costui le offre, e che accetta di incontrarlo la sera in una fabbrica dismessa. Violetta si perde nella fabbrica e dopo strani incontri, riesce ad evaderne al mattino trovando lo straniero morto ai piedi di una scala che d\u00e0 nel vicino canale, con in tasca una cartolina di Gerba.\nRientrata a casa scopre di essere stata derubata di un prezioso quadro. Parte cos\u00ec per la Tunisia, dove incontra uno scultore, Dutchman, che ha le stesse fattezze di Duchemin e del quale diventa amante. Viene rapita da una banda di giovani, interpretati dai suoi compagni di studi che frequenta all'Eden. Imprigionata e sottoposta a sevizie, con l'aiuto di una ragazza, sua immagine speculare, riesce a liberarsi e ritrovare il quadro. Poco dopo rinviene anche Dutchman, morto ai piedi di una scala sul mare, che ricorda il luogo dove Violette aveva ritrovato il corpo di Duchemin.\nSiamo di nuovo all'Eden, e, dal suo racconto, scopriamo che nulla \u00e8 ancora accaduto o tutto era solamente una fantasia, un'allucinazione o un sogno premonitore di Violette.\nIl film.\n\"Oltre l'Eden\" \u00e8 il primo film a colori di Robbe-Grillet. L'autore era infatti deciso a non proseguire la sua attivit\u00e0 cinematografica proprio per non dover utilizzare il colore. Il principale motivo era la sua avversione nei confronti del colore verde nella pellicola positiva. La decisione di tornare sui suoi passi avviene dopo la scoperta del paesaggio tunisino, privo di vegetazione verde.\nIl film \u00e8 infatti giocato interamente su colori puri: all'interno del bar Eden a Bratislava, la scenografia rappresenta un omaggio a Mondrian, mentre i panorami di Gerba giocano con una bicromia in cui prevale il bianco accompagnato da un colore puro, quale il blu o il rosso. La parte centrale del film \u00e8 girata in uno zuccherificio cecoslovacco fatto costruire dal regime, ma mai reso operativo. Robbe-Grillet chiese ed ottenne di colorare gli interni della fabbrica con colori puri.\nCome negli altri film e nella narrativa di Robbe-Grillet, anche in \"Oltre l'Eden\" il fattore onirico/illusorio, assume un aspetto predominante. Non solo le fantasie erotiche sadomasochiste prendono la forma di \"tableau vivant\", incastonati senza nesso apparente nella trama del film come una sorta di istantanee della fantasia dell'autore, ma anche elementi della trama quali il trasferimento dalla Cecoslovacchia alla Tunisia, vengono resi con lo specchiarsi del pubblico in un film veduto al cinema. Il che ci suggerisce l'idea di stare vagando nella fantasia della protagonista, cosa apparentemente confermata dal finale, nel quale si potrebbe dedurre che tutto non \u00e8 stato altro che una fantasia di Violette o un sogno premonitore e che quanto accaduto sta per avvenire di nuovo o realizzarsi per la prima volta solamente in quell'istante.\nN. a pris les d\u00e9s....\nIl progetto prevedeva che Alain Robbe-Grillet potesse montare due versioni differenti dello stesso film, utilizzando le stesse riprese e altro materiale girato. Il secondo film cos\u00ec risultato \u00e8 stato ridistribuito con il titolo \"N. a pris les d\u00e9s...\".\n\"N. a pris les d\u00e9s...\" \u00e8 infatti l'anagramma del titolo originale del film, \"L'\u00e9den et apr\u00e8s\", ma che racconta una diversa storia."}
{"id": "2445966", "revid": "198277", "url": "https://it.wikipedia.org/wiki?curid=2445966", "title": "Coppa UEFA", "text": ""}
{"id": "2445968", "revid": "1605525", "url": "https://it.wikipedia.org/wiki?curid=2445968", "title": "Asia (novella)", "text": "Asia \u00e8 un racconto di Ivan Turgenev. Iniziato dallo scrittore nel 1857, durante la sua permanenza in Germania, viene pubblicato sulla rivista \"Sovremennik\" nel 1858.\nAsia \u00e8 una fanciulla che dichiara il suo amore al ragazzo di cui \u00e8 innamorata, Gaspadin N.\nGaspadin, colpito e spaventato dal primo passo della ragazza, fugge senza dire nulla. Il personaggio di Gaspadin si pu\u00f2 accomunare a quello di Onegin, che ha la stessa reazione dopo una dichiarazione d'amore.\nLa storia vuole poi che Gaspadin, pentitosi della propria frettolosa reazione, torni dalla fanciulla per riconquistarla, ma che lei sia ormai scomparsa.\nQuest'opera ottenne un successo strepitoso, ma anche un'aspra critica, poich\u00e9 Gaspadin rappresenta un tipo sociale, l'uomo politico liberale, ed il liberalismo \u2013 dir\u00e0 \u010cerny\u0161evskij \u2013 porta alla demenza."}
{"id": "2445969", "revid": "30981", "url": "https://it.wikipedia.org/wiki?curid=2445969", "title": "Ibn al-'Arabi", "text": ""}
{"id": "2445970", "revid": "30981", "url": "https://it.wikipedia.org/wiki?curid=2445970", "title": "Mansur Al-Hallaj", "text": ""}
{"id": "2445983", "revid": "1318658", "url": "https://it.wikipedia.org/wiki?curid=2445983", "title": "Piers Courage", "text": "Figlio di uno dei maggiori industriali inglesi della birra (la Courage), studi\u00f2 a Eton, nel pi\u00f9 famoso ed esclusivo dei collegi, dove apprese le prime nozioni di meccanica.\nCarriera.\nInizi\u00f2 a correre con macchine di piccola cilindrata, prima con una Lotus Seven (con cui disput\u00f2 una gara sul circuito di Brands Hatch) e poi con una Merlyn-Climax Mk4, con la quale corse diverse gare, diventando un pilota professionista. Nel 1964 si un\u00ec a Jonathan Williams e a Charlie Graemiger formando la squadra Anglo-Swiss Racing con sede a Losanna. Affrontarono il Campionato di F2 con spirito goliardico guidando una Lotus 22, con la quale Courage ottenne un 3\u00ba posto a Reims e un 2\u00ba posto a Zandvoort.\nAlla fine del 1964 torn\u00f2 in Inghilterra e accett\u00f2 di correre per la Charles Lucas Engineering nel Campionato di F3 1965 al volante di una Brabham, avendo come compagno di squadra sempre Jonathan Williams. Chiuse, poi, la stagione con quattro vittorie (Silverstone, Goodwood, Caserta e Reims). Nel 1966 Colin Chapman gli offr\u00ec una Lotus 41 per il Campionato di F3, con la quale ottenne quattro vittorie (Pau, Rouen, Brands Hatch e Albi). Grazie a questi successi la BRM lo invit\u00f2 a disputare le gare della serie Tasmania con una delle sue macchine. L'anno successivo venne ingaggiato con Chris Irwin dalla BRM per il Mondiale di F1, ma a differenza del compagno di squadra, che offr\u00ec buone prestazioni, Courage incapp\u00f2 in diversi errori e incidenti che gli costarono la \u201cretrocessione\u201d in F2.\nNel 1968 disput\u00f2 la prima edizione del Campionato d'Europa alla guida di una McLaren del team Coombs terminando al 4\u00ba posto della classifica finale. Una serie di incidenti durante le gare, convinsero il proprietario del Team a consigliarli di cambiare mestiere, ma Courage imperterrito continu\u00f2 a correre disputando una ottima Coppa Tasmania alla guida di una Mclaren di propriet\u00e0, arrivando alle spalle di Amon e Clark. Da segnalare la vittoria al Gran Premio di Longford ottenuta sotto una pioggia battente. Contemporaneamente disput\u00f2 il Campionato di F1 con la BRM del team Parnell (dove ottenne un 6\u00ba posto a Rouen e un 4\u00ba posto a Monza) e quello di F2 con la Brabham del team di Frank Williams. Durante quel tragico anno, la Lotus perse nell'arco di un mese Clark e Spence. Per Courage si prospett\u00f2 la possibilit\u00e0 di un passaggio alla Lotus, ma, coerente con gli impegni presi, decise di rimanere in BRM. \nNel 1969 corse ancora la Formula Tasmania alla guida di una Brabham T24, ottenendo una vittoria e ottimi piazzamenti che gli permisero di chiudere la serie al 3\u00ba posto assoluto dopo Amon e Rindt. In F1 Frank Williams acquist\u00f2 una Brabham-Cosworth che affid\u00f2 a Courage il quale chiuse il Mondiale all'ottavo posto nella classifica generale con due magnifici secondi posti a Montecarlo e a Watkins Glen.\nL'anno successivo Williams decise di utilizzare la vettura De Tomaso, progettata da Dallara ed equipaggiata con un motore Cosworth. Nello stesso periodo Courage rifiut\u00f2 un\u2019offerta di novanta milioni di lire da parte della Ferrari, che lo voleva affiancare a Jacky Ickx. La De Tomaso 505 che prese parte al Mondiale di F1 1970, era costruita in un solo esemplare. All'inizio molto pesante, venne alleggerita fra il GP di Spagna e di Monaco di una quarantina di chili divenendo pi\u00f9 competitiva, tanto da conquistare con Courage un brillante terzo posto al Daily Express Trophy gara non valida per il mondiale. Purtroppo nel Campionato Mondiale, Courage ottenne solo risultati negativi (in Sud Africa si ritir\u00f2, in Spagna non prese il via, a Montecarlo non si classific\u00f2 e in Belgio si ritir\u00f2).\nDurante il GP d'Olanda ottenne un buon nono posto in prova, ma durante la gara, al 23\u00ba giro, prese una curva a velocit\u00e0 eccessiva, la vettura usc\u00ec di strada, urt\u00f2 un terrapieno e nell'impatto si incendi\u00f2 sviluppando delle fiamme cos\u00ec intense da costringere i commissari di percorso a sotterrare la vettura con all'interno il pilota per poter spegnere l'incendio. Con la morte di Piers Courage, l'evoluzione della De Tomaso si interruppe. Courage \u00e8 stato sepolto nel cimitero di St Mary the Virgin Churchyard di Shenfield, nell'Essex.\nRisultati in F1.\nGP Sudafrica 1967 - Reg Parnell Racing - (Lotus 25 BRM),\n18\u00ba in prova, ritirato in gara.\n4\u00ba nel GP Italia 1969 - Frank Williams Racing Cars - (Brabham BT26A Ford Cosworth)"}
{"id": "2445990", "revid": "367445", "url": "https://it.wikipedia.org/wiki?curid=2445990", "title": "Oltre l'eden", "text": ""}
{"id": "2445991", "revid": "281901", "url": "https://it.wikipedia.org/wiki?curid=2445991", "title": "Noce del Brasile", "text": ""}
{"id": "2445992", "revid": "483097", "url": "https://it.wikipedia.org/wiki?curid=2445992", "title": "Chef Express", "text": ""}
{"id": "2445994", "revid": "1543377", "url": "https://it.wikipedia.org/wiki?curid=2445994", "title": "Helas Brno", "text": "L'Helas Brno \u00e8 una squadra ceca di calcio a 5 fondata nel 1982 a Brno.\nStoria.\nA met\u00e0 degli anni '90 ha iniziato la scalata al vertice del calcio a 5 ceco: nel 1997 \u00e8 giunta in seconda divisione e l'anno successivo per la prima volta in \"1. Futsal Liga\". Nel 2006/2007 la squadra non va oltre l'ultimo posto e retrocede in seconda divisione, riconquistando la promozione appena dodici mesi dopo. Nella prima stagione di massima divisione, ottiene immadiatamente i playoff da cui esce al primo turno."}
{"id": "2445998", "revid": "1305772", "url": "https://it.wikipedia.org/wiki?curid=2445998", "title": "John Abernethy", "text": "John Abernethy \u00e8 il nome di due personalit\u00e0:"}
{"id": "2445999", "revid": "113795946", "url": "https://it.wikipedia.org/wiki?curid=2445999", "title": "Rotberg", "text": ""}
{"id": "2446001", "revid": "149727", "url": "https://it.wikipedia.org/wiki?curid=2446001", "title": "Klein K\u00f6ris", "text": ""}
{"id": "2446011", "revid": "116159425", "url": "https://it.wikipedia.org/wiki?curid=2446011", "title": "Selchow (Sch\u00f6nefeld)", "text": "Selchow \u00e8 una frazione del comune tedesco di Sch\u00f6nefeld, nel Brandeburgo.\n\u00c8 circondata dal nuovo aeroporto centrale di Berlino, per il quale 13 famiglie dovettero spostarsi.\nStoria.\nSelchow fu nominata per la prima volta nel 1373.\nCostitu\u00ec un comune autonomo fino al 2003."}
{"id": "2446016", "revid": "599013", "url": "https://it.wikipedia.org/wiki?curid=2446016", "title": "Markus M\u00fcnch", "text": "Carriera.\n\u00c8 stato il miglior straniero del Alpha Ethniki 2003-2004."}
{"id": "2446024", "revid": "30580", "url": "https://it.wikipedia.org/wiki?curid=2446024", "title": "Gran Premio degli Stati Uniti d'America 1967", "text": "Il Gran Premio degli Stati Uniti 1967 fu una gara di Formula 1, disputatasi il 1\u00ba ottobre 1967 sul Circuito di Watkins Glen. Fu la decima prova del mondiale 1967 e vide la vittoria di Jim Clark su Lotus-Ford, seguito da Graham Hill e da Denny Hulme.\nNote.\n\"Salvo indicazioni diverse le classifiche sono tratte da \"\nHulme e Brabham si giocano le ultime carte a Watkins Glen 1967 - f1world.it/amarcord"}
{"id": "2446027", "revid": "643494", "url": "https://it.wikipedia.org/wiki?curid=2446027", "title": "Brandon De Wilde", "text": "\u00c8 noto soprattutto per i suoi ruoli di attore bambino negli anni cinquanta\nBiografia.\nBrandon De Wilde fu protagonista di una stagione di successo tra gli anni cinquanta e gli anni sessanta, interpretando alcuni ruoli interessanti di bambino e di adolescente. Figlio d'arte, all'et\u00e0 di nove anni fece un debutto trionfale a Broadway nella commedia \"The Member of the Wedding\", che gli valse il Donaldson Award e gli consent\u00ec di riprendere il medesimo ruolo nella versione cinematografica della pi\u00e8ce, \"Il membro del matrimonio\", diretta nel 1952 da Fred Zinnemann. \nL'anno successivo interpret\u00f2 il ruolo di Joey Starrett, il vivace ragazzino biondo e dagli occhi azzurri che fa amicizia con il misterioso cowboy Shane (Alan Ladd) nel western \"Il cavaliere della valle solitaria\" (1953) di George Stevens. Il personaggio di Joey, che idolatra il pistolero venuto da lontano, per poco non divent\u00f2 il pi\u00f9 importante dell'intero film, e gli valse una candidatura all'Oscar come migliore attore non protagonista. \nIntrapresa con successo anche la carriera televisiva, De Wilde colse nuovi consensi sul grande schermo come il fratello tormentato di Warren Beatty in \"E il vento disperse la nebbia\" (1962) di John Frankenheimer, nonch\u00e9 accanto a Paul Newman in \"Hud il selvaggio\" (1963) di Martin Ritt. La sua carriera di attore adulto fu tragicamente interrotta dalla morte, avvenuta nel 1972, all'et\u00e0 di soli 30 anni, in un incidente automobilistico, andando a schiantarsi a bordo di un camper contro un camion parcheggiato."}
{"id": "2446029", "revid": "1699816", "url": "https://it.wikipedia.org/wiki?curid=2446029", "title": "Sasha (I Cavalieri dello zodiaco)", "text": " \u00e8 un personaggio immaginario del manga spin-off \"Lost Canvas\" e della serie televisiva da esso tratta, e rappresenta la reincarnazione di Atena precedente a Isabel (Saori Kido). \u00c8 da considerarsi un personaggio esistente solo nella continuity di \"Lost Canvas\", poich\u00e9 in \"Next Dimension\" (seguito della serie classica) \u00e8 la stessa Saori a viaggiare nel passato.\nPersonaggio.\nA differenza della sua reincarnazione, Sasha \u00e8 nata in Italia ed \u00e8 cresciuta povera in un orfanotrofio prima di essere portata al Santuario, in vista della guerra contro Ade, da Sisifo del Sagittario.\nQuand'era all'orfanotrofio i suoi migliori amici erano suo fratello maggiore Aron e Tenma. Simbolo della loro amicizia e del loro legame sono tre braccialetti di fiori, intrecciati dalla stessa Sasha prima di partire per la Grecia con la promessa che avrebbero tenuto uniti fra loro i tre amici.\nSasha reincontrer\u00e0 Tenma al Santuario, mantenendo con lui il profondo rapporto d'amicizia (\u00e8 l'unico Cavaliere che la maggior parte delle volte la chiama per nome anzich\u00e9 Atena), essendo entrambi determinati a salvare Aron dallo spirito di Ade.\nIn un certo modo contrapposta a Sasha \u00e8 Pandora, la sacerdotessa del dio Ade che ha il compito di prendersi cura del prescelto per ospitare la divinit\u00e0 come se fosse suo fratello minore. Pandora odia infatti Atena proprio per essere rinata come vera sorella di Aron, avendogli cos\u00ec impedito di adempiere al suo compito; la sacerdotessa, inoltre, \u00e8 molto possessiva col dio ed \u00e8 gelosa del legame che unisce Aron/Ade a Sasha e Tenma. Per ben due volte Pandora, ha impedito a Sasha e Tenma di liberare Aron dallo spirito di Ade.\nLa contrapposizione tra le due ragazze viene espressa dall'autrice anche attraverso il modo di vestire: se i vestiti di Sasha sono di colore bianco ed esprimono l'idea di purezza, quelli di Pandora sono neri e spesso provocanti, lasciando spesso scoperte ampie zone del suo corpo.\nFisicamente Sasha \u00e8 molto simile alla Lady Isabel dell'anime per via dei capelli lilla (nel manga Isabel \u00e8 castana)\nSasha morir\u00e0 insieme ad Alone e Tenma alla fine della guerra sacra, scacciando Ade nell'Elisio.\nNome.\nIl nome Sasha \u00e8 il diminutivo di \"Alexandr\u00e0\", che significa \"protettrice di uomini\"; il nome risulta molto azzeccato, data la natura ed il compito di Atena, di cui Sasha \u00e8 la reincarnazione."}
{"id": "2446030", "revid": "123689350", "url": "https://it.wikipedia.org/wiki?curid=2446030", "title": "Societ\u00e0 Umanitaria", "text": "La Societ\u00e0 Umanitaria \u00e8 un istituto filantropico fondato a Milano nel 1893 da Prospero Mois\u00e8 Loria mediante un lascito da lui disposto. \nStoria.\nLa Societ\u00e0 Umanitaria \u00e8 una delle pi\u00f9 longeve istituzioni milanesi. \nEssa nasce dalla volont\u00e0 e dal progetto di Prospero Mois\u00e8 Loria, un imprenditore, che si fece mecenate illuminato, e nel 1892 decise di devolvere in eredit\u00e0 il suo notevole patrimonio (oltre dieci milioni di lire dell'epoca), affinch\u00e9 la costituenda Societ\u00e0 Umanitaria, da gestire sotto l'egida del Comune di Milano, si impegnasse in ogni modo per \"aiutare i diseredati a rilevarsi da s\u00e9 medesimi, procurando loro assistenza, lavoro ed istruzione e pi\u00f9 in generale di operare per il migliore sviluppo educativo e socio-culturale in ogni settore della vita individuale e collettiva\".\nL'istituzione filantropica, di cui dalla fondazione fu segretario Osvaldo Gnocchi Viani promotore della prima camera del lavoro di Milano, ebbe la collaborazione di politici e intellettuali riformisti (Turati, Caldara, Montemartini, i fratelli Ugo e Giulio Pisa in primis), donne impegnate come Alessandrina Ravizza e Maria Montessori, professionisti fra cui Mazzucotelli, Quarti, Ravasco, Giannotti, artisti da Toscanini a de Sabata.\nEssa divenne effettivamente operativa dal 1902, dopo una lunga battaglia legale e non senza essere bersaglio di una certa ostilit\u00e0 per i propositi di promozione della giustizia sociale.\nSi pu\u00f2 dire che grazie alle sue positive realizzazioni l'Umanitaria fu per oltre un ventennio un importante esperimento nella vita sociale e politica italiana.\nI suoi animatori, eletti in pubbliche assemblee, si proponevano di coniugare assistenza e formazione per il lavoro, impegno sociale ed istruzione, emancipazione e cultura; trasformando \"la semplice elemosina in fertile assistenza costruttiva\".\nNel 1904 l'Umanitaria fu promotrice della fondazione dell'Istituto di credito per le cooperative, S.A. Milano, versando una buona parte del capitale iniziale. Questa banca fu il braccio finanziario dello sviluppo per esempio delle cooperative di lavoro, attive negli appalti pubblici.\nCome ha sottolineato Enrico Decleva, quello portato avanti dai dirigenti dell'Umanitaria, era \"un progetto legato alla convinzione che il perfezionamento delle abilit\u00e0 professionali abbia una influenza diretta e sensibilissima sulla condizione economica del lavoratore e alla parallela certezza che l'operaio qualificato, provetto, padrone assoluto dell'arte, \u00e8 raramente insidiato dalla disoccupazione\".\nQuartieri popolari a Milano.\nLa Societ\u00e0 Umanitaria, capeggiata da Luigi Majno e da Luigi Della Torre, dal 1902 in avanti dette vita ad interessanti esempi di edilizia popolare, con annesse strutture educative (le case di bambini montessoriane, antesignane degli attuali asili nido condominiali).\nFra il 1905 e il 1908 vengono realizzati due quartieri modello in altrettante zone della allora periferia sud ovest di Milano: il Primo quartiere popolare della Societ\u00e0 Umanitaria di via Solari e, a nord, il Secondo quartiere popolare della Societ\u00e0 Umanitaria di viale Lombardia, entrambi su disegno dell'architetto Giovanni Broglio.\nI due quartieri occupano un'area rettangolare e un corpo continuo di 12 palazzi collegati tra loro e posizionati sul perimetro esterno lasciando, al suo interno, un vasto cortile ricco di piante e giardinetti recintati, adatto per la vita sociale dei nuclei familiari. Ogni quartiere comprende 200 appartamenti circa di diversa superficie, dal monolocale ai tre locali.\nCaratteristica innovativa per l'epoca, stante la destinazione d'uso popolare, la presenza dentro ogni appartamento di un piccolo vano di servizi provvisto di WC, lavandino e colonna diretta alle cantine per l'espulsione dei rifiuti. \n\u00c8 noto infatti che le case popolari fino ad allora, dette \"di ringhiera\", avevano un unico servizio igienico alla turca con lavandino per ogni piano e lungo ogni ringhiera quindi di uso comune per diversi appartamenti.\nLa Societ\u00e0 Umanitaria viene citata da Carlo Emilio Gadda nel suo \"La meccanica\".\nServizi educativi.\nL'Umanitaria ebbe modo di proporre una soluzione alla sotto occupazione istituendo corsi professionali (diurni e serali) di vario tipo.\nVennero creati in varie citt\u00e0 italiane uffici di collocamento.\nTra le scuole d'arti applicate all'industria si ricorda l\"'Universit\u00e0 delle Arti Decorative di Monza\", poi denominato ISIA.\nL'istituzione finanzi\u00f2 anche una rete delle biblioteche popolari.\nL'Umanitaria predispose uffici agrari e promosse cooperative di consumo tra braccianti agricoli e operai.\nAl contempo costitu\u00ec in Italia e in Europa una serie di uffici per gli emigranti all'estero: in particolare va ricordata la Casa degli Emigranti di Milano, eretta nel 1907 presso la vecchia Stazione Centrale.\nPubblic\u00f2 studi e ricerche su ogni aspetto del lavoro (disoccupazione, condizioni sanitarie, uffici di collocamento, alcoolismo, malattie del lavoro, etc).\nDal 1924 l'istituzione, di cui era presidente il senatore Luigi Della Torre, venne commissariata dal governo.\nRipresa delle attivit\u00e0 dopo la guerra.\nI bombardamenti Alleati del 1943 ridussero il complesso edilizio tra via Daverio, via San Barnaba, via Pace e via Fanti in oltre centoventimila metri cubi di macerie. \nMa subito dopo la guerra ci fu la efficace ricostruzione ad opera di Riccardo Bauer. \nRiprese l'educazione dei giovani, l'istruzione professionale permanente degli adulti. Si ricostituirono le biblioteche popolari i circoli del cinema, l'attenzione al sistema carcerario.\n\u00abLa ricostruzione di un ente come l'Umanitaria mi apparve come ben degno e prioritario compito e giustificante l'abbandono di una attivit\u00e0 politica diretta - cos\u00ec ha poi ricordato Bauer -, anche se la necessit\u00e0 della azione politica ancora mi tenesse, ma concepita diversamente, come contributo ad una maturazione politica culturale e morale che di una reale democrazia non pu\u00f2 non essere fondamento primo (...). Cominciai subito a studiare un piano che, partendo dalla miseranda situazione in atto, con una ricostruzione materiale degli edifici ridotti ad un completo sfasciume, passasse poi alla ricostruzione operativa della istituzione, che non poteva non avere un suo significato altissimo nella contingenza in cui il paese si trovava, dovendo affrontare problemi sociali di non facile soluzione.\nPensavo ad un rifiorimento e ad un aggiornamento della antica e benemerita fondazione dedicata al progresso dei lavoratori e degli indigenti\u00bb.\nNonostante le difficolt\u00e0 finanziarie, il corpus di iniziative e strutture messe in moto da Bauer \u00e8 stato significativo.\nDalla riapertura delle Scuole professionali (diurne e serali, di aggiornamento e specializzazione) alla rinascita della celebre Scuola del Libro (tra i docenti anche Bruno Munari e Albe Steiner), dalla pubblicazione del \"Bollettino quindicinale dell'emigrazione\" (strumento di lavoro per gli uffici periferici a contatto diretto coi lavoratori desiderosi di emigrare, ma ancora \u00abincapaci di costituirsi come organi di seria informazione perch\u00e9 assolutamente all'oscuro di ogni sicura notizia e quindi nell'impossibilit\u00e0 di compiere opera efficace\u00bb ) alla rinascita del Centro di Studi Sociali, dai Corsi residenziali di educazione degli adulti alla rete di Centri Servizi Culturali attivati al Sud per conto della Cassa del Mezzogiorno (in Sardegna, sono ancora attivi quelli di Cagliari, Alghero, Carbonia-Iglesias) e, infine, negli anni '50, alla costituzione della Scuola Secondaria di Orientamento e Avviamento Professionale, primo esempio di una scuola media di preparazione al mondo del lavoro (poi confluita - negli anni '70 - in un istituto statale, l'ITSOS).\n\u00abL'Umanitaria viene riedificata - scriveva ancora Bauer nel 1947 - avendo di mira complesse iniziative dirette alla preparazione sistematica di un concreto progresso sociale, affermando quella idea di armonica elevazione tecnica, morale e civile dei lavoratori che \u00e8 anima della istituzione sin dalla sua origine . Ci basti dire che l'Umanitaria va a poco a poco risorgendo per essere ancora come un piccolo mondo al quale nessun problema relativo agli uomini che lavorano e vivono in societ\u00e0 rimanga estraneo, nel quale si studino, si elaborino e si attuino in nuce tutte quelle provvidenze che valgano a rendere possibile un sostanziale elevamento, un sostanziale affinamento materiale e morale dei lavoratori di ogni categoria\u00bb.\nPoi, l'onda lunga della contestazione della sinistra estrema arriva fino alla Istituzione: Bauer \u00e8 costretto a dimettersi, arriva un nuovo commissariamento; poi una sfortunata legge statale revoca le prerogative formative. \nLe scuole passano alla Regione Lombardia.\nL'Umanitaria tuttavia non muore. \nI nuovi dirigenti re-inventano l'impegno sociale, dando vita a nuove forme di \"assistenza\", dall'altra sviluppando l'apparato culturale: negli anni '90 nasce la Fondazione Humaniter (centro di volontariato, solidariet\u00e0 e tempo libero); si realizzano rassegne di teatro, musica, cinema, arte e poesia (la kermesse dell'Estate nei chiostri), completate da concorsi e borse di studio, e poi convegni, corsi di aggiornamento, mostre e pubblicazioni di libri.\nScuola Umanitaria.\nIstituzione storica dell'Umanitaria \u00e8 la Scuola Umanitaria per \"arti e mestieri\" ancor oggi nella sua sede di via Daverio, dietro il Palazzo di Giustizia di Milano. \nDa questa istituzione nacque, nel 1922, il famoso ISIA di Monza.\nPresidenti dell'istituzione furono l'avv. Luigi Majno, esponente della borghesia colta milanese, e poi dal 1913 al 1924 il senatore Luigi Della Torre, gi\u00e0 vicepresidente con Majno, banchiere privato contitolare della casa bancaria Zaccaria Pisa, attivo anche nella vita pubblica milanese; mentre Augusto Osimo si segnalava per due decenni di lavoro come direttore generale.\nLa Societ\u00e0 Umanitaria fondata da Prospero Mois\u00e8 Loria continua la sua attivit\u00e0 perseguendo ancora l'originario scopo statutario, che \u00e8 quello di \"mettere i diseredati, senza distinzione, in condizione di rilevarsi da s\u00e9 medesimi, e di operare per l'elevazione professionale, intellettuale e morale dei lavoratori\"."}
{"id": "2446031", "revid": "4175", "url": "https://it.wikipedia.org/wiki?curid=2446031", "title": "Campionato mondiale di judo", "text": ""}
{"id": "2446043", "revid": "767487", "url": "https://it.wikipedia.org/wiki?curid=2446043", "title": "V\u00edctor S\u00e1nchez del Amo", "text": "Statistiche.\nStatistiche da allenatore.\n\"Statistiche aggiornate al 21 dicembre 2019.\""}
{"id": "2446045", "revid": "104458", "url": "https://it.wikipedia.org/wiki?curid=2446045", "title": "Sportovn\u00ed klub Olympik M\u011bln\u00edk", "text": "SK Olympik M\u011bln\u00edk \u00e8 una squadra ceca di calcio a 5 fondata nel 1992 a M\u011bln\u00edk, gioca le sue partite nell'impianto sportivo di Neratovice.\nStoria.\nNel 2004/2005 sale in seconda divisione e nella sua prima stagione arriva sorprendentemente alla finale di Coppa di Repubblica Ceca battuto 6-1 dal . Viene promossa per la prima volta in \"1. Futsal Liga\" al termine della stagione 2007/2008, purtroppo per la sua prima stagione non ha potuto giocare nell'impianto casalingo dovendosi trasferire a Neratovice, nella stagione ha ottenuto la decima piazza, ultima disponibile per salvarsi."}
{"id": "2446047", "revid": "119888363", "url": "https://it.wikipedia.org/wiki?curid=2446047", "title": "Colpo di reni", "text": "Il colpo di reni \u00e8 una tecnica utilizzata dai ciclisti durante gli arrivi in volata.\nConsiste nel sollevare i glutei dalla sella (se il corridore non \u00e8 gi\u00e0 in piedi sui pedali), piegare la schiena in avanti e spingere con le braccia e con le gambe la bicicletta il pi\u00f9 avanti possibile rispetto al corpo sfruttando anche il principio di azione e reazione, il tutto in un movimento secco da eseguire il pi\u00f9 rapidamente possibile. Poich\u00e9 l'ordine di arrivo viene stabilito in base al momento in cui la ruota anteriore tocca la linea del traguardo, eseguendo questo movimento mentre si valica la linea si possono guadagnare alcune decine di centimetri, che a volte risultano decisivi per superare gli avversari.\nIl nome \"colpo di reni\" \u00e8 dovuto al fatto che lo sforzo maggiore nell'esecuzione di questo movimento \u00e8 sostenuto dai muscoli della parte bassa della schiena (\"le reni\" nel linguaggio popolare).\nPer sfruttare a proprio vantaggio il colpo di reni \u00e8 fondamentale il giusto tempismo: esso infatti costringe il corridore ad interrompere l'azione di spinta sui pedali (con le biciclette da strada, dotate di ruota libera, si interrompe del tutto la pedalata, mentre con le bici da pista a scatto fisso occorre continuare comunque a pedalare) e quindi provoca un rallentamento, per cui va eseguito esattamente all'ultimo momento utile, altrimenti i centimetri guadagnati con l'avanzamento della bicicletta vengono annullati da quelli persi con la diminuzione della velocit\u00e0.\nAnalizzando questa tecnica dal punto di vista della fisica, si pu\u00f2 osservare che il centro di massa del sistema ciclista-bicicletta rimane inalterato dal colpo di reni, ma il busto e la testa del ciclista si spostano all'indietro mentre la bicicletta si sposta in avanti. Poich\u00e9 per\u00f2 la massa del ciclista \u00e8 molto pi\u00f9 grande di quella della bicicletta, lo spostamento di quest'ultima \u00e8 molto maggiore.\nL'espressione \"colpo di reni\" viene utilizzata anche in senso figurato per indicare uno sforzo breve e intenso o un guizzo improvviso con cui si supera un ostacolo o si raggiunge all'ultimo momento un obiettivo che sembrava ormai sfuggito."}
{"id": "2446048", "revid": "486946", "url": "https://it.wikipedia.org/wiki?curid=2446048", "title": "Keiichi Hiiragi", "text": ""}
{"id": "2446049", "revid": "486946", "url": "https://it.wikipedia.org/wiki?curid=2446049", "title": "Iun Hiiragi", "text": ""}
{"id": "2446051", "revid": "1793900", "url": "https://it.wikipedia.org/wiki?curid=2446051", "title": "Old Point Comfort", "text": "Old Point Comfort \u00e8 una zona di terreno sita vicino alla citt\u00e0 di Hampton sull'estrema punta della Virginia Peninsula all'imboccatura di Hampton Roads negli Stati Uniti.\nSecondo un insieme di dati e leggende, il nome deriverebbe da un incidente occorso all'arrivo dei coloni inglesi nel 1607. La nave ammiraglia del capitano Christopher Newport, \"Susan Constant\", gett\u00f2 le ancore nelle sue vicinanze il 28 aprile 1607. L'equipaggio \"rem\u00f2 verso un punto dove trovarono un canale che li mise in condizioni di sicurezza.\" Essi chiamarono quel luogo \"Cape Comfort\", ora noto come \"Old Point Comfort\" da non confondere con New Point Comfort, sito a 34\u00a0km all'interno della Chesapeake Bay.\nPer gran parte del XIX e del XX secolo, \"Old Point Comfort\" fu un luogo di villeggiatura estivo ed invernale nel comprensorio della citt\u00e0 di Phoebus nella Contea di Elizabeth City, finch\u00e9 i cittadini non votarono per unirsi alla citt\u00e0 di Hampton nel 1952. \"Old Point Comfort\" \u00e8 il luogo in cui sorgeva lo storico Fort Monroe."}
{"id": "2446056", "revid": "486946", "url": "https://it.wikipedia.org/wiki?curid=2446056", "title": "Olympik Melnik", "text": ""}
{"id": "2446058", "revid": "1318658", "url": "https://it.wikipedia.org/wiki?curid=2446058", "title": "John Abernethy (teologo)", "text": "Nato in Irlanda, pastore della comunit\u00e0 di Antrim, nel 1717 rifiut\u00f2 di andare a Dublino, come ordinato dai suoi superiori, dando inizio al dissenso tra \"sottoscrittori\" e \"non-sottoscrittori\", che port\u00f2 in seguito all'espulsione dalla Chiesa presbiteriana irlandese degli elementi unitari. Andato poi a Dublino nel 1730, l'anno successivo, nel 1731, protest\u00f2 contro il \"Test Act\", che escludeva cattolici e non-conformisti dall'esercizio dei diritti politici.\nFu il nonno dell'omonimo anatomista e chirurgo John Abernethy."}
{"id": "2446060", "revid": "1428919", "url": "https://it.wikipedia.org/wiki?curid=2446060", "title": "Guillaume de Beaujeu", "text": "Biografia.\nNacque nella regione di Beaujeu in Francia da un importante famiglia nobile imparentato con il re Luigi IX di Francia e Carlo I d'Angi\u00f2, re di Sicilia. Entr\u00f2 nell'Ordine templare all'et\u00e0 di 20 anni, iniziando come comandate templare nella provincia di Tripoli nel 1271 e dal 1272 di quella di Apulia e Sicilia. Non giunse in Terra santa se non quando venne eletto Gran Maestro dell'Ordine templare il 13 maggio 1273 e arriv\u00f2 solo nel settembre del 1275 a San Giovanni d'Acri dato che venne chiamato da papa Gregorio X ad assistere al Concilio di Lione II.\nNel 1279 de Beaujeu entr\u00f2 in conflitto con Ugo III di Cipro che confisc\u00f2 i beni dei templari sull'isola, il distaccamento templare a Cipro dur\u00f2 circa 20 anni e il problema di risolse solo quando Jacques de Molay divenne Gran Maestro dell'Ordine. Nel 1282 cominci\u00f2 ad attuare politiche a favore dei governatori musulmani in modo da prendere tempo e approfittando dell'invasione dei Mongoli fece in modo di allungare la tregua che era stata firmata nel 1271 per altri 10 anni, lo scopo dei crociati era quello di fare scoppiare conflitti tra mongoli e musulmani, i crociati infatti restarono neutrali, solo i cristiani armeni stavano dalla parte dei mongoli, mentre de Beaujeu mantenne relazioni amichevoli con gli egiziani.\nNel 1288 il nuovo sultano egiziano, Qalawun, decise di attaccare Tripoli rompendo cos\u00ec la tregua, grazie per\u00f2 ai rapporti che continuavano ad esserci con la corte egiziana il Gran Maestro venne a sapere dell'imminente attacco, cos\u00ec inform\u00f2 i dignitari di Tripoli che per\u00f2 non gli credettero pensando di essere protetti dalla tregua, anzi al contrario credevano fosse un piano del Gran Maestro per potersi impossessare della citt\u00e0. A causa di ci\u00f2 Tripoli venne conquistata dai musulmani il 28 aprile 1289 e Qalawun pot\u00e9 iniziare ad attuare il suo piano per scacciare i crociati dalla Terra Santa, iniziando a preparare l'assedio di Acri.\nIl Gran Maestro propose allora ai dignitari di San Giovanni d'Acri di rilasciare i condannati a morte chiusi in modo da guadagnare tempo, ma questo rifiutarono credendo valida la tregua del 1282 firmata con gli egiziani. I crociati, tuttavia, riuscirono a guadagnare tempo grazie alla morte del sultano che provoc\u00f2 una guerra di successione che dur\u00f2 fino al 1290 con l'elezione di Al-Ashraf Khalil che il 21 aprile dello stesso anno si present\u00f2 davanti alle mura della citt\u00e0.\nDurante la battaglia il Gran Maestro comp\u00ec alcune azioni con successo: nella notte del 16 aprile, ad esempio, usc\u00ec alla testa di 300 cavalieri e massacr\u00f2 diverse centinaia di musulmani con lo scopo di distruggere le loro armi d'assedio, ma alla fine dovette rinunciare e torn\u00f2 dentro le mura della citt\u00e0. Il 18 maggio per\u00f2 i musulmani si lanciarono nell'ultimo assalto attraverso una buco che avevano aperto nelle mura, Guillaume de Beaujeu raccolse attorno a s\u00e9 una decina di Templari e altrettanti Cavalieri Ospitalieri e inizialmente erano riusciti a fermare i nemici che per\u00f2 si erano gi\u00e0 riversati in citt\u00e0, ma mentre affrontava i nemici in corpo a corpo venne raggiunto da una freccia lanciato da un arciere siriano che gli attraverso il fianco all'altezza del torace, i cavalieri che erano con lui allora si ritirarono portandolo all'interno della citt\u00e0, ma mor\u00ec poco dopo."}
{"id": "2446064", "revid": "1718925", "url": "https://it.wikipedia.org/wiki?curid=2446064", "title": "Gruppo scout", "text": "Un gruppo scout \u00e8 l'insieme verticale di pi\u00f9 unit\u00e0 scout, legate ad uno stesso luogo e caratterizzate dalla progressione dei ragazzi e ragazze fra le varie unit\u00e0 al crescere d'et\u00e0.\nNello scautismo di lingua italiana di solito queste unit\u00e0 sono: \nIn un gruppo scout vi \u00e8 di solito un certo numero di capi proporzionato al numero dei ragazzi iscritti. Pu\u00f2 per\u00f2 verificarsi il caso in cui qualcuna delle unit\u00e0 manchi, perch\u00e9 il gruppo \u00e8 stato costituito da poco tempo oppure per carenza di iscrizioni. Se nel giro di qualche anno la situazione non si risolve, di solito si ricorre alla fusione con un altro gruppo vicino.\nAspetti educativi.\nLa dimensione del gruppo \u00e8 importante, poich\u00e9 il percorso educativo sia uniforme in tutte le branche ed i ragazzi non subiscano sconvolgimenti metodologici nel passaggio dall'una all'altra. Infatti \u00e8 bene che alcune attivit\u00e0 durante l'anno siano fatte tutti insieme, proprio per favorire la conoscenza reciproca.\nA dispetto di ci\u00f2, non in tutte le associazioni del mondo esiste questo tipo di organizzazione. Ad esempio le unit\u00e0 dei Boy Scouts of America sono indipendenti le une dalle altre.\nNome e simbolo.\nIl nome del gruppo \u00e8 costituito dalla localit\u00e0 in cui ha sede e da un numero d'ordine (ad esempio \"Roma 5\"), che normalmente segue una progressione logica. Eccezioni si possono avere quando bisogna scegliere il nome di due gruppi che si fondono, dando vita ad uno solo, ed in questi casi si sommano i due numeri precedenti (per esempio, 2+4=6) oppure li si mettono uno dopo l'altro (per esempio, 2+4=24). Si pu\u00f2 anche inserire il numero dei capi fondatori (per esempio, \"Legnano 9\").\nIl simbolo pi\u00f9 evidente dell'appartenenza ad un gruppo \u00e8 il fazzolettone. Normalmente, tutti i suoi iscritti, dai lupetti ai capi, lo portano uguale, con gli stessi colori. Tuttavia alcuni gruppi o alcune intere associazioni hanno il fazzolettone di branca. Esiste poi il distintivo da cucire sulla camicia scout, sul quale \u00e8 scritto per esteso il nome del gruppo.\nCaratteristiche dei gruppi scout nelle associazioni italiane.\nAssociazione Guide e Scouts Cattolici Italiani.\nNell'AGESCI ogni gruppo deve sempre avere una Comunit\u00e0 Capi, composta da tutti gli adulti in servizio educativo, che ha la responsabilit\u00e0 educativa del gruppo. Un gruppo AGESCI ha un Capo Gruppo ed una Capo Gruppo, che congiuntamente hanno la rappresentanza legale del gruppo.\nCorpo Nazionale Giovani Esploratori ed Esploratrici Italiani.\nL'articolo \"G1\" del regolamento associativo del CNGEI definisce il gruppo come:\nIl livello organizzativo al di sopra del gruppo \u00e8 la sezione. La riunione di tutti i capi si chiama \"consiglio di gruppo\" ed \u00e8 coordinata ed animata dal \"capo gruppo\".\nNormalmente nel CNGEI un gruppo viene aperto per iniziativa di una sezione che ha un numero di iscritti elevato e che quindi ha la possibilit\u00e0 di espandersi sul territorio. A volte invece si verifica l'occasione che in una citt\u00e0 ci siano le basi per far nascere un gruppo nuovo, per iniziativa di un certo numero di adulti oppure per il passaggio da un'altra associazione scout. In questo caso, se nessuna delle sezioni limitrofe ha le risorse necessarie per seguirlo, esso pu\u00f2 iniziare il suo cammino come \"gruppo autonomo\" alle dipendenze dirette del commissario regionale, stilando un progetto con l'obiettivo di diventare al pi\u00f9 presto sezione.\nScouts d'Europa.\nNell'Associazione Italiana Guide e Scouts d'Europa Cattolici la comunit\u00e0 di educatori responsabile del Gruppo \u00e8 il Consiglio di Gruppo, composto dal Capo Gruppo, dall'Assistente di Gruppo, dal rappresentante dell'Ente promotore, dai Capi ed Assistenti delle singole Unit\u00e0, da tutti i Soci dirigenti in servizio nel Gruppo e da un rappresentante delle famiglie per ciascuna Unit\u00e0.\nLa Direzione di Gruppo si occupa delle gestione corrente del Gruppo ed \u00e8 composta dal Capo Gruppo, dai Capi Unit\u00e0 e dagli Assistenti Spirituali del Gruppo. Oltre a ci\u00f2, la Direzione di Gruppo intrattiene rapporti con le istituzioni locali amministrative ed ecclesiali\nIl Capo Gruppo ed i Capi Unit\u00e0 hanno uno o pi\u00f9 Aiuti che collaborano con loro nella organizzazione delle attivit\u00e0."}
{"id": "2446069", "revid": "731511", "url": "https://it.wikipedia.org/wiki?curid=2446069", "title": "Gran Premio del Messico 1967", "text": "Il Gran Premio del Messico 1967 fu una gara di Formula 1, disputatasi il 22 ottobre 1967 sull'Autodromo Hermanos Rodr\u00edguez. Fu l'undicesima ed ultima prova del mondiale 1967 e vide la vittoria di Jim Clark su Lotus-Ford, seguito da Jack Brabham e da Denny Hulme.\nNote.\n\"Salvo indicazioni diverse le classifiche sono tratte da \""}
{"id": "2446073", "revid": "1305772", "url": "https://it.wikipedia.org/wiki?curid=2446073", "title": "Fazzolettone", "text": "Il fazzolettone, o fazzoletto scout, \u00e8 una parte dell'uniforme scout. \u00c8 costituito da un triangolo rettangolo isoscele o quadrato di stoffa da indossare arrotolato, su se stesso, attorno al collo. Il fazzolettone \u00e8 realizzato nei colori del gruppo.\nUn altro termine molto usato anche nello scautismo di lingua italiana \u00e8 il francese foulard (che \u00e8 anche il termine ufficiale utilizzato nel Regolamento CNGEI).\nUtilizzo nello scautismo.\nIl fazzolettone nacque in origine come un indumento con finalit\u00e0 pratiche, cos\u00ec come le altre parti della uniforme scout; in particolare \u00e8 utile per proteggere il collo dal sole, pu\u00f2 essere usato come un comune fazzoletto, per ogni legatura leggera, quindi anche come benda per le fasciature di emergenza.\nPi\u00f9 raramente, soprattutto per motivi storici, pu\u00f2 essere un quadrato intero ripiegato a met\u00e0 in diagonale.\nIl fazzolettone \u00e8 il simbolo di appartenenza a un gruppo scout, di cui riporta i colori. Poich\u00e9 il fazzolettone e i distintivi corrispondenti vengono consegnati durante la cerimonia in cui si pronuncia la Promessa scout, a seguito della quale si diventa Scout e si entra quindi a far parte di un gruppo, il fazzolettone \u00e8 talvolta impropriamente chiamato, per estensione, \"Promessa\". In alcuni branchi viene inoltre chiamato \"Pelliccia\" per dargli un nome attinente all'ambiente fantastico della giungla, anche se lo stesso termine viene utilizzato anche per riferirsi all'uniforme.\nIl fazzolettone andrebbe portato soltanto da chi ha pronunciato la Promessa Scout (inclusa quella dei Lupetti e delle Coccinelle, e in tal caso non va tolto dal passaggio dal Branco/Cerchio al Reparto).\nCaratteristiche.\nI colori cambiano da gruppo a gruppo e spesso vengono scelti con un preciso significato simbolico, come possono essere ad esempio i colori della citt\u00e0, del quartiere, dell'associazione di appartenenza, oppure delle tre branche dello scautismo (giallo, verde, rosso). La stoffa di base del fazzolettone pu\u00f2 essere mono o bicolore, senza nient'altro di aggiunto oppure con una o pi\u00f9 fettucce di altro colore lungo il bordo. Se la fettuccia \u00e8 cucita ad una certa distanza dal bordo, il fazzolettone si dice \"sarchiato\". \u00c8 raro trovarne qualcuno realizzato con stoffa a fantasia, ad esempio scozzese o a quadretti.\nFazzolettoni particolari.\nDella comunit\u00e0 Foulard Bianchi.\nIl fazzolettone bianco con il trigramma NdL cucito sul risvolto simboleggia l'appartenenza alla comunit\u00e0 dei Foulards Blancs, in Italia Foulard Bianchi, una comunit\u00e0 trasversale a diverse associazioni scout italiane e internazionali, nata a Lourdes. Lo spirito che anima la comunit\u00e0 \u00e8 quello del servizio a giovani, ai disabili e agli ammalati. \nIl fazzolettone \u00e8 bianco come il colore delle lenzuola che avvolgono i malati. Viene realizzato con gli scampoli delle lenzuola degli ospedali di Lourdes.\nDella Formazione Capi.\nI partecipanti ai campi di formazione ricevono anch'essi un Fazzoletto.\nDi incarico.\nIn alcune associazioni chi ha un particolare incarico pu\u00f2 scegliere di indossare un apposito fazzolettone, dato che non sempre queste persone fanno parte di un gruppo.\nNel CNGEI, ad esempio, esso pu\u00f2 essere:\nDi evento.\nNegli eventi pi\u00f9 importanti (specialmente nazionali o internazionali, come ad esempio il Jamboree) i partecipanti possono ricevere un fazzolettone di campo, che spesso \u00e8 di base uguale per tutti e con qualche piccola variante a seconda dell'incarico o del sottocampo a cui si \u00e8 assegnati.\nDell'accettazione.\nIn alcuni gruppi \u00e8 tradizione dare un fazzolettone bianco (oppure solo con il colore di base del gruppo, ma senza le fettucce) alle zampe tenere ed ai piedi teneri appena entrati rispettivamente nel branco o nel reparto. Questo, chiamato \"accettazione\", viene consegnato a conclusione della cosiddetta \"cerimonia dell'accettazione\"."}
{"id": "2446074", "revid": "729019", "url": "https://it.wikipedia.org/wiki?curid=2446074", "title": "Volo Yemenia 626", "text": "Il volo Yemenia 626 era un collegamento di linea della compagnia aerea yemenita Yemenia che il giorno 30 giugno 2009 veniva operato dall'Airbus A310 con registrazione 7O-ADJ inabissatosi nell'Oceano Indiano, al largo delle isole Comore, con a bordo 153 persone. L'aereo, decollato dall'Aeroporto Internazionale di Sana'a, scalo aeroportuale della capitale dello Yemen Sana'a, era diretto verso l'Aeroporto di Moroni-Principe Sa\u00efd Ibrahim a Moroni, nelle isole Comore.\nDettagli dell'aereo.\nL'aereo era un Airbus A310-324, marche 7O-ADJ e numero di serie 535. Era stato fabbricato nel 1990 e al momento dell'incidente era in servizio da diciannove anni con 51.900 ore di volo accumulate in circa 17.300 voli.\nL'Airbus era entrato in servizio il 30 maggio 1990 nella compagnia francese \"Air Libert\u00e9\" (oggi facente parte del gruppo British Airways); nel settembre del 1997 era poi stato ceduto alla messicana \"Aerocancun\", in seguito fallita; l'anno successivo era passato alla brasiliana \"Passaredo Transportes A\u00e9reos\" ed infine, nel settembre del 1999, era stato acquistato dalla Yemenia.\nDominique Bussereau, Segretario di Stato con delega ai Trasporti del Governo Fillon II dichiarava, in seguito all'incidente, che l'aereo era stato ispezionato nel 2007 dall'ente francese del settore aeronautico, la \"Direction G\u00e9n\u00e9rale de l'Aviation Civile\". In tale ispezione era stato individuato un certo numero di difetti ma Khaled Ibrahim, Ministro dei Trasporti yemenita dichiarava che il velivolo era stato controllato nel maggio del 2009 dalle autorit\u00e0 del Paese insieme a personale dell'Airbus: secondo il ministro l'aereo rispettava tutti gli standard internazionali.\nCronologia e causa dell'incidente.\nLa maggior parte dei passeggeri provenivano dall'aeroporto di Parigi Charles de Gaulle, dal quale erano partiti con un Airbus A330. Dopo uno scalo all'aeroporto di Marsiglia-Provence, il volo IY749 delle Yemenia si diresse verso San'a, dove i passeggeri vennero fatti salire sull'Airbus A310 schiantatosi poche ore dopo.\nLe inchieste in merito a questo disastro aereo sono ancora in corso. Probabilmente l'incidente \u00e8 dovuto alle pessime condizioni meteorologiche presenti nell'area dello schianto.\nReazioni e ricerche.\nData la mancanza da parte dello Stato di Comore di mezzi adeguati a tale ricerca, due aerei militari francesi si sono subito alzati in volo e sono partiti alla volta del disastro, che approssimativamente si trova nel canale del Mozambico, a circa 300 km dalle coste settentrionali del Madagascar.\nPasseggeri.\nA bordo del volo c'erano 142 passeggeri ed 11 membri dell'equipaggio. 66 passeggeri erano di nazionalit\u00e0 francese, mentre, a detta della Farnesina, non risultano passeggeri italiani. Gli altri passeggeri erano originari dai seguenti paesi: Canada, Etiopia, Indonesia, Marocco, Palestina, Cisgiordania, Filippine e Yemen.\nVittime e sopravvissuti.\nDelle 153 persone a bordo solo una si \u00e8 salvata: si tratta di Bahia Bakari, una ragazzina che all'epoca aveva 14 anni, sopravvissuta grazie al giubbotto salvagente. Tutte le altre persone a bordo sono morte."}
{"id": "2446086", "revid": "4175", "url": "https://it.wikipedia.org/wiki?curid=2446086", "title": "Hamilton (Ontario)", "text": ""}
{"id": "2446092", "revid": "119230224", "url": "https://it.wikipedia.org/wiki?curid=2446092", "title": "Saluto scout", "text": "Il saluto scout \u00e8 il modo con cui gli scout di tutto il mondo si riconoscono e si salutano. Si usa inoltre durante cerimonie e canti importanti.\nIl saluto come riconoscimento.\nSi esegue portando la mano destra all'altezza delle spalle (alla maniera italiana dell'ASCI), oppure all'altezza del capo con un angolo di circa 45\u00b0 verso la fronte (all'inglese della TSA), o con il braccio ad angolo retto (all'americana, BSA, o alla maniera italiana del CNGEI), facendo il Segno Scout, tenendo quindi l'indice, il medio e l'anulare tesi e uniti, il mignolo ripiegato sotto il pollice e il palmo rivolto in avanti.\nEsso ha un forte valore simbolico, infatti le tre dita tese ricordano i tre punti della promessa scout, mentre il pollice che copre la prima falange del mignolo rappresenta il pi\u00f9 grande che protegge il pi\u00f9 piccolo, a rappresentare San Giorgio che protegge i suoi seguaci contro Diocleziano. In alcune opere moderne, infatti, il santo viene spesso raffigurato nell'atto di salutare.\nEssendo il saluto un modo per ricordare l'impegno preso con la promessa scout, dovrebbe farlo soltanto chi ha pronunciato la promessa, essendo quindi Scout a tutti gli effetti.\nSaluto dei lupetti e delle coccinelle.\nI lupetti e le coccinelle, cio\u00e8 i membri pi\u00f9 giovani del movimento scout, hanno una promessa con un testo differente da quella scout e pi\u00f9 semplice; di conseguenza, adottano un'altra forma di saluto, che viene effettuato anche dai capi quando salutano un lupetto o una coccinella.\nSi esegue portando all'altezza della tempia la mano destra, con l'indice e il medio tesi tra loro, l'anulare e il mignolo ripiegati sotto il pollice. Per i lupetti le due dita sono divaricate, per le coccinelle sono unite\nCome quello scout, anche questo saluto ha un significato ricco di simboli. Le due dita tese ricordano sia i due articoli della legge dei lupetti e delle coccinelle, sia le orecchie del lupo sempre aperte, sia le antenne della coccinella. Il pollice sopra le altre due dita, invece, rappresenta il pi\u00f9 grande che protegge i pi\u00f9 piccoli.\nQuesta forma di saluto viene eseguito unicamente dai lupetti e dalle coccinelle, mentre i rover in servizio ed i Vecchi lupi usano normalmente il saluto scout, tranne quando salutano un lupetto o una coccinella.\nSaluto a mano impedita.\nDetto comunemente \"Saluto al Guidone\". Chi ha la mano destra occupata, tipicamente il Capo Squadriglia che porta il Guidone o l'alfiere di Reparto che porta la Fiamma, saluta con lo stesso segno, fatto con la mano sinistra col palmo rivolto verso il basso e piegando l'avambraccio sinistro davanti al corpo, orizzontalmente all'altezza del petto, fino a sfiorare l'alpenstock (se il Guidone o la Fiamma sono la causa della mano impedita).\nSaluto al cappello.\nQuando si indossa il cappellone si saluta portando la mano destra con il Segno Scout fino all'altezza della tesa e tenendola obliqua e rivolta verso il cappellone, fin quasi a sfiorarlo.\nSaluto a braccio teso.\nIl saluto a braccio teso, usato molto di rado in Europa per analogie con il saluto nazifascista, consiste nel protendere con il braccio teso la mano destra con il Segno Scout verso una bandiera o una personalit\u00e0.\nLa stretta di mano.\nAnche la stretta di mano fra scout \u00e8 particolare, infatti si esegue stringendosi la mano sinistra, mentre nello stesso tempo ci si saluta con la mano destra. In Italia vi \u00e8 l'uso di incrociare i mignoli tra di loro (stretta di mano \"a morso di lupo\"); tale uso particolare nasce tra i gruppi scout clandestini durante la repressione fascista; in questo modo uno scout poteva riconoscerne un altro semplicemente stringendogli la mano. Chiunque non fosse stato a conoscenza di questa stretta di mano segreta l'avrebbe scambiata per un semplice errore.\nAltri usi del termine.\nIl cammino scout termina normalmente con la partenza scout. Con questa si sceglie di fare del servizio una parte importante della propria vita, e di continuare a vivere secondo i valori dello scautismo.\nIn alcuni gruppi, coloro che scelgono di non prendere la partenza, non volendo accettarne tutte le scelte, possono compiere la \"cerimonia del saluto\" per terminare comunque il proprio cammino di educando con il metodo scout."}
{"id": "2446094", "revid": "149727", "url": "https://it.wikipedia.org/wiki?curid=2446094", "title": "Resau", "text": ""}
{"id": "2446095", "revid": "149727", "url": "https://it.wikipedia.org/wiki?curid=2446095", "title": "Elisabethh\u00f6he", "text": ""}
{"id": "2446096", "revid": "149727", "url": "https://it.wikipedia.org/wiki?curid=2446096", "title": "Kolonie Zern", "text": ""}
{"id": "2446097", "revid": "149727", "url": "https://it.wikipedia.org/wiki?curid=2446097", "title": "Neupl\u00f6tzin", "text": ""}
{"id": "2446098", "revid": "149727", "url": "https://it.wikipedia.org/wiki?curid=2446098", "title": "Plessow", "text": ""}
{"id": "2446099", "revid": "110157", "url": "https://it.wikipedia.org/wiki?curid=2446099", "title": "G\u00f6ttin", "text": "G\u00f6ttin \u00e8 un comune di 50 abitanti dello Schleswig-Holstein, in Germania.\nAppartiene al circondario (\"Kreis\") del ducato di Lauenburg (targa RZ) ed \u00e8 parte della comunit\u00e0 amministrativa di B\u00fcchen."}
{"id": "2446102", "revid": "149727", "url": "https://it.wikipedia.org/wiki?curid=2446102", "title": "Leest", "text": ""}
{"id": "2446103", "revid": "149727", "url": "https://it.wikipedia.org/wiki?curid=2446103", "title": "Neu-T\u00f6plitz", "text": ""}
{"id": "2446104", "revid": "767487", "url": "https://it.wikipedia.org/wiki?curid=2446104", "title": "John Abernethy (anatomista)", "text": "Nipote del teologo presbiteriano John Abernethy, fu allievo di John Hunter, del quale divulg\u00f2 l'operazione per la cura degli aneurismi."}
{"id": "2446105", "revid": "110701808", "url": "https://it.wikipedia.org/wiki?curid=2446105", "title": "Gioco di Kim", "text": "Il gioco di Kim \u00e8 un gioco per sviluppare la memoria, usato soprattutto nello scautismo.\nKim.\n\"Kim\" \u00e8 il protagonista dell'omonimo romanzo di Rudyard Kipling. Il suo vero nome \u00e8 \"Kimball O'Hara\", orfano di un sergente di un reggimento irlandese di stanza in India. Cresciuto fra le strade dell'india, Kim riesce a confondersi fra loro, e per questo viene reclutato dai servizi inglesi nel \"Grande gioco\", il conflitto strisciante fra Gran Bretagna e Russia per il controllo dell'Asia centrale. Parte del suo addestramento consiste nell'osservare una scena, e ricordarne i dettagli anche pi\u00f9 piccoli a distanza di tempo.\nClassico.\nIl Gioco di Kim \"canonico\" riguarda la memoria: chi gestisce il gioco mette numerosi oggetti diversi su un tavolo e li copre con un telo. Poi scopre il tavolo, e consente, per breve tempo, ad uno o pi\u00f9 giocatori, di osservarli. Terminato il tempo, ricopre il tavolo. I giocatori devono poi scrivere o anche dire a voce ci\u00f2 che ricordano di aver visto. \nVarianti.\nKim in transito.\nIn questa variante gli oggetti sono raccolti in una scatola e mostrati mentre li si sposta in un'altra scatola. Il contenuto delle scatole non \u00e8 visibile dai giocatori. Le due scatole sono poste su un tavolo.\nKim sensoriale.\nIn queste varianti (una per ogni senso) gli oggetti non vengono mostrati, ma devono essere riconosciuti dai giocatori usando un senso diverso dalla vista.\nIl Gioco di Kim e lo scautismo.\nRobert Baden-Powell cita il personaggio di Kim come un esempio di tutte le virt\u00f9 che uno scout deve avere, fin dall'inizio del libro \"Scautismo per ragazzi\". Qualche anno dopo, nel \"Manuale dei lupetti\", descrisse per la prima volta una versione del \"Gioco di Kim\"."}
{"id": "2446109", "revid": "67151360", "url": "https://it.wikipedia.org/wiki?curid=2446109", "title": "Vacanze di branco", "text": "Nello scautismo, le vacanze di branco (abbreviato in \"VdB\") costituiscono l'attivit\u00e0 pi\u00f9 importante di un branco, durano solitamente tra i 7 e i 10 giorni e si svolgono alla fine dell'anno scout. Sono la verifica conclusiva delle attivit\u00e0 svolte, dove ogni lupetto e lupetta ha le maggiori opportunit\u00e0 di crescita e quindi di conquistare premi e traguardi relativi alla propria progressione personale.\nStruttura.\nA differenza del campo estivo di reparto, le VdB normalmente hanno luogo in \"accantonamento\", cio\u00e8 non si pernotta in tenda, ma in una struttura fissa, come una scuola, un oratorio, una cascina, ecc. I motivi di questo tipo di organizzazione sono diversi: innanzitutto l'igiene che si pu\u00f2 ottenere in una casa non \u00e8 certo paragonabile a quella di una tenda, in secondo luogo il fatto di vedere gli esploratori e le guide che dormono in tenda da soli costituisce un'aspettativa in pi\u00f9 che invoglia i ragazzi a passare in reparto. Nonostante ci\u00f2, in Italia ci sono alcuni gruppi in cui \u00e8 tradizione che le vacanze di branco vengano effettuate in grandi tende, anche se non ogni anno.\n\u00c8 fondamentale ricordarsi che i lupetti o coccinelle hanno dagli 8 ai 12 anni di et\u00e0, quindi ancora bambini e in molti casi alle prime esperienze di uscire di casa, quindi un alloggio comodo facilit\u00e0 il loro inserimento.\nAffinch\u00e9 le vacanze di branco si svolgano in tranquillit\u00e0, \u00e8 necessario che oltre ai vecchi lupi siano presenti altri adulti che forniscono supporto logistico, soprattutto per quanto riguarda la spesa e la cucina. Comunque sarebbe opportuno che i lupetti non fossero abituati ad aspettare di essere serviti per ogni cosa, per questo \u00e8 un'ottima tradizione quella di assegnare un \"servizio\" a rotazione giornaliera ad ogni muta/sestiglia, ognuna delle quali si occupa ad esempio di servire a tavola, di apparecchiare, di pulire le stanze, ecc.\nLogistica.\nIl luogo delle vacanze di branco viene scelto dai capi branco, mediante uno o pi\u00f9 sopralluoghi sul posto. In queste occasioni bisogna porre molta attenzione e tenere conto di una notevole quantit\u00e0 di fattori, tra cui:\nFinalit\u00e0.\nA differenza di quello che si potrebbe pensare, le vacanze di branco non sono delle semplici vacanze fuori porta. Esse costituiscono infatti uno strumento importante di educazione, tanto quanto gli altri mezzi educativi utilizzati nel branco. Le vacanze di branco sono non solo il momento conclusivo dell'anno, ma il momento in cui tutte le attivit\u00e0, tutti i semi piantati durante il corso dell'anno, prendono forma e si realizzano concretamente."}
{"id": "2446110", "revid": "174063", "url": "https://it.wikipedia.org/wiki?curid=2446110", "title": "Pagine Gialle", "text": ""}
{"id": "2446112", "revid": "767487", "url": "https://it.wikipedia.org/wiki?curid=2446112", "title": "God's Puzzle", "text": " \u00e8 un film del 2008, diretto da Takashi Miike, tratto da un romanzo di Shinji Kimoto.\nTrama.\nMotokazu Watanuki, uno studente universitario di meccanica quantistica, decide di lasciare il Giappone e di iniziare un viaggio con la sua ragazza. Prima di partire, chiede al fratello gemello Kiichi di sostituirlo all'universit\u00e0, e di seguire i corsi. Kiichi \u00e8 l'opposto di Motokazu: \u00e8 infatti un giovane distratto che lavora in un ristorante preparando il sushi e sogna di diventare un cantante J-Rock.\nKiichi inizialmente segue le lezioni universitarie annoiato, ma quando incontra la giovane Shiratori il suo interesse sembra destarsi. La professoressa Hatomura chiede a Kiichi di occuparsi di Saraka Homizu, una diciassettenne nata in provetta, dotata di uno straordinario quoziente intellettivo, che ha progettato un sincrotrone soprannominato Infinity, per la sua forma uguale al simbolo dell'infinito.\nSaraka sta sempre davanti a tre computer perennemente accesi, ed esce raramente. Kiichi diventa suo amico e scopre alcune sue teorie, quindi la convince a seguire alcune lezioni, durante le quali la giovane fa sfoggio delle sue incredibili conoscenze e da un lato confonde ancora di pi\u00f9 Kiichi, ma allo stesso tempo invoglia in lui il piacere della scoperta.\nMentre Motokazu viene lasciato dalla sua ragazza appena sceso dall'aereo e vaga da solo in India, Kiichi assimila sempre di pi\u00f9 le teorie sulla fisica quantistica. Un giorno, Saraka gli svela un suo piano: vuole risolvere il mistero della creazione e per far questo progetta di distruggere la terra, realizzando un universo di antimateria.\nSaraka riesce quasi nel suo intento, provocando un black out, scatenando una furiosa tempesta e impegnando a fondo gli scienziati dell'universit\u00e0. Il progetto viene per\u00f2 mandato all'aria da Kiichi, che irrompe nel sincrotone con una chitarra elettrica in mano e inizia a suonare e a cantare una versione J-Rock dell'Inno alla gioia. Ci\u00f2 commuove Saraka, che rinuncia al suo piano per uscire dal sincrotone, tentando di gettarsi nel vuoto. Kiichi la convince a non suicidarsi, porgendole del sushi, riuscendo nell'intento.\nTornato a lavorare nel ristorante, Kiichi un giorno riceve la visita di una sorridente Saraka.\nProduzione.\nL'idea di realizzare un film tratto dal romanzo scritto da Shinji Kimoto venne al produttore Haruki Kadokawa, dopo un'esperienza, secondo lui, personale. Mentre si trovava in carcere, per contrabbando di cocaina, l'anima dell'uomo abbandon\u00f2 il corpo per iniziare un viaggio ai confini dell'universo, facendo percepire il segreto dell'esistenza al produttore. Successivamente, Kadokawa ordin\u00f2 una copia del romanzo di Kimoto e decise di trarne un film, scegliendo come regista il celebre e provocatorio Takashi Miike.\nMiike, una volta accettata l'offerta, si rese per\u00f2 conto che il romanzo, filosofico e fantascientifico, era arduo da portare al cinema e inoltre lui non ne capiva molto di fisica quantistica e acceleratori di particelle. Decise cos\u00ec di rendere la storia pi\u00f9 accessibile a un vasto pubblico, e sdoppi\u00f2 il protagonista del romanzo, affiancando all'aspirante scienziato il fratello gemello distratto e aspirante musicista, facendo divenire quest'ultimo il protagonista del film."}
{"id": "2446115", "revid": "666668", "url": "https://it.wikipedia.org/wiki?curid=2446115", "title": "SELP Mlad\u00e1 Boleslav", "text": ""}
{"id": "2446116", "revid": "4175", "url": "https://it.wikipedia.org/wiki?curid=2446116", "title": "Challenge (scautismo)", "text": "Nello scautismo il challenge \u00e8 un evento cui partecipano i ragazzi e le ragazze del noviziato e del clan.\n\u00c8 un incontro incentrato soprattutto su attivit\u00e0 fisiche e tecniche dove predomina il senso della sfida con s\u00e9 stessi attraverso l'avventura e il gioco. In esso si sperimentano le proprie capacit\u00e0 e i propri limiti, si impara ad affrontare difficolt\u00e0 impreviste, ad essere pronti, a non scoraggiarsi, e ci si prepara al Servizio.\nCaratteristiche.\nIl Challenge pu\u00f2 durare uno o pi\u00f9 giorni, anche se normalmente avviene in un fine settimana; vi partecipano Noviziati e Clan appartenenti alla stessa Zona, a volte viene proposto anche a livello regionale. \nI partecipanti, divisi in pattuglie o in semplici squadre, affrontano varie prove di abilit\u00e0 scout, che comprendono quindi: \nAd ogni prova viene assegnato un punteggio in base al risultato e a come \u00e8 stata svolta, al termine del Challenge la o le pattuglie che hanno totalizzato i punteggi maggiori ricevono premi o riconoscimenti.\nI partecipanti, devono cercare di arrivare primi al traguardo dopo aver superato lungo il percorso prefissato alcune prove di varia natura (nodi, pronto soccorso, equipaggiamento, spiritualit\u00e0, ...)."}
{"id": "2446120", "revid": "1543377", "url": "https://it.wikipedia.org/wiki?curid=2446120", "title": "Manuel Gamio", "text": "Viene spesso considerato il padre degli studi antropologici moderni in Messico. Svilupp\u00f2 un ottimo metodo per la classificazione dei cacciatori-raccoglitori dell'America centrale.\nEducazione.\nGamio nacque a Citt\u00e0 del Messico, dove studi\u00f2 ingegneria presso la Scuola dei Minatori. All'et\u00e0 di 19 anni lasci\u00f2 gli studi per lavorare nella piantagione di famiglia di piante della gomma, dove si uniscono gli stati di Oaxaca, Veracruz e Puebla. Qui apprese la lingua nahuatl dai lavoratori della piantagione, e coltiv\u00f2 un grande interesse per le culture indigene del Messico.\nTorn\u00f2 a studiare presso il Museo Nazionale sotto a Z\u00e9lia Nuttall, che nel 1909 lo mand\u00f2 a studiare da Franz Boas alla Columbia University. Qui si guadagn\u00f2 un dottorato. Da Boas apprese il caratteristico approccio culturale all'antropologia statunitense del XX secolo. Boas considerava Gamio uno dei suoi migliori studenti.\nLavoro in Messico e Guatemala.\nTorn\u00f2 in Messico nel 1910, e l'anno seguente fu tra i fondatori della Escuela Internacional de Arqueolog\u00eda y Etnolog\u00eda Americana di Citt\u00e0 del Messico, con fondi ottenuti da Germania e Stati Uniti d'America. Tra gli altri fondatori vi furono Eduard Seler, Alfred Tozzer e Boas. Accadde durante la rivoluzione messicana, e si trattava quindi di un periodo difficile per l'istituzione di nuove strutture scientifiche. Gamio fu direttore della scuola dal 1916 al 1920, quando chiuse per mancanza di fondi.\nNel 1911 cre\u00f2 una serie di ceramiche sulla Valle del Messico basandosi su precedenti scavi stratografici avvenuti ad Azcapotzalco. Tra il 1913 ed il 1916 fu ispettore generale dei monumenti archeologici della Secretar\u00eda de Educaci\u00f3n P\u00fablica. Organizz\u00f2 campi di lavoro in vari posti della Valle del Messico, tra cui Copilco, Cuicuilco ed il Templo Mayor, Chalchihuites, Yucat\u00e1n, Ecuador e Miraflores. Fu il primo scienziato investigatore ad esplorare Teotihuacan. Il risultato di queste operazioni fu il libro intitolato \"La poblaci\u00f3n del valle de Teotihuacan\", pubblicato nel 1922. Presentandosi come una revisione della sua tesi alla Columbia, questo lavoro \u00e8 tuttora un'importante fonte etnografica della zona settentrionale dello stato del Messico. Produsse anche alcuni documentari. Stim\u00f2 la popolazione massima di Teotihuacan in 300\u00a0000 abitanti. Critic\u00f2 il censimento messicano per aver classificato gli indiani che parlavano spagnolo come bianchi, e quelli sposati con riti tradizionali come celibi o nubili.\nNel 1916 pubblic\u00f2 l'importante libro \"Forjando patria: pro nacionalismo\" (Citt\u00e0 del Messico, Libreria de Porr\u00faa Hermanos), un trattato sull'assimilazione culturale degli indigeni messicani. Tra le altre opere in spagnolo si possono ricordare \"Hacia un M\u00e9xico nuevo\" (1935) e \"Consideraciones sobre el problema del indigenismo\" (1948).\nNel 1920 esamin\u00f2 le alture del Guatemala, nei pressi delle citt\u00e0 di Quiche, Huehuetenango e Quetzaltenango, concentrandosi sugli stili di lavorazione della ceramica. A causa delle somiglianze tra ceramiche di Guatemala e Messico centrale, Gamio credeva che quest'ultima zona fosse la fonte originale della civilt\u00e0 Maya. Ipotizz\u00f2 che alcuni dei primi nativi del Messico centrale abbandonarono l'area in cerca di luogo libero da terremoti e vulcani.\nLavori negli Stati Uniti.\nNel 1925 emigr\u00f2 negli Stati Uniti dopo aver denunciato la corruzione presente nel ministero messicano dell'educazione. Si concentr\u00f2 sui soggetti della migrazione e del lavoro che avevano coinvolto i messicani negli Stati Uniti, per conto del Social Science Research Council di Washington. Gamio pubblic\u00f2 due libri in inglese su questa ricerca: \"Mexican Immigration to the United States\" (1930) e \"The Mexican Immigrant: His Life Story\" (1931). Solo recentemente questi libri sono stati tradotti in spagnolo per poter essere utilizzati dai moderni antropologi e sociologi messicani.\nTorn\u00f2 in Messico nel 1930, dove ricopr\u00ec varie posizioni governative, condusse ricerche sociologiche e di antropologia applicata, e diresse l'Inter-American Indian Institute dalla sua fondazione nel 1942 alla morte giunta nel 1960."}
{"id": "2446122", "revid": "547992", "url": "https://it.wikipedia.org/wiki?curid=2446122", "title": "Omicidio di Giuseppe Furci", "text": "L'omicidio di Giuseppe Furci, un medico italiano, direttore sanitario del centro clinico del carcere di Regina Coeli, venne commesso con due colpi di pistola alla nuca sotto la sua abitazione in via Bartolomeo Gosio 115 a Roma, il 1\u00ba dicembre 1980.\nFatti.\nL'omicidio venne rivendicato con una telefonata al quotidiano L'Unit\u00e0 dalla colonna milanese \"Walter Alasia\" delle Brigate Rosse, ma vi sono dubbi sull'attendibilit\u00e0 della rivendicazione. \nIl 5 ottobre 1980 Furci aveva gi\u00e0 subito un attentato dinamitardo davanti al suo studio ma la miccia si era spenta senza innescare l'esplosione.\nDella morte di Furci il 19 aprile 1982 si autoaccus\u00f2 il noto criminale romano Laudovino De Sanctis detto \"Lallo lo Zoppo\", che per questo fu condannato all'ergastolo in primo grado. Al processo di appello, per\u00f2, fu assolto per mancanza di prove. \nGli assassini del medico non sono mai stati identificati. Nel 2011 Furci \u00e8 stato insignito della medaglia d'oro di \"vittima del terrorismo\"."}
{"id": "2446134", "revid": "767487", "url": "https://it.wikipedia.org/wiki?curid=2446134", "title": "International Police Association", "text": "L'International Police Association (IPA) \u00e8 la pi\u00f9 grande organizzazione associativa tra appartenenti alle forze di polizia al mondo.\nStoria.\nL'associazione venne fondata il 1\u00ba gennaio 1950 da Arthur Troop (1915 - 2000), un sergente di polizia nato a Lincoln, nella contea inglese di Lincolnshire. L'I.P.A. conta oggi pi\u00f9 di 400 000 iscritti in 68 paesi al mondo.\nIl motto dell'associazione \u00e8 la frase in esperanto \"Servo per Amikeco\" (\"Servire attraverso l'amicizia\"), e simboleggia l'impegno nell'incoraggiare incontri e scambi tra diversi appartenenti alle varie organizzazioni di polizia al mondo.\nIl castello di Gimborn.\nIl castello di Gimborn \u00e8 un centro di studi e informazioni continue per i poliziotti di qualsiasi funzione e grado, a livello internazionale. \u00c8 l'unica istituzione privata di formazione continua al mondo che si rivolge agli appartenenti all'organizzazione, e alcune migliaia di persone si avvalgono dei suoi seminari ogni anno.\nGli argomenti che vengono trattati spaziano dalla societ\u00e0 moderna ed il ruolo che la polizia vi pu\u00f2 giocare, al terrorismo, dallo studio del traffico nel futuro alla delinquenza giovanile, alla sicurezza o alla tossicodipendenza.\nIl castello di Gimborn risale all'inizio del Medioevo, si trova in Germania a Marienheide, a circa 50 chilometri dalla citt\u00e0 di Colonia. In un antico documento della parrocchia di San Gereone di Colonia, risalente al XV secolo il castello \u00e8 menzionato come feudo.\nL'attuale proprietario \u00e8 il Barone di Furstenberg, che nel 1969 diede in affitto la maggior parte dell'edificio all'IBZ, il Centro Internazionale di Studi e di Formazione dell'International Police Association.\nLe Case I.P.A..\nLe \"Case I.P.A.\" sono strutture ricettive costituite in appartamenti o case di propriet\u00e0 delle sezioni nazionali che vengono affittate per brevi periodi e a prezzi di favore agli associati.\nAllo stato attuale sono circa una sessantina le case I.P.A. sparse al mondo in 20 paesi (Australia, Belgio, Danimarca, Finlandia, Francia, Germania, Grecia, Irlanda, Israele, Italia, Lussemburgo, Norvegia, Paesi Bassi, Polonia, Portogallo, Regno Unito, Romania, Spagna, Sudafrica, Svezia e Ungheria).\nA queste si affiancano numerose altre strutture di propriet\u00e0 di associati, che mettono a disposizione le loro case private."}
{"id": "2446135", "revid": "122246", "url": "https://it.wikipedia.org/wiki?curid=2446135", "title": "Chiesa rupestre di San Biagio", "text": "La chiesa rupestre di San Biagio \u00e8 situata nell'ambito di un villaggio rupestre sorto lungo le pareti rocciose dell'avvallamento creato dal corso del Canale Reale, a poca distanza dalla masseria Jannuzzo, nel territorio comunale di Brindisi, a circa 11\u00a0km a ovest dal capoluogo in direzione di San Vito dei Normanni; a quest'ultimo comune \u00e8 affidata la gestione del monumento.\n\u00c8 uno dei principali insediamenti rupestri della regione per il suo rilevante valore storico ed artistico, in particolare per la presenza di un ciclo pittorico integro e ben conservato che adorna la chiesa. Qui si insedi\u00f2, prima del XII secolo, una comunit\u00e0 di monaci italo-bizantini che utilizz\u00f2 le grotte probabilmente gi\u00e0 utilizzate in tempi precedenti. L'insediamento \u00e8 stato abitato sino al XV secolo.\nCaratteristiche.\nLa chiesa San Biagio, posta in posizione centrale nei pressi della grotta del capo comunit\u00e0 (igumeno), un tempo aveva due ingressi, uno per accedere al presbiterio, l'altro per i fedeli.\nLa chiesa consta di un ampio vano rettangolare con una lunghezza di circa m 12,50, una larghezza media di oltre m 4,50 ed una altezza di circa m 2,70.\nOggi non vi \u00e8 traccia n\u00e9 di altare n\u00e9 di iconostasi, a causa delle manomissioni avvenute nel XVIII secolo. Tuttavia si distinguono due zone: il \"naos\", dove si celebrava il rito, e il bema, riservato ai fedeli. Lungo la parete meridionale \u00e8 stato ricavato nel muro un basso sedile (sintrono) che si estende sino al bema. Sono presenti anche due nicchie, una nella parete sud, l'altra in quella ad est, sicuramente con funzione liturgica.\nSulle pareti si notano iscrizioni in lingua greca. Una di queste, situata sulla volta, all'ingresso principale, riporta la data dell'8 ottobre 1196 e ci fornisce notizie precise sul finanziatore del ciclo pittorico, sull'igumeno bizantino, sul capomastro (Martino) e forse anche sul pittore (Daniele).\nLe pitture della volta e delle pareti rappresentano un ciclo pittorico tra i pi\u00f9 interessanti della Puglia ispirati a modelli bizantini ma con influssi propri delle tradizioni locali. Sono rappresentate \"Scene cristologiche\" ispirate anche ai Vangeli apocrifi e figure di \"Santi\".\nLa volta \u00e8 divisa in cinque sezioni, con le scene che si susseguono in senso antiorario:\nSulle parti laterali sono rappresentati altri episodi del Nuovo Testamento e diversi santi, tra cui spicca per importanza quello eponimo, Biagio. Partendo dall'ingresso si distinguono:"}
{"id": "2446136", "revid": "174063", "url": "https://it.wikipedia.org/wiki?curid=2446136", "title": "Pagine Bianche", "text": ""}
{"id": "2446153", "revid": "508036", "url": "https://it.wikipedia.org/wiki?curid=2446153", "title": "Rapporto di trasformazione", "text": "In ambito elettrotecnico, si definisce rapporto di trasformazione di un trasformatore il rapporto tra la forza elettromotrice \"E1\" e la forza elettromotrice \"E2\".\nEquivalenza tra rapporto di trasformazione e rapporto del numero di spire.\nIl rapporto di trasformazione \"n\" \u00e8 anche uguale al rapporto fra il numero di spire (\"N2\" e \"N1\"), infatti si ha:\nDimostrazione.\nPer giungere a questa relazione, si parte dal presupposto che un trasformatore ideale sia alimentato da un generatore di tensione di tipo sinusoidale, essendo come gi\u00e0 detto il trasformatore ideale, non esiste caduta di tensione dovute alle impedenze di dispersione, per cui:\nintesa come tensione ai capi degli avvolgimenti del primario. Un ragionamento analogo pu\u00f2 essere svolto per V2, ottenendo:\nE1 ed E2 devono rispettare per\u00f2 la legge di Faraday:\nformula_4\nformula_5\nEssendo il flusso uguale in entrambi gli avvolgimenti, dividendo membro a membro le due equazioni si ottiene la relazione fondamentale:"}
{"id": "2446154", "revid": "401854", "url": "https://it.wikipedia.org/wiki?curid=2446154", "title": "Ecommerce", "text": ""}
{"id": "2446155", "revid": "767487", "url": "https://it.wikipedia.org/wiki?curid=2446155", "title": "Magica (Luca Dirisio)", "text": "Magica \u00e8 un brano musicale pubblicato come primo singolo estratto dall'album \"300 all'ora\" del cantautore italiano Luca Dirisio.\nIl brano \u00e8 stato reso disponibile per il download digitale per la rotazione radiofonica a partire dal 9 maggio 2008.\nIl video.\nIl video musicale prodotto per \"Magica\" \u00e8 stato reso disponibile il 30 maggio 2008, in concomitanza con l'uscita dell'album \"300 all'ora\". La regia del video \u00e8 affidata al regista Stefano Bertelli, mentre la produzione \u00e8 curata dalla Seenfilm. Il video \u00e8 una chiara accusa da parte di Dirisio alle major discografiche."}
{"id": "2446159", "revid": "767487", "url": "https://it.wikipedia.org/wiki?curid=2446159", "title": "Contea di Elizabeth City", "text": "La Elizabeth City County \u00e8 stata una contea della Virginia dal 1634 al 1952. Creata nel 1634 come \"Elizabeth River Shire\", fu una delle otto contee create nella Colonia della Virginia per ordine del re Carlo II. Nel 1636, venne suddivisa e la porzione a nord del porto di Hampton Roads divenne \"Elizabeth City Shire\". Dopo pochi anni venne ribattezzata \"Elizabeth City County\".\nElizabeth City nacque in origine come \"Kikotan\" (anche nota come \"Kecoughtan\" e \"Kikowtan\"), presumibilmente con il nome con cui veniva chiamata dai nativi americani che vivevano l\u00ec prima dell'arrivo degli inglesi nel 1607. In un primo tempo essi furono amichevoli con i nuovi arrivati, ma Sir Thomas Gates era preoccupato per la sicurezza del luogo (compresi potenziali attacchi degli spagnoli e degli olandesi) e desiderava i loro campi di mais dopo il periodo di grande carestia dell'inverno 1609-10. Gli inglesi occuparono il terreno mentre gli indiani erano a caccia, e per qualche ragione i nativi non attaccarono mai l'insediamento dei coloni in risposta all'atto di ostilit\u00e0 subito.\nAlla contea venne dato il nome di Elisabetta di Boemia, figlia del re Giacomo I.\nLa citt\u00e0 di Hampton, fondata nel 1680, divenne la pi\u00f9 grande citt\u00e0 della Contea di Elizabeth City, e fu sede della contea. Nel 1952, La Contea di Elizabeth City si fuse con la citt\u00e0 di Hampton ed oggi la citt\u00e0 indipendente di Hampton. La citt\u00e0 comprende anche la vecchia citt\u00e0 di Phoebus. \nFino a quando i coloni inglesi non occuparono Kecoughtan nel 1610, e la citt\u00e0 di Jamestown non venne abbandonata, la citt\u00e0 di Hampton si considera oggi il pi\u00f9 antico insediamento, ancora abitato, fra quelli fondati dai coloni inglesi in Nord America. "}
{"id": "2446165", "revid": "339392", "url": "https://it.wikipedia.org/wiki?curid=2446165", "title": "Stati Generali Expo 2015", "text": ""}
{"id": "2446173", "revid": "200568", "url": "https://it.wikipedia.org/wiki?curid=2446173", "title": "Baeyer-Villiger", "text": ""}
{"id": "2446175", "revid": "729019", "url": "https://it.wikipedia.org/wiki?curid=2446175", "title": "De Havilland DH.27 Derby", "text": "Il de Havilland DH.27 Derby fu un biplano bombardiere pesante monomotore, pensato per soddisfare le richieste dell'Air Ministry. Non raggiunse mai la produzione.\nSviluppo.\nIl DH.27 Derby fu progettato seguendo le indicazioni dell'Air Ministry per la costruzione di un bombardiere pesante a lungo raggio. Le ali superiori ed inferiori furono realizzate in legno e ricoperte di tessuto ed entrambe dotate di aleroni, inoltre potevano essere ripiegate verso l'esterno rispetto alla struttura dell'aereo. Le due ali erano assicurate al resto del velivolo non tramite la solita struttura di cavi che si pu\u00f2 riscontrare nei biplani classici, ma tramite un lungo pilone centrale dalla forma aerodinamica, il quale conteneva anche i serbatoi del carburante. Le ruote del carrello per l'atterraggio vennero montate su strutture solidali con le ali inferiori in modo che il carrello stesso fosse separato al centro per permettere di alloggiare e sganciare una bomba direttamente dal centro della fusoliera.\nLa fusoliera seguiva il concetto classico della de Havilland, realizzata con longheroni di abete rosso e rivestita di sottile compensato. Anche il timone di coda ebbe la forma arrotondata classica dei velivoli de Havilland. Il pilota sedeva immediatamente sotto il bordo dell'ala e alle sue spalle risiedeva l'osservatore/artigliere, il navigatore/bombardiere era alloggiato all'interno della fusoliera, tra il pilota e l'osservatore, in una cabina con tre obl\u00f2. Il propulsore di bordo disponeva di un radiatore montato direttamente nel muso dell'aereo e di un'elica a quattro pale.\nVennero realizzati solo due prototipi e il primo vol\u00f2 13 ottobre 1922. Dopo i primi test di volo, l'Air Ministry decise di adottare l'Avro Aldershot piuttosto che il DH.27, il quale si dimostr\u00f2 pi\u00f9 pesante; inoltre l'Aldershot aveva i vani bombe interni alla fusoliera, a differenza del Derby. I due prototipi vennero inviati ad una base della RAF sita a Isle of Grain dove vennero utilizzati fino al 1924 per scopi generali e come banco di prova."}
{"id": "2446176", "revid": "1573940", "url": "https://it.wikipedia.org/wiki?curid=2446176", "title": "Provincia di Nouaceur", "text": "La provincia di Nouaceur \u00e8 una delle province del Marocco, parte della Regione della Casablanca-Settat. \nGeografia antropica.\nSuddivisioni amministrative.\nLa provincia di Nouaceur conta 1 municipalit\u00e0 e 3 comuni:"}
{"id": "2446179", "revid": "27723", "url": "https://it.wikipedia.org/wiki?curid=2446179", "title": "Stazione di Cesena", "text": "La stazione di Cesena \u00e8 una stazione ferroviaria della linea Bologna-Ancona posta a servizio dell'omonima citt\u00e0. \nStoria.\n Nel 1919 venne approvata la realizzazione di un nuovo e pi\u00f9 ampio fabbricato viaggiatori ad ovest della preesistente stazione. Nel 1925 incominciarono i lavori di costruzione della nuova stazione di Cesena che, una volta completati, andarono a sostituire la vecchia fermata (ancor'oggi esistente).\nStrutture e impianti.\nL'impianto \u00e8 gestito da Rete Ferroviaria Italiana.\nIl fabbricato viaggiatori \u00e8 una struttura su due livelli: al piano terra ci sono i servizi per i viaggiatori mentre al piano superiore sono ospitati gli uffici.\nLa stazione disponeva di uno scalo merci con annesso magazzino poi smantellato a favore della costruzione di un parcheggio; il magazzino \u00e8 stato convertito a deposito.\nIl piazzale \u00e8 composto da tre binari tutti dotati di banchina, pensilina e collegati fra loro da un sottopassaggio e da un ascensore.\nMovimento.\nIl servizio passeggeri regionale \u00e8 svolto da Trenitalia Tper nell'ambito del contratto di servizio stipulato con la regione Emilia-Romagna. I treni passeggeri a lunga percorrenza sono invece svolti da Trenitalia.\nNel 2010, la stazione risultava frequentata da circa passeggeri annui.\nLimitatamente al trasporto ferroviario regionale, a novembre 2019 la stazione risultava frequentata da un traffico giornaliero medio di circa persone ( saliti + discesi).\nServizi.\nLa stazione \u00e8 classificata da RFI nella categoria \"gold\".\nLa stazione, i cui spazi commerciali sono gestiti da Centostazioni, dispone di:\nInterscambi.\nNel piazzale antistante il fabbricato viaggiatori \u00e8 presente una terminal autobus."}
{"id": "2446180", "revid": "1318658", "url": "https://it.wikipedia.org/wiki?curid=2446180", "title": "\u010cesk\u00e9 Energetick\u00e9 Z\u00e1vody", "text": "Il Gruppo \u010cEZ (in lingua ceca \"Skupina \u010cEZ\", acronimo di \"\u010cesk\u00e9 Energetick\u00e9 Z\u00e1vody\") \u00e8 un conglomerato di 96 compagnie (inclusa la compagnia madre \"\u010cEZ a.s.\"), 72 delle quali aventi sede in Repubblica Ceca. Il gruppo opera nel campo della produzione, distribuzione e commercio di energia elettrica. Il gruppo opera, altres\u00ec, in Bosnia ed Erzegovina, Bulgaria, Germania, Ungheria, Polonia, Romania, Serbia, Slovacchia e Turchia. La societ\u00e0 \u00e8 quotata presso la Borsa di Praga, presso quella di Varsavia e le sue azioni sono scambiate anche sul mercato di Francoforte.\nImpianti.\nIl gruppo gestisce diverse impianti di produzione di energia elettrica (in Repubblica Ceca, tranne ove diversamente indicato):"}
{"id": "2446183", "revid": "80339", "url": "https://it.wikipedia.org/wiki?curid=2446183", "title": "Piano di Benioff", "text": ""}
{"id": "2446184", "revid": "767487", "url": "https://it.wikipedia.org/wiki?curid=2446184", "title": "Shimon Moore", "text": "Nel 1997 ha fondato insieme alla bassista Emma Anzai la band Alternative rock Sick Puppies.\nPrima della musica e la formazione del gruppo.\nIl padre di Shimon era un venditore di software per computer, ci\u00f2 permetteva al ragazzo di avere per s\u00e9 alcune copie di questi software. Tra questi programmi ce n' era uno per imparare a suonare la chitarra in modo fai-da-te. Shimon diventa subito ossessionato dall'imparare a suonare. L'aspirante chitarrista ha poi preso lezioni di chitarra, ma ha sempre detto che la maggior parte di ci\u00f2 che sa fare l'ha imparata da solo. In questo periodo ha imparato anche a suonare le percussioni. Pur frequentando la Mosman High School incontra nella \"camera della banda\" Emma Anzai. I due si erano riservati la camera allo stesso tempo per determinare chi avrebbe avuto l'accesso ad essa. Grazie a questo incontro i due capiscono di avere in comune il forte amore per i Silverchair e i Green Day. Per le prime volte che suonarono insieme Shimon suonava la batteria ed Emma la chitarra. In seguito stabilirono che per qualsiasi concerto che avessero voluto suonare gli sarebbe servito un batterista a tempo pieno. Tuttavia per piccoli concerti dovettero usare dei batteristi occasionali, fino a quando incontrarono Chris Mileski, allora Shimon si spost\u00f2 alla chitarra, Emma al basso e il nuovo arrivato Chris alla batteria. Da qui si apre la storia dei Sick Puppies, le cui prime influenze su di loro furono i Red Hot Chili Peppers, i Limp Bizkit e i gi\u00e0 citati Silverchair.\nWelcome to the Real World.\nNel 2000 i Sick Puppies partecipano al Triple J Unhearted Band Competition. La loro canzone \"Nothing Really Matters\" vince il concorso e garantisce un contratto discografico alla neo-band. \nIl gruppo utilizza il contratto vinto per registrare il primo album in studio, We\"lcome to the Real World\". Questo album ha caratterizzato i loro prim singoli quali \"Rock Junior\", \"Fly\", \"Every Day\" e \"Nothing Really Matters\". Solo poche copie di questo album sono state emanate, successivamente queste copie sono diventate oggetto molto ambito dai collezionisti.\nAll the Same.\nShimon lavorava in una paninoteca, quando incontr\u00f2 Juan Mann, un uomo con un cartello appeso al collo che recitava \"Free hugs\" (abbracci gratis). Shimon chiese a Juan perch\u00e9 stesse facendo questo, de egli rispose \"Mi piace far sorridere la gente dopo che ho lasciato la mia compagnia.\". Allora Moore pens\u00f2 che quella era l'idea pi\u00f9 bella che avesse mai sentito.\nShimon aveva appena visto un documentario di Morgan Sperlock su McDonald's, quando decise anche lui un documentario su Juan Mann, vesto che era da sempre desideroso di girare un film. Da allora Shim incontr\u00f2 per due mesi, un giorno alla settimana Mann, filmando con la videocamera di suo padre. Terminate le riprese Shim caric\u00f2 su YouTube il video \"Free Hugs\". Il video per\u00f2, suscit\u00f2 delle polemiche, visto che durante le riprese gli organismi applicarono il diritto di aver loro impedito le riprese a causa della loro mancanza di assicurazione di responsabilit\u00e0 civile, e Juan Mann inizi\u00f2 una petizione. Moore inizialmente fu tirato su dal video di Free Hugs, realizzato nel periodo della morte di sua nonna. Durante il montaggio del video Emma Anzai sugger\u00ec al compagno di usare \"All The Same\" come sottofondo e il distacco da You Tube. Il giorno in cui il video fu caricato era un venerd\u00ec, la domenica c'erano 250.000 opinioni, e \"All The Same\" divent\u00f2 l'ottavo video pi\u00f9 visto di tutti i tempi."}
{"id": "2446187", "revid": "173617", "url": "https://it.wikipedia.org/wiki?curid=2446187", "title": "Internazionali BNL d'Italia 2008 - Singolare maschile", "text": "Il singolare degli Internazionali BNL d'Italia 2008 \u00e8 stato un torneo di tennis facente parte dell'ATP Tour.\nRafael Nadal era il detentore del titolo, ma ha perso nel 2\u00ba turno contro Juan Carlos Ferrero.\nNovak \u0110okovi\u0107 ha vinto in finale 4\u20136, 6\u20133, 6\u20133 contro Stanislas Wawrinka.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2446189", "revid": "466539", "url": "https://it.wikipedia.org/wiki?curid=2446189", "title": "Uriah Heep", "text": "Uriah Heep \u00e8 un personaggio letterario creato da Charles Dickens nel suo romanzo \"David Copperfield\".\nDescrizione.\nIl personaggio \u00e8 celebre per la sua ostentata umilt\u00e0, l'untuosa ossequiosit\u00e0, e la generale ipocrisia. Il suo riferirsi a David Copperfield come \"Signor Copperfield\" (l'originale inglese \"Master Copperfield\" rende maggiormente l'idea della sottomissione implicitamente insita nell'aggettivo) \u00e8 ripetuto cos\u00ec spesso che facilmente diventa un appellativo falso e viscido. \u00c8 l'antagonista principale di David nella seconda parte del romanzo. David lo incontra per la prima volta quando si trasferisce a vivere nella casa di Mr. Wickfield e della figlia Agnes. Uriah viene ripetutamente descritto come brutto e repellente - alto, magro e pallido con i capelli rossi e lo sguardo spento, parla con un tono di voce sommesso e sembra non guardare mai il suo interlocutore negli occhi. Dickens enfatizza negativamente anche le movenze di Uriah, descritte come striscianti.\nCi\u00f2 indusse generazioni di lettori a credere che Dickens descrivesse una sorta di distonia muscolare, anzich\u00e9 sottolineare il serpentesco carattere di Uriah. In un'altra parte del libro, Uriah spiega le motivazioni delle sue ambizioni e della sua avidit\u00e0, alimentate dal trattamento ricevuto da bambino e dagli incoraggiamenti dei genitori alla cupidigia. Uriah lavora nello studio legale di Mr. Wickfield in qualit\u00e0 di \u201cumile\u201c impiegato praticante, studia nottetempo egli stesso Legge, e infine, ricattando Mr. Wickfield e facendo leva sulle sue debolezze, assume il pieno controllo dei suoi affari.\nAlla fine riesce persino a diventare socio alla pari dello studio legale. La sua ambizione finale \u00e8 quella di sposare la figlia di Wickfield, Agnes, e prendere cos\u00ec possesso del patrimonio di famiglia. Come per la maggior parte dei personaggi negativi di Dickens, l\u2018avidit\u00e0 \u00e8 la motivazione principale delle loro malefatte. Il piano di Heep viene ostacolato dal Signor Micawber e da Tommy Traddles, con l'aiuto di David e Agnes. Una volta smascherati i suoi tradimenti e inganni, continua a perseguitare Micawber e Copperfield. Verso la fine del romanzo, lo vediamo in prigione a scontare le sue colpe, ritornato umile e ossequioso come un tempo, e con un comportamento da detenuto modello.\nCritiche al personaggio.\nAll'epoca dell'uscita del romanzo, alcuni critici accusarono Dickens di diffamare i portatori di handicap dipingendo lo spregevole Heep come affetto da disturbi motori. Trascurarono per\u00f2 che nel libro compare anche l'ammirevole Miss Mowcher, affetta da nanismo ma che dimostra di avere un cuore d'oro e una grande generosit\u00e0. Altri personaggi di Dickens affetti da handicap fisici sono persone eccellenti, completamente estranee alla malvagit\u00e0 di Uriah Heep.\nLa deformit\u00e0 di Uriah \u00e8 da intendersi come una sorta di metafora. Quando il giovane David stringe la mano a Uriah durante il loro primo incontro, la descrive come viscida e sudaticcia. Heep \u00e8 paragonato ad un'anguilla, a causa della sua freddezza d'animo e dei suoi loschi pensieri, la descrizione del suo handicap nei movimenti \u00e8 usata solo come metafora per enfatizzare questi suoi aspetti.\nQuel che caratterizza maggiormente Uriah Heep non sono le sue supposte condizioni cliniche, ma il suo costante proclamarsi \"umile\". Una persona realmente umile, come David per esempio, o ancor meglio Tommy Traddles, non sbandiera ai quattro venti la propria umilt\u00e0. Uriah si dichiara tale per distogliere l'attenzione da s\u00e9 stesso, cos\u00ec da poter pi\u00f9 agevolmente tramare nell'ombra, indisturbato, truffando la clientela di Mr. Wickfield e rubando deliberatamente denaro alla zia di David e ad altri numerosi clienti dello studio legale."}
{"id": "2446191", "revid": "4175", "url": "https://it.wikipedia.org/wiki?curid=2446191", "title": "Campionato mondiale di karate", "text": ""}
{"id": "2446192", "revid": "349054", "url": "https://it.wikipedia.org/wiki?curid=2446192", "title": "Coppa del mondo di mountain bike 2010", "text": "La Coppa del mondo di mountain bike 2010 organizzata dall'Unione Ciclistica Internazionale (UCI), si \u00e8 disputata su tre discipline: cross country, downhill e four-cross (6 tappe ciascuno).\nNel mese di aprile, l'UCI ha comunicato la sostituzione della tappa di downhill e four-cross di Schladming (Austria) con Leogang."}
{"id": "2446205", "revid": "109893", "url": "https://it.wikipedia.org/wiki?curid=2446205", "title": "Premi BAFTA 1949", "text": "La cerimonia di premiazione della 2\u00aa edizione dei Premi BAFTA si \u00e8 tenuta il 29 maggio 1949 nella Leicester Square, nel quartiere londinese di Soho.\nVincitori e candidati.\nI vincitori sono indicati in grassetto."}
{"id": "2446206", "revid": "339392", "url": "https://it.wikipedia.org/wiki?curid=2446206", "title": "Skupina \u010cEZ", "text": ""}
{"id": "2446208", "revid": "1982", "url": "https://it.wikipedia.org/wiki?curid=2446208", "title": "Adelasia del Monferrato", "text": ""}
{"id": "2446209", "revid": "339392", "url": "https://it.wikipedia.org/wiki?curid=2446209", "title": "Gruppo \u010cEZ", "text": ""}
{"id": "2446210", "revid": "339392", "url": "https://it.wikipedia.org/wiki?curid=2446210", "title": "Gruppo CEZ", "text": ""}
{"id": "2446212", "revid": "1793900", "url": "https://it.wikipedia.org/wiki?curid=2446212", "title": "Phoebus (Virginia)", "text": "Phoebus \u00e8 stata una citt\u00e0 ubicata nella ex contea di Elizabeth City sulla Virginia Peninsula nell'est della Virginia. Prima che venisse incorporata nel 1900, portava il nome dell'uomo di affari Harrison Phoebus (1840-1886), che \u00e8 accreditato di aver convinto la Chesapeake and Ohio Railway (C&amp;O) ad estendere la linea alla citt\u00e0, collegandola a Newport News.\nLa citt\u00e0 e la contea sono entrambe estinte, essendo state integrate nel territorio della citt\u00e0 autonoma di Hampton nel 1952. Phoebus \u00e8 oggi un importante quartiere di Hampton ed \u00e8 inserito nel \"National Register of Historic Places\".\nStoria.\nIl capitano John Smith approd\u00f2 in una zona di Phoebus nota come \"Strawberry Banks\", nel suo primo viaggio lungo il fiume James nel 1607. L'area che divenne la citt\u00e0 di Phoebus venne fondata nel 1609 con il nome di \"Mill Creek\" ed era situata sulle rive della Chesapeake Bay e Hampton Roads.\n\"Mill Creek\" era ubicata nella \"Elizabeth City\", essendo una delle quattro corporazioni, dette \"citties\", che vennero stabilite nel 1619 dalla Virginia Company, proprietaria della colonia, per delimitare le aree di sviluppo (le altre tre erano James Cittie, Charles Cittie, ed Henrico Cittie). Nel 1634, le aree confluirono nella \"Elizabeth City Shire\", una delle otto originarie contee della Colonia della Virginia. La contea di Elizabeth City venne fondata nel 1643.\nOld Point Comfort divenne sede della fortificazione difensiva all'ingresso del porto di Hampton Roads, sin dai primi tempi, e poi vide la costruzione di Fort Monroe nel 1830, il pi\u00f9 antico forte degli Stati Uniti."}
{"id": "2446213", "revid": "35466947", "url": "https://it.wikipedia.org/wiki?curid=2446213", "title": "Hibernians FC", "text": ""}
{"id": "2446214", "revid": "287204", "url": "https://it.wikipedia.org/wiki?curid=2446214", "title": "Hakka (popolo)", "text": "Gli hakka (in lingua hakka: \"Hak-k\u00e2\", \u5ba2\u5bb6), etimologicamente \u00abfamiglie invitate\u00bb, sono un popolo cinese di etnia han, che vive nelle tre province cinesi meridionali di Guangdong, Jiangxi, e Fujian.\nGli antenati degli hakka si dice provenissero dall'attuale Cina centrale e in una serie di migrazioni si sono successivamente stabiliti nella Cina meridionale. Molti sono successivamente emigrati in tutto il mondo.\nLa popolazione mondiale si stima sia intorno agli 80 milioni, sebbene il numero di parlanti la lingua hakka sia inferiore.\nIl popolo hakka ebbe una significativa influenza sul corso della storia cinese e mondiale, in particolare furono una risorsa per molti governi e capi militari.\nOltre che in Cina, gli hakka nel mondo si trovano principalmente in: India, Indonesia, Borneo occidentale (dove fondarono la repubblica di Lanfang), Timor Est, Malesia, Sabah, Giamaica, Isole Maurizio, Isole della Riunione, Taiwan, Thailandia e Stati Uniti d'America."}
{"id": "2446218", "revid": "1305772", "url": "https://it.wikipedia.org/wiki?curid=2446218", "title": "Obsessed (Mariah Carey)", "text": "Obsessed \u00e8 una canzone della cantante statunitense Mariah Carey, estratto come primo singolo dal suo dodicesimo album \"Memoirs of an Imperfect Angel\". La canzone \u00e8 scritta e prodotta da Mariah Carey, The-Dream e Christopher \"Tricky\" Stewart.\nDescrizione.\nMariah Carey afferma che la canzone prende spunto dalla frase \u201cWhy are you so obsessed whit me?\u201d Pronunciata dall\u2019iconico personaggio di Regina George nel film Mean Girls del 2004.\nMariah Carey ha annunciato l'uscita di \"Obsessed\" come primo singolo di \"Memoirs of an Imperfect Angel\" il 9 giugno 2009 attraverso il social network Twitter, dichiarando anche che si trattava di una delle sue canzoni preferite di sempre. La cantante ha parlato del brano, definendolo un \"divertente disco estivo uptempo\", nonostante lei avesse in mente di far uscire prima un brano ballad, in stile \"Butterfly\"\" Il brano \u00e8 stato trasmesso un'anteprima il 16 giugno dalla stazione radio di Chicago \"B96\" alle 14:00. Un remix del brano, con il featuring del rapper Gucci Mane, \u00e8 stato trasmesso il giorno stesso. \"Obsessed\" sar\u00e0 reso disponibile per la vendita dal 7 luglio 2009, mentre la sua rotazione radiofonica ufficiale inizier\u00e0 il 21 luglio 2009.\nPromozione.\nLa Carey si \u00e8 esibita con Obsessed il 5 agosto del 2009 in un episodio del programma televisivo \"America's Got Talent\".\nVideo musicale.\nIl video musicale di \"Obsessed\" \u00e8 stato diretto da Brett Ratner ed \u00e8 stato girato il 28 giugno 2009 ed il 29 giugno 2009, presso il Plaza Hotel di New York. Nel video la Carey interpreta il doppio ruolo di una celebrit\u00e0 perseguitata da un fan ossessivo ed il ruolo dello stesso fan, che si riveler\u00e0 essere uno stalker."}
{"id": "2446221", "revid": "1833487", "url": "https://it.wikipedia.org/wiki?curid=2446221", "title": "Casa di Pirandello", "text": "La Casa di Pirandello \u00e8 sita in Via Antonio Bosio, 13 B - 00161 a Roma.\nStruttura e storia.\nIl museo si trova in un appartamento situato all'interno di una villa dove Luigi Pirandello visse dal 1933 al 1936; qui sono conservati gli arredi, i quadri, i libri, i manoscritti ed altri oggetti originali appartenuti allo scrittore. In questa casa Luigi Pirandello ricevette il Premio Nobel nel 1934.\nAlla morte dello scrittore, gli eredi donarono allo Stato tutti i beni conservati nello studio di Luigi Pirandello.\nNel 1962, su iniziativa di Umberto Bosco, fu creato l'Istituto di studi pirandelliani e sul Teatro contemporaneo, che \u00e8 sovvenzionato dal Ministero per i Beni e le Attivit\u00e0 Culturali, dalla Regione Lazio e dal Comune di Roma.\nIl museo \u00e8 visitabile dal luned\u00ec al venerd\u00ec; per ogni informazione : www.studiodiluigipirandello.it.\nLa sede dell'Istituto di Studi Pirandelliani - Studio di Luigi Pirandello, oltre alla Biblioteca e Archivio \"Luigi Pirandello\", all'Archivio \"Ugo Betti\", all'Archivio Alessandro d'Amico e alla Biblioteca di Franca Angelini, \u00e8 dotata anche di una biblioteca specializzata. "}
{"id": "2446223", "revid": "1543377", "url": "https://it.wikipedia.org/wiki?curid=2446223", "title": "Rome Consensus", "text": "Il \"Rome Consensus\" \u00e8 una associazione, nell'ambito della Croce Rossa e Mezzaluna Rossa Internazionale, che riunisce 119 Societ\u00e0 Nazionali di Croce Rossa e Mezzaluna Rossa di tutto il mondo ed ha come obiettivo la lotta alla tossicodipendenza.\nSociet\u00e0 componenti.\nIl \"Rome Consensus\" \u00e8 formato dalle seguenti Societ\u00e0 Nazionali di Croce Rossa e Mezzaluna Rossa:"}
{"id": "2446224", "revid": "767487", "url": "https://it.wikipedia.org/wiki?curid=2446224", "title": "Jamuovandu Ngatjizeko", "text": "Carriera.\nNazionale.\nHa collezionato 38 presenze con la maglia della propria Nazionale"}
{"id": "2446227", "revid": "125015438", "url": "https://it.wikipedia.org/wiki?curid=2446227", "title": "Dante Di Nanni", "text": "Appartenuto ai Gruppi di Azione Patriottica (GAP), ricercato dai nazifascisti per aver partecipato a una missione di sabotaggio con esplosivi, quando i nemici vennero ad arrestarlo si barric\u00f2 nell'abitazione che fungeva da base gappista e si difese tenacemente resistendo per pi\u00f9 di un'ora e mezza all'assedio, condotto con forze soverchianti. Nel 2012 i particolari della missione gappista e le modalit\u00e0 della morte, fino ad allora noti soprattutto nella versione datane da Giovanni Pesce, sono stati oggetto di una profonda revisione storiografica che ha offerto una nuova ricostruzione dei fatti, fondata criticamente, la quale contraddice in pi\u00f9 punti cruciali il racconto di Pesce.\nBiografia.\nNacque in una famiglia di immigrati, provenienti da Andria, in Puglia. Dal 1937 frequent\u00f2 per qualche anno le scuole serali acquisendo la qualifica di aggiustatore meccanico. Fra il 1939 e il luglio 1942 lavor\u00f2 in varie fabbriche torinesi: alla Savigliano negli anni 1940-41 e poi alla Microtecnica.\nIl 7 settembre 1942 si arruol\u00f2 volontario come allievo motorista nella Regia Aeronautica; studi\u00f2 alla scuola \"Leonardo da Vinci\" di Varese fino al completamento del corso, dopodich\u00e9, il 27 agosto 1943, fu assegnato al I Nucleo di Addestramento Caccia di Udine, rimanendo in servizio fino a tutto l'8 settembre 1943.\nDopo l'8 settembre lasci\u00f2 la caserma per non essere catturato dai nazisti; dopo un breve ritorno a Torino si aggreg\u00f2 ad una delle prime bande partigiane nelle montagne del cuneese, rimanendovi per circa tre mesi. Nella prima met\u00e0 di dicembre torn\u00f2 a Torino, dove, tramite l'amico Francesco Valentino (che in quel periodo si addestrava all'uso degli esplosivi sotto la guida di Ilio Barontini), venne in contatto con i costituendi GAP del comandante partigiano Giovanni Pesce. Nel gennaio 1944 anche Di Nanni si arruol\u00f2 nei GAP. Rimase ferito ad una gamba durante un'azione partigiana il 15 febbraio 1944. A questo punto, in seguito all'emanazione del bando Graziani, avrebbe dovuto presentarsi in caserma, cosa che egli effettivamente fece. Forse Di Nanni spacci\u00f2 per conseguenza di un incidente la propria ferita all'arto inferiore: comunque venne ricoverato dapprima all'ospedale militare di Torino, poi a quello di Asti dove rimase fino al 20 marzo. In tale data venne collocato in congedo temporaneo per convalescenza. Gi\u00e0 alla fine di marzo riprese l'attivit\u00e0 clandestina con i GAP, nei quali, il 26 marzo, fu promosso commissario di battaglione.\nIl 14 maggio Di Nanni e Valentino (commettendo una grave imprudenza, contraria alle norme di sicurezza cospirativa che avrebbero dovuto regolare l'attivit\u00e0 dei GAP) attuarono un attentato esplosivo contro la famiglia Benetti, che abitava nello stesso caseggiato di via Cimarosa ove risiedevano i due gappisti. I componenti della famiglia Benetti erano attivisti del Partito Fascista Repubblicano, ma erano anche nemici personali di Valentino e di altre famiglie del condominio per controversie di vicinato. Il capofamiglia dei Benetti, rimasto ferito nell'attentato, indic\u00f2 alla polizia come possibili autori (oltre a Di Nanni e Valentino) due loro amici, Aldo De Carli e Guido Avvantaggiato. Questi ultimi due vennero arrestati e interrogati; l'interrogatorio di Avvantaggiato fin\u00ec per avvalorare i sospetti su Di Nanni.\nMissione contro la stazione radio dell'EIAR e morte.\nNella notte fra il 16 e il 17 maggio 1944 un gruppo di gappisti, composto da Di Nanni, Bravin e Valentino, effettu\u00f2 un attacco ad una stazione radio EIAR che sorgeva nei pressi della Stura, in un'area coltivata posta alla periferia di Torino, oltre piazza Rebaudengo (si poteva giungere alla stazione radio tramite una strada sterrata, che si diparte dal corso Giulio Cesare poco prima del ponte \"Ferdinando di Savoia\"). Questa stazione, che operava per conto del Ministero delle comunicazioni della RSI, aveva la funzione di disturbare le trasmissioni radio alleate, impedendone la ricezione. Per i GAP si trattava di una missione importante ma difficile, data la fitta sorveglianza tedesca e fascista che proteggeva l'obiettivo.\nLe modalit\u00e0 dell'azione erano state discusse dalla cellula gappista il 15 maggio, in una riunione alla quale parteciparono il commissario politico Romano Bessone, Bravin, Di Nanni, Pesce, Angelo Spada e Valentino. Oggetto di discussione fu in particolare il modo di rendere inoffensivo il corpo di guardia, composto da nove militi della GNR; la soluzione proposta da Bessone era di pugnalarli tutti, ma questa proposta incontr\u00f2 una notevole riluttanza fra i gappisti, cosicch\u00e9 si decise di legare le guardie. Dopo di che i gappisti avrebbero dovuto innescare le cariche esplosive, attraversare a guado la Stura, seguirne la riva sinistra a piedi fino ad arrivare a San Mauro Torinese, indi rientrare a Torino in tram, confusi tra la folla dei pendolari. Si decise che Spada non avrebbe preso parte all'azione e che il caposquadra sarebbe stato Di Nanni, il quale, conclusa l'operazione, avrebbe dovuto riferirne a Pesce; quest'ultimo avrebbe poi incontrato Bessone alle 8.30 per comunicargli l'esito della missione.\nVerso le nove di sera del 16 maggio Bravin, Di Nanni e Valentino si avviarono a piedi verso l'obiettivo, portando con s\u00e9 gli esplosivi preparati da Spada e dallo stesso Valentino.\nIl resoconto di Giovanni Pesce.\nSecondo il resoconto di Giovanni Pesce, nella sua ultima versione contenuta in \"Senza tregua\", il commando gappista (di cui, oltre a Bravin, Di Nanni e Valentino, avrebbe fatto parte lo stesso Pesce), prima di far saltare la stazione radio, avrebbe disarmato i nove militi che la presidiavano; ma, mentre Bravin li conduceva fuori, tre di essi sarebbero scappati dando l'allarme. La missione sarebbe comunque andata a buon fine, in quanto le cariche esplosive piazzate dai gappisti avrebbero distrutto la stazione radio mentre questi ultimi, impegnati in uno scontro a fuoco con la pattuglia nazifascista, cercavano di sganciarsi. Valentino e Bravin sarebbero rimasti sul terreno, entrambi feriti e poi catturati, o forse Bravin ferito e Valentino morto. Lo stesso Pesce, leggermente ferito al polpaccio, sarebbe riuscito a trarre in salvo Di Nanni, anch'egli ferito (sempre secondo Pesce) da sette colpi alle gambe e all'addome, portandolo nella base di via San Bernardino 14 a Torino. Qui Di Nanni sarebbe stato visitato da un medico antifascista che ne avrebbe consigliato l'immediato ricovero in ospedale. Pesce si sarebbe allontanato per organizzare il trasporto, ma, prima che egli potesse tornare, sarebbero giunti i nazifascisti.\nA questo punto Di Nanni si sarebbe asserragliato nell'appartamento ed avrebbe ingaggiato uno scontro a fuoco, lungo pi\u00f9 di due ore, con le truppe nazifasciste, supportate da un'autoblindo e da un carro armato. Dopo essere riuscito ad eliminare numerosi soldati nemici, Di Nanni sarebbe riuscito anche a mettere fuori uso i due veicoli corazzati lanciando cariche di tritolo e bombe a mano dal suo balcone. Una volta terminate le munizioni \u2013 sempre nel racconto di Giovanni Pesce \u2013 Di Nanni, pur di non consegnarsi vivo, si sarebbe trascinato verso la ringhiera del balcone e, dopo aver salutato la folla col pugno chiuso, si sarebbe gettato nel vuoto.\nLa narrazione di Giovanni Pesce si chiude con una citazione tratta da un opuscolo edito clandestinamente a Torino nel 1944:\nLa revisione di Nicola Adduci.\nLa ricostruzione della missione gappista e della morte di Di Nanni proposta dallo storico Nicola Adduci sulla rivista \"Studi storici\" dell'Istituto Gramsci differisce in modo assai marcato dalla versione narrata da Giovanni Pesce.\nIn base a tale ricostruzione, viene in primo luogo ad essere ridimensionato il ruolo di Pesce nella missione contro la stazione radio dell'EIAR. Gi\u00e0 dal gennaio 1944, infatti, Giordano Pratolongo (all'epoca capo della delegazione piemontese delle Brigate Garibaldi) aveva vietato a Pesce di partecipare in prima persona alle azioni gappiste, a causa della stessa importanza del ruolo di Pesce, considerato elemento non sostituibile. In pi\u00f9 di un caso Pesce aveva disatteso tale divieto (ad esempio nel clamoroso attentato contro Ather Capelli del 31 marzo 1944), ma questa volta egli non partecip\u00f2 alla missione, nella quale ebbe un ruolo limitato alla sola pianificazione e al controllo \"post factum\".\nAdduci ipotizza che Pesce possa forse essere rimasto di guardia, con funzione di copertura, all'inizio della strada sterrata che, dipartendosi da corso Giulio Cesare, conduceva alla cabina dell'EIAR: comunque quando la missione partigiana fu scoperta dai nazifascisti, Pesce non pot\u00e9 intervenire in quanto la zona cominci\u00f2 ad essere illuminata dai riflettori manovrati dalla pattuglia tedesca di guardia al ponte.\nLa sera del 16 maggio, giunti in prossimit\u00e0 della stazione radio, i gappisti si appostarono in attesa dell'alba, fino al momento in cui, verso le quattro e trenta del 17, attaccarono le sentinelle e irruppero nella stazione, sorprendendo nel sonno le altre guardie repubblichine. I partigiani per\u00f2, anzich\u00e9 legare i militi (secondo il piano concordato la sera prima), si limitarono a metterli sotto la sorveglianza armata di Bravin e a farli allontanare con lui dalla stazione radio. La scelta si rivel\u00f2 esiziale per i partigiani, in quanto uno dei militi della RSI (approfittando del fatto che Bravin non poteva sparare, in quanto il rumore del colpo avrebbe richiamato l'attenzione) scapp\u00f2 e mise in allerta i militari del vicino posto di blocco repubblichino. Scoperti, i tre gappisti fuggirono verso sud-est, in direzione della citt\u00e0. Ma lungo il tragitto passarono vicino a una cascina abitata, a circa duecentocinquanta metri dalla centrale EIAR; i cani da guardia della cascina abbaiarono, permettendo cos\u00ec ai militari della GNR di intercettare il gruppo gappista.\nIntorno alle cinque vi fu un conflitto a fuoco tra i gappisti e un posto di blocco repubblichino. Mentre i partigiani, soverchiati dai nemici e inseguiti, ripiegavano disordinatamente verso la Stura, l'arma da fuoco di Valentino, per errore, fer\u00ec a un piede Bravin. Valentino e lo stesso Bravin furono inoltre feriti dalle pallottole dei repubblichini e catturati da questi ultimi. Di Nanni, che correva pi\u00f9 avanti, udendo gli spari e le urla credette che i suoi compagni fossero morti. Egli rimase comunque incolume e riusc\u00ec a fuggire, forse dirigendosi verso San Mauro Torinese.\nIntorno alle sei e quaranta, mentre Di Nanni riusciva a far perdere le proprie tracce, una delle cariche esplosive lasciate dai gappisti nella centrale EIAR esplodeva improvvisamente, causando la morte di un vicebrigadiere della GNR e di un graduato dell'esercito tedesco, oltre che la distruzione della stazione radio.\nDopo una lunga fuga, Di Nanni, ormai allo stremo, verso le nove del mattino dello stesso 17 maggio riusc\u00ec a tornare a Torino, nel rifugio di via San Bernardino n. 14, dove era gi\u00e0 presente Giovanni Pesce al quale rifer\u00ec ci\u00f2 che sapeva circa l'esito della missione. Pi\u00f9 tardi anche Bessone arriv\u00f2 nel rifugio. Di Nanni non sapeva che la stazione radio fosse andata distrutta e riteneva erroneamente che Bravin e Valentino fossero morti entrambi nello scontro con i nazifascisti. Tali informazioni erronee indussero Pesce e Bessone a commettere a loro volta un grave errore, vale a dire a non procedere all'abbandono e allo sgombero dell'appartamento; infrangendo, con tale mancato sgombero, una fondamentale regola cospirativa.\nNella serata del 17, prima dell'inizio del coprifuoco, Pesce e Bessone uscirono dall'alloggio, lasciandovi il solo Di Nanni, il quale ignorava che nelle stesse ore Bravin e Valentino, dimessi dall'ospedale, venivano torturati nella caserma di via Asti; torture alle quali i gappisti cercavano di resistere il pi\u00f9 possibile, proprio al fine di dare ai compagni in libert\u00e0 il tempo di sgomberare la base di via San Bernardino dal materiale compromettente e rifugiarsi altrove. La mattina del 18 maggio Bravin e Valentino dovettero ritenere che il tempo durante il quale avevano resistito alle torture (pi\u00f9 di ventiquattr'ore) fosse stato ormai sufficiente: uno dei due, forse Valentino, sempre sotto tortura fin\u00ec allora per rivelare l'indirizzo del rifugio gappista.\nSubito part\u00ec una squadra di cinque agenti della GNR per arrestare Di Nanni, come si evince dalla relativa segnalazione di polizia:\nAl primo scontro con gli uomini giunti ad arrestarlo, Di Nanni ne mise fuori combattimento due, rimasti feriti e privi di conoscenza fra il pianerottolo e l'ingresso dell'appartamento; altri due (di cui uno ferito da schegge di bomba a mano) rimasero sulle scale, tenendo sotto tiro la porta dell'alloggio e impedendo cos\u00ec a Di Nanni di fuggire. Probabilmente il quinto uomo della pattuglia GNR rimase in strada per tenere sotto tiro il balcone dell'appartamento, che era posto al secondo piano.\nDi Nanni port\u00f2 di peso i due repubblichini feriti e privi di sensi attraverso l'appartamento, deponendoli sul balcone prospiciente la strada e sbarrando le imposte; un sottufficiale dei vigili urbani che passava dalla via li vide e chiese, per soccorrerli, l'intervento dei pompieri, i quali giunsero poco dopo le undici e prelevarono i due militi portandoli a terra mediante una scala. Nel frattempo la polizia tedesca e il reparto Ordine Pubblico giunsero in forze, piazzando dei tiratori scelti sui tetti delle case all'intorno e isolando la via con dei cavalli di frisia. I rinforzi erano dotati anche di un mortaio e di un'autoblindo la quale spar\u00f2 contro il balcone dell'alloggio in cui era barricato Di Nanni.\nPer circa un'ora e mezza Di Nanni continu\u00f2 a resistere accanitamente, sia sparando colpi di pistola, sia mediante bombe a mano che il giovane gappista faceva scivolare sul balcone. Poco dopo le dodici e trenta i nazifascisti si accorsero che Di Nanni aveva cessato di rispondere al fuoco; si avvicinarono allora, con cautela estrema, all'ingresso dell'appartamento e irruppero nello stesso, rimanendo molto sorpresi nel non trovare traccia del partigiano ricercato, n\u00e9 nell'alloggio, n\u00e9 estendendo in seguito la ricerca al resto del fabbricato. Secondo una testimonianza di Giovanni Minetto (uno dei pompieri che avevano recuperato i repubblichini feriti sul balcone), resa ad Adduci nel 1991, i nazifascisti si apprestarono allora a dar fuoco all'intero edificio per stanare Di Nanni, nella convinzione che fosse ancora l\u00ec nascosto da qualche parte. A questo punto un rumore, proveniente dal condotto per lo scarico dei rifiuti nella pattumiera condominiale, attrasse l'attenzione dei militi: Di Nanni era nascosto l\u00ec da circa quarantacinque minuti, e si reggeva in equilibrio premendo con braccia e gambe le pareti del condotto.\nPer estrarre il cadavere dal condotto, dove era rimasto incastrato, fu necessario un nuovo intervento dei pompieri, che solo verso le due e un quarto del pomeriggio, dopo aver praticato un'apertura nel muro, riuscirono a recuperare la salma. Il verbale della GNR dello stesso 18 maggio riporta la seguente dicitura: \u00abOre 14.15 sconosciuto, non ancora identificato, veniva ucciso con un colpo di moschetto sparatogli alla testa\u00bb; in realt\u00e0 l'orario indicato non \u00e8 quello della morte, bens\u00ec quello del recupero del corpo.\nIl referto dell'autopsia evidenzia una sola ferita da arma da fuoco, mortale, con foro di entrata \u00abal parietale sinistro in prossimit\u00e0 della sutura interparietale\u00bb e foro di uscita \u00abin corrispondenza della regione mastoidea di sinistra a 3 cm circa sotto il lobulo dell'orecchio\u00bb. Il medico legale scrive che il giovane \u00e8 stato \u00abucciso dai militi della Gnr dopo aver resistito per alcune ore trincerato in una camera di via San Bernardino 14\u00bb.\nNella relazione del questore, inviata via fonogramma al capo della provincia in data 19 maggio 1944, sia la dinamica dei fatti sia i dettagli dell'uccisione di Di Nanni appaiono imprecisi e generici, essendovi scritto fra l'altro: \u00abIntervenivano poi reparti Gnr et servizio sicurezza germanico et alle ore 13.50 avevano ragione del terrorista che rimaneva ucciso\u00bb. Secondo Nicola Adduci, tali reticenze non furono dovute tanto a scrupoli morali, quanto al rischio, per i militi della GNR, di incorrere in provvedimenti disciplinari per non aver catturato vivo un partigiano che, interrogato, avrebbe potuto fornire informazioni utili per debellare i GAP. Adduci ipotizza inoltre che l'uccisione a sangue freddo di Di Nanni possa essere \u00abil segnale di un atteggiamento radicale \u2013 presente in alcuni settori della Gnr \u2013 dietro cui si cela un dissenso di carattere strategico nella gestione della lotta armata\u00bb.\nStoriografia.\nRicostruendo la genesi della versione dei fatti che in seguito, grazie alla narrazione di Giovanni Pesce, si imporr\u00e0 anche in storiografia, Adduci ipotizza che essa possa essere nata durante una riunione ristretta (che si sarebbe svolta pochi giorni dopo la morte di Di Nanni), cui parteciparono lo stesso Pesce, Bessone e la staffetta Irene Castagneris. In tale riunione i tre gappisti concordarono una versione dei fatti da fornire al Comando delle Brigate Garibaldi, onde evitare probabili conseguenze sanzionatorie per gli errori evidentemente commessi, fra i quali quello capitale di non aver ordinato lo sgombero della base di via San Bernardino; errori che avrebbero potuto portare alla revoca dell'autonomia operativa fino ad allora accordata ai GAP torinesi. Secondo Adduci, la \u00abricostruzione della vicenda da fornire al Comando appar[ve] probabilmente come l'unico modo possibile per soddisfare una mentalit\u00e0 cospirativa eccessivamente codificata, soffocante e retorica al punto da non contemplare la possibilit\u00e0 dell'errore grave, anche da parte di un comunista\u00bb.\nPer giustificare il mancato sgombero della base, si decise cos\u00ec di affermare che Di Nanni era rimasto gravemente ferito ed era difficilmente trasportabile; si attribu\u00ec a Di Nanni una morte eroica preceduta da una strage di nemici, in modo da compensare con un successo propagandistico l'insuccesso dell'operazione; infine Pesce si attribu\u00ec la responsabilit\u00e0 di aver guidato in prima persona l'attacco contro la stazione radio, in modo da coprire con il proprio prestigio personale le leggerezze commesse da Bravin, Di Nanni e Valentino durante la missione.\nL'eroicizzazione della figura di Di Nanni di fronte all'opinione pubblica inizi\u00f2 gi\u00e0 poco dopo la sua morte, in alcuni opuscoli e articoli di giornali clandestini diffusi fra il maggio e il giugno 1944. Queste prime pubblicazioni intercettano forse un senso di solidariet\u00e0 gi\u00e0 diffuso in certi strati della popolazione; Adduci cita al riguardo una denuncia, presentata il 19 maggio alle autorit\u00e0 repubblichine di pubblica sicurezza, da un fascista che riferiva di aver sentito dire, sul tram, le seguenti parole:\nQuasi tutta la storiografia su Dante Di Nanni si basa comunque sugli scritti di Giovanni Pesce. Pesce narr\u00f2 la vicenda in almeno tre scritti successivi: il \"Rapporto sull'azione partigiana del 17 maggio a Torino\", datato 20 maggio 1944, presentato da Pesce ai dirigenti delle Brigate Garibaldi; il libro \"Soldati senza uniforme: diario di un gappista\", del 1950; infine il sopra citato \"Senza tregua\", edito nel 1967. Ad essi occorre molto probabilmente aggiungere il sopra citato opuscolo clandestino anonimo \"Alla gloria dell'eroe nazionale Dante Di Nanni, garibaldino ventenne, caduto combattendo a Torino\", datato 4 giugno 1944 e scritto presumibilmente dallo stesso Pesce. Tali scritti presentano fra loro alcune significative discordanze nella ricostruzione dei fatti.\nNel \"Rapporto\" del 20 maggio l'attacco alla stazione EIAR ha luogo verso le due del mattino; il successivo scontro a fuoco fra la pattuglia gappista e i nemici dura circa un'ora, con numerose perdite per i nazifascisti; nello scontro Bravin, colpito a morte, muore pronunciando le parole \u00abViva il Partito Comunista\u00bb; Valentino rimane sul terreno; Di Nanni (anch'egli ferito) e Pesce riescono a scappare. Successivamente i nemici individuano la base di via San Bernardino 14 grazie ad un biglietto trovato sul corpo di Valentino. Alla fine dell'assedio, Di Nanni, avendo esaurito le munizioni, si butta dal balcone per non essere catturato vivo.\nNell'opuscolo celebrativo del 4 giugno Di Nanni, dopo lo scontro notturno con i nazifascisti, risulta avere \u00ab5 ferite alle gambe, una al basso ventre e una di striscio al cuoio capelluto\u00bb; viene visitato da un medico che \u00abconstatata la gravit\u00e0 della ferita, s'impegna a farlo ricoverare in una clinica il giorno seguente\u00bb. Di Nanni muore salutando col pugno chiuso e buttandosi \u00abdal balcone retrostante nel cortile\u00bb.\nIn \"Soldati senza uniforme\" Pesce situa ancora l'orario dell'attacco alle due del mattino (scelta che, secondo Adduci, serve a dilatare i tempi di fuga, allo scopo di eroicizzare i GAP immaginando uno scontro a fuoco della durata di un'ora); Di Nanni viene ancora dato per ferito alle gambe; Bravin e Valentino rimangono sul terreno, ma stavolta viene espresso il dubbio che siano caduti vivi in mano ai nemici. Di Nanni muore gettandosi dal balcone prospiciente la via e gridando \u00abViva l'Italia!\u00bb. Adduci osserva che in \"Senza tregua\", pubblicato \u00abnel clima politico assai diverso della fine degli anni Sessanta, il particolare del grido patriottico scompare\u00bb.\nLa versione di Pesce non fu tuttavia l'unica corrente nel dopoguerra. Il quotidiano liberale \"l'Opinione\" del 3 luglio 1945, in occasione della consegna della medaglia d'oro alla memoria al padre di Di Nanni, pubblic\u00f2 la seguente ricostruzione dei fatti:\nNatale Di Nanni, padre di Dante, testimoni\u00f2 nel novembre 1945 al processo contro uno dei militi coinvolti nell'azione, fornendo una versione che Adduci considera indicativa di una \u00abdifficile e contraddittoria convivenza di mito e realt\u00e0\u00bb. In tale testimonianza, Natale Di Nanni dichiar\u00f2 che Dante, esaurite \u00able munizioni e non volendo cadere vivo nelle mani dei nazifascisti si precipit\u00f2 nel canale delle immondizie che dal 1\u00ba piano porta al pianterreno. Ivi rimasto a met\u00e0 per la angustia del canale si spar\u00f2 un colpo alla tempia\u00bb.\nNel 1977, all'interno del libro di Bianca Guidetti Serra \"Compagne\", apparve un'intervista a Irene Castagneris, in cui quest'ultima confermava sostanzialmente la versione di Pesce, aggiungendo l'identit\u00e0 del medico che avrebbe visitato Di Nanni il 17 maggio (il dottor Emilio Peretti-Griva, che nel 1977 non era pi\u00f9 in vita), e attribuendo ad una persona non identificata, facente parte della folla presente sul luogo della morte, l'asserzione secondo cui Di Nanni sarebbe stato individuato dai nazifascisti a seguito di una delazione da parte della fidanzata del giovane gappista; particolare che Adduci definisce \u00abassolutamente inventato\u00bb e contenente \u00abtratti di misoginia\u00bb.\nPer lo storico Santo Peli, quella contro la stazione radio fu \u00abun'azione mal condotta, ed evidentemente superiore alle [..] forze\u00bb dei gappisti torinesi, azione che fin\u00ec per determinare il loro \u00abdefinitivo scompaginamento\u00bb. Sempre secondo Peli, a trasformare \u00abl'insuccesso in un potente mito, capace di coagulare emozioni durature e consenso immediato, \u00e8 il racconto, epico e avvincente, che da subito ne elabora Giovanni Pesce\u00bb. Tale processo di eroicizzazione \u2013 bench\u00e9 avesse, a tutta prima, una propria giustificazione nella sua efficacia propagandistica intesa come \u00abstrument[o] di guerra\u00bb \u2013 fu realizzato al prezzo di una consistente \u00abalterazione della verit\u00e0 fattuale\u00bb; inoltre, anche dopo decenni, partiti e istituzioni, per i quali tale narrazione mitica era diventata parte del proprio patrimonio identitario, continuarono a riproporla in modo pedissequo, perpetuandone \u00able reticenze, gli abbellimenti e le rimozioni\u00bb e ostacolando cos\u00ec la ricerca della verit\u00e0 storica.\nIn un suo libro a carattere divulgativo pubblicato nel 2015, il giornalista Aldo Cazzullo accenna alla vicenda basandosi sulla versione tradizionale; per citare un esempio di \u00abmorte eroica\u00bb di un gappista, egli scrive infatti che Di Nanni \u00aba 19 anni fronteggia da solo, ferito, un reparto fascista; quando si vede perduto si getta nel vuoto dopo aver salutato a pugno chiuso e gridato \"Viva l'Italia\"\u00bb.\nLa costruzione del mito.\nSanto Peli rileva come \u00abla trasformazione del valoroso e sfortunato Di Nanni in un eroe nazionale\u00bb, avviata dal Pci immediatamente dopo la conclusione della vicenda, abbia avuto fin dall'inizio grande efficacia propagandistica; il 4 giugno 1944, avendo la GNR vietato alla famiglia Di Nanni di far celebrare una messa \"in memoriam\", ebbe luogo una manifestazione organizzata dal Fronte della giovent\u00f9; la casa di via San Bernardino divenne \u00abluogo di rischioso pellegrinaggio\u00bb. Adduci rileva come la propaganda comunista dei primi anni del dopoguerra, sconfinando nell'agiografia, facesse apparire Di Nanni \u00abcome un vero e proprio santo laico\u00bb, realizzando \u00abun'interessante sovrapposizione tra fede religiosa e fede comunista\u00bb.\nNicola Adduci propone una serie di considerazioni per spiegare i motivi dell'affermarsi e del permanere, anche nel dopoguerra, di una \u00abdimensione mitica\u00bb della vicenda, che ha finito per obliterare la verit\u00e0 storica.\nIn primo luogo, Adduci richiama il difficile rapporto esistente, nella Torino del 1944, fra l'opinione pubblica e il terrorismo di tipo gappista, a causa del rischio (per i cittadini) di rimanere coinvolti negli attentati partigiani o nelle successive rappresaglie tedesche e fasciste; un aspetto su cui, secondo Adduci, \u00abha certamente buon gioco la propaganda nazifascista, che tenta di giustificare la propria violenza scaricando le responsabilit\u00e0 sugli attacchi partigiani che ne sarebbero la causa\u00bb. A ci\u00f2 si aggiungevano i contrasti fra i comunisti e gli altri partiti del CLN, che non accettavano la scelta del PCI di condurre la lotta partigiana anche secondo le modalit\u00e0 della violenza terroristica ed eversiva. In tale contesto, secondo Adduci, \u00abla costruzione mitica imbastita intorno al giovane [Di Nanni] appare dunque come l'esaltazione di una dimensione \u2013 quella dei Gap \u2013 che al di l\u00e0 di ogni retorica suscita paura e rifiuto nella maggioranza della gente. La scelta epica sembrerebbe collocarsi perci\u00f2 al di l\u00e0 dell'episodio in s\u00e9, per rientrare in un pi\u00f9 ampio disegno di ricerca del consenso [...]. In quel momento, il Pci ritiene d'impegnarsi su questa strada con diversi obiettivi, prima di tutto quello di costruire un'impressione positiva nei confronti dell'episodio e di altri simili\u00bb, anche mediante la valorizzazione del fatto che Di Nanni era \u00abun esponente della classe operaia\u00bb.\nIn secondo luogo, la scelta di mitizzare la vicenda ha, secondo Adduci, anche una valenza pi\u00f9 direttamente propagandistico-militare. \u00abLa creazione dell'eroe popolare, con la conseguente trasformazione di un normale episodio di guerriglia in un fatto epico, assume tra le sue molteplici funzioni anche quella di unica risposta possibile in quel momento allo strapotere nemico. La disparit\u00e0 in termini militari non permette infatti eclatanti azioni di ritorsione [...]. Si tratta in sostanza di una risposta propagandistica a trecentosessanta gradi con cui si punta non solo a distruggere l'immagine del nemico, ma anche a condizionare la morale comunitaria rispetto alle azioni gappiste, per giungere infine all'obiettivo di rinforzare il fronte interno\u00bb, anche incoraggiando i giovani ad entrare a far parte dell'organizzazione gappista.\nIn terzo luogo, secondo Adduci, i comunisti non sarebbero riusciti a far perdurare il mito senza \u00abl'acquiescenza delle altre forze antifasciste\u00bb, che scelsero di assecondare il Pci nella sua opera di progressiva sostituzione della vicenda mitica a quella reale. A ci\u00f2 si aggiunse anche il ruolo, non previsto e paradossale, giocato dai fascisti, che (per motivi del tutto diversi) scelsero anch'essi di accettare la versione mitica dell'accaduto: Adduci rileva come lo stesso Giorgio Pisan\u00f2, \u00abnella sua monumentale \"Storia della guerra civile in Italia\" tutta volta a screditare la Resistenza, accett[\u00f2] la versione sostenuta dal Pci giudicandola senz'altro meno dannosa per l'immagine dei fascisti che non la verit\u00e0\u00bb.\nAdduci conclude il suo studio osservando come, dopo molti decenni dall'accaduto, sia ormai scomparso ogni motivo per mantenere il mito e sia invece opportuno \u00abil recupero di una piena dimensione storica, che in realt\u00e0 nulla toglie ai protagonisti\u00bb:\nLa memoria.\nLa figura di Dante di Nanni rimane uno di quelle della Resistenza che pi\u00f9 ha colpito l'immaginario di scrittori e musicisti. Giovanni Pesce la racconta nel libro \"Senza tregua, la guerra dei GAP\" e gli Stormy Six, gruppo storico della controcultura italiana, le hanno dedicato la canzone \"Dante di Nanni\", contenuta nell'album \"Un biglietto del tram\" del . La canzone \u00e8 anche cantata dai Gang (incisa in loro diversi album) per omaggiare sia Dante Di Nanni che gli Stormy Six. Anche gli Assalti Frontali hanno citato Di Nanni nella canzone \"Fascisti In Doppiopetto\" inclusa nell'album \"Conflitto\".\nNelle Langhe oper\u00f2, tra il 1944 e il 1945, la 48\u00aa Brigata Garibaldi \"Dante Di Nanni\", appartenente prima alla VI Divisione d'assalto Garibaldi e poi passata sotto la XIV Divisione (Mario Giovana, \"Guerriglia e mondo contadino. I garibaldini nelle Langhe 1943-1945\", Bologna, Cappelli, 1988, e Diana Masera, \"Langa partigiana '43-'45\", Parma, Guanda, 1971). La 48\u00aa Brigata Garibaldi prese parte alla guerra partigiana creando le prime zone libere nelle Langhe (Monforte, Barolo ecc.) e poi alla liberazione di Alba (10 ottobre \u2013 2 novembre 1944) narrata da Beppe Fenoglio nel primo racconto dell'opera \"I ventitr\u00e9 giorni della citt\u00e0 di Alba\".\nLe Brigate Rosse diedero il suo nome a una 'colonna' fondata da Umberto Catabiani detta: \"Brigata Dante di Nanni \", responsabile il 4 febbraio 1978 dell'uccisione a Prato del notaio Gianfranco Spighi.\nLa citt\u00e0 di Torino ha dedicato a Dante Di Nanni una via nel quartiere Borgo San Paolo. Sempre a Torino, il 26 aprile 2011 nell'aiuola di via Balbo, quartiere Vanchiglia, \u00e8 stato realizzato un murale che affianca il partigiano Dante Di Nanni al pacifista filopalestinese Vittorio Arrigoni.\nUna targa di marmo \u00e8 stata affissa, a cura dell'ANPI, sul muro della casa dove avvenne lo scontro a fuoco e la successiva morte.\nAnche i comuni piemontesi di Grugliasco, Nichelino, Orbassano, Rivoli e Robassomero, oltre a quelli emiliano-romagnoli di Santarcangelo di Romagna e Bibbiano(nella frazione di Barco) e il mantovano di Suzzara, gli hanno intitolato una strada."}
{"id": "2446230", "revid": "131358", "url": "https://it.wikipedia.org/wiki?curid=2446230", "title": "Shelbourne F.C.", "text": ""}
{"id": "2446232", "revid": "131358", "url": "https://it.wikipedia.org/wiki?curid=2446232", "title": "Shelbourne", "text": ""}
{"id": "2446234", "revid": "767487", "url": "https://it.wikipedia.org/wiki?curid=2446234", "title": "Ah Niu", "text": "Il suo nome di nascita \u00e8 Tan Kheng Seong (cinese semplificato: \u9648\u5e86\u7965). Fa parte dell'etnia Hokkien, il cui dialetto \u00e8 chiamato Minnan. Ha frequentato la scuola superiore alla \"Chung Ling Butterworth High\", e successivamente ha studiato allo \"Inti College\" di Kuala Lumpur in un corso di film e teatro. Alla fine degli anni '90 egli era popolare in Malesia e a Singapore.\nNel 1997 era conosciuto solamente in Malesia e Singapore, finch\u00e9 Richie Ren (cinese tradizionale: \u4efb\u8ce2\u9f4a, cantante taiwanese) non cant\u00f2 le sue canzoni, cos\u00ec che egli divenne popolare. Nel dicembre del 1998, la Rock Records organizz\u00f2 un'espansione della carriera musicale di Ah Niu anche a Taiwan. Egli divent\u00f2 famoso velocemente, grazie alle sue canzoni orecchiabili e semplici. Fu in questo periodo che cantanti come Rene Liu e Karen Mok iniziarono a chiedere ad Ah Niu di comporre canzoni per loro. Al momento egli non \u00e8 popolare solo a Taiwan, ma anche nella Cina continentale e ad Hong Kong. Ha fatto delle apparizioni come ospite speciale in molti concerti avvenuti in queste aree. Ha partecipato anche al film \"Para Para Sakura\" di Aaron Kwok nel 2001."}
{"id": "2446239", "revid": "438678", "url": "https://it.wikipedia.org/wiki?curid=2446239", "title": "Costantino Della Casa", "text": "Biografia.\nNato a Parma nel 1920, l'esperienza della guerra e della prigionia in Germania incise profondamente sulle sue scelte di vita.\nTornato nel dopoguerra a Bologna, dove dal 1936 si era trasferita la sua famiglia, si laure\u00f2 in filosofia e inizi\u00f2 un'intensa attivit\u00e0 pubblicistica sui temi della nuova letteratura italiana e degli orizzonti della ricerca del pensiero in Europa. In corrispondenza con molti scrittori italiani fra i quali Cesare Pavese ed Elio Vittorini, a Bologna si leg\u00f2 profondamente all'ambiente degli intellettuali dell'epoca fra i quali Francesco Biagi e Bemporad, Renata Vigan\u00f2, Antonio Meluschi e Giancarlo Nuvoli e, nell'ambiente politico, al dirigente del PCI Mario Soldati, uno dei primi esponenti riformisti di quel partito.\nIn parallelo alla professione giornalistica, inizi\u00f2 l'attivit\u00e0 fotografica per la carta stampata sul quotidiano \"Il progresso d'Italia\" e quella radiofonica presso la sede Rai di Bologna, fondando l'Agenzia Delta Foto, corrispondente dell'Associated Press in Italia, agenzia pi\u00f9 tardi rilevata dal cognato, il fotoreporter Aldo Ferrari.\nFra i suoi servizi che lo resero celebre si ricordano quelli dedicati alle terribili condizioni di vita dei minatori siciliani delle zolfatare e le immagini e i volti della scuola di partito del Pci che produssero nella Bologna dell'epoca un piccolo terremoto politico.\nLasci\u00f2 quindi Bologna per andare prima a Milano, poi a Parigi e infine nuovamente a Milano, proseguendo l'attivit\u00e0 di fotografo e dedicandosi contemporaneamente all'insegnamento della letteratura, la sua seconda grande passione. \nA Milano, negli anni '50,cur\u00f2 la vasta parte iconografica del libro di Piero Scanziani: \"L'avventura dell'uomo\", pubblicato a dispense dal settimanale \"Tempo illustrato\" diretto da Arturo Tofanelli. La pubblicazione fece raggiungere al rotocalco la cifra, di due milioni di copie vendute aprendo una nuova epoca nella diffusione delle riviste rivolte al grande pubblico in Italia. Spos\u00f2 la pittrice Vanna Botta. Scomparve nel 1970."}
{"id": "2446248", "revid": "1305772", "url": "https://it.wikipedia.org/wiki?curid=2446248", "title": "Forever More", "text": ""}
{"id": "2446252", "revid": "1086846", "url": "https://it.wikipedia.org/wiki?curid=2446252", "title": "Parma Associazione Calcio 1992-1993", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1992-1993.\nOrganigramma societario.\nArea direttiva\nArea tecnica"}
{"id": "2446254", "revid": "599013", "url": "https://it.wikipedia.org/wiki?curid=2446254", "title": "Chiesa del Santissimo Crocifisso (Galtell\u00ec)", "text": "La chiesa del Santissimo Crocifisso \u00e8 la parrocchiale di Galtell\u00ec, situata nel centro storico del paese. L'edificio \u00e8 un noto luogo di culto, in cui si venera un antico crocifisso ligneo, al quale vengono attribuiti diversi miracoli a partire dall'anno 1612.\nStoria.\nL'attuale parrocchiale di Galtell\u00ec sorge al posto di un precedente luogo di culto, dedicato a santa Maria delle Torri, di cui non si conosce l'epoca di fondazione. Si ipotizza che, tra la fine del XIV e il principio del XV secolo, la chiesa di Santa Maria delle Torri accolse la statua lignea del crocifisso, secondo la leggenda approdato dentro una cassa sulla spiaggia di Orosei e successivamente portato a Galtell\u00ec. In seguito a questo evento venne probabilmente costruita una nuova chiesa, in stile gotico aragonese, dedicata al Crocifisso, al posto di santa Maria, che risult\u00f2 forse troppo piccola per accogliere tutti i pellegrini richiamati dalla presenza dell'immagine lignea di Cristo. A conferma dell'erezione del santuario nel XV secolo, una scritta, con l'invocazione al Crocifisso e la data 1401, che \u00e8 possibile leggere su una campana presente nella torre della parrocchiale. Nel XVIII secolo l'edificio venne restaurato in stile barocco piemontese.\nDescrizione.\nLa parrocchiale di Galtell\u00ec \u00e8 un edificio semplice, di modeste dimensioni. Esternamente si caratterizza per la facciata, scandita da cornici e lesene, per la presenza di contrafforti sul lato sud e della torre campanaria, a canna quadra e coronata da merlatura, che si eleva su lato nord. L'interno \u00e8 a navata unica, suddivisa in cinque campate tramite arcate ogivali, con copertura lignea. Sul lato sinistro si aprono quattro cappelle. Il presbiterio, a pianta quadrangolare, \u00e8 coperto da una cupola semisferica dotata di lanterna. L'abside \u00e8 semicircolare.\nDiverse opere d'arte arricchiscono il tempio, a cominciare dal simulacro ligneo, a grandezza naturale, del Cristo crocifisso, titolare del santuario, databile tra la fine del XIV e gli inizi del XV secolo, di scuola pisana. La grata a protezione della scultura, in ferro battuto, risale alla prima met\u00e0 del XVI secolo. Il crocifisso, affiancato dalle statue dell'Addolorata e di san Giovanni, si trova sull'altare maggiore. Di pregio \u00e8 anche il simulacro ligneo raffigurante la santissima Trinit\u00e0, cinquecentesco, un paliotto seicentesco e il prezioso organo settecentesco.\nLa leggenda.\nLa leggenda dell'arrivo del crocifisso ligneo al paese \u00e8 motivo di orgoglio per gli abitanti. Essa narra che una cassa di legno venne trovata sulla spiaggia di Marina di Orosei il 3 maggio 1394, contenente la statua del Cristo, e venne trasportata, con un carro, attraverso diversi dei paesi vicini, da abitanti di Sarule che intendevano portarla in una delle loro chiese. Giungendo per\u00f2 di fronte alla chiesa (allora di Santa Maria delle Torri) il carro, improvvisamente, si blocc\u00f2. I due buoi che lo trasportavano vennero incitati a proseguire, lasciati riposare (anche se non erano stanchi) e addirittura sostituiti da altri due, ma il carro non si muoveva da davanti alla chiesa. Visto ci\u00f2 che era successo, sarulesi e galtellinesi decisero di lasciare la statua li dove \"essa aveva voluto fermarsi\". Dopo il posizionamento della statua all'interno della chiesa, il carro si \"sblocc\u00f2\". Da allora Sarule e Galtell\u00ec hanno un gemellaggio, e ogni 3 maggio, i paesi festeggiano il patrono \"Santissimo Crocifisso\". Questa per\u00f2 \u00e8 solo la leggenda. Sembra che la statua del Cristo, in realt\u00e0, sia stata donata da uno scultore spagnolo. Una versione meno diffusa della leggenda narra che la cassa non fosse stata aperta prima di fermarsi davanti alla chiesa. Successivamente la statua del Cristo sembra aver realizzato dei miracoli, alcuni confermati ufficialmente, tra cui l'aver \"sudato e pianto sangue\" (nel 1612)."}
{"id": "2446258", "revid": "1305772", "url": "https://it.wikipedia.org/wiki?curid=2446258", "title": "The Legacy", "text": ""}
{"id": "2446260", "revid": "83531", "url": "https://it.wikipedia.org/wiki?curid=2446260", "title": "Paolo Cavallone", "text": "Biografia.\nInizia qui anche la sua collaborazione con Fabrizio Maconi (in arte Sergio Sironi).\nCome attore teatrale lo possiamo trovare in scena con uno spettacolo di nome \"DDT (I due del tredicesimo) \"insieme a Tony Severo (costituivano la coppia del mattino di Radio 105) e come presentatore televisivo ha condotto programmi sia su Italia 1, in coppia con Fabrizio Maconi, sia su Odeon TV.\nLa sua carriera radiofonica \u00e8 iniziata nell'emittente locale casalese Radio Mondo negli anni '80 con il nome d'arte di dj Vito,ed \u00e8 proseguita dapprima su Radio 105, poi su Radio 101, successivamente entrata a far parte del Gruppo Mondadori con il nome di Radio R101.\nQui conduce, fino al dicembre 2013, insieme ad altri speaker, il programma radiofonico mattutino di attualit\u00e0 e satira di nome \"La carica di 101\" in onda dal luned\u00ec al venerd\u00ec dalle 7 alle 10.\nDa gennaio 2014 passa a RTL 102.5 per condurre il programma \"Miseria e nobilt\u00e0 insieme al Conte Gal\u00e8,\". Nel Decembre 2018 cambia fascia oraria, andando a condurre il programma \"La Famiglia gi\u00f9 al nord\" dalle 9.00 alle 11.00, in sostituzione di Fernando Proce. Abbandona poi RTL 102.5 nel marzo 2020.\nCuriosit\u00e0.\nPaolo Cavallone ha interpretato il personaggio di nome DJ Giostra."}
{"id": "2446262", "revid": "4175", "url": "https://it.wikipedia.org/wiki?curid=2446262", "title": "Coppa del Mondo di Lacrosse", "text": ""}
{"id": "2446264", "revid": "4175", "url": "https://it.wikipedia.org/wiki?curid=2446264", "title": "Coppa del Mondo di lacrosse", "text": ""}
{"id": "2446265", "revid": "2194821", "url": "https://it.wikipedia.org/wiki?curid=2446265", "title": "Sergio Sironi", "text": "Biografia.\nNel 1983 organizza serate nei locali con il suo gruppo, il Gomitolo. Il suo esordio in televisione \u00e8 su Antennatre in una trasmissione condotta da Nilla Pizzi. nel 1987 partecipa ad un programma di cabaret realizzato per top 43, emittente locale di Pavia; nel frattempo continua a esibirsi dal vivo. Nel 1992 vince l'edizione de \"La sai l'ultima?\", presentata da Pippo Franco.\nNel 1994 (di nuovo con il gruppo il Gomitolo) affianca Marco Predolin e Paola Barale nella presentazione del \"Gran gal\u00e0 de la valle\u00e8\". Nel 1995 inizia a lavorare con Paolo Cavallone e Tony Severo per Radio 105 prima con \"Istituto superpartes\" in onda dalle 13 alle 14, poi con \"I due del tredicesimo\", trasmissione comica in onda tutte le mattine su quest'emittente e nei mesi successivi nasce lo spettacolo teatrale \"I DDT\".\nPaolo Cavallone e Sergio Sironi collaborano nel 1999 anche con Italia 1 per commentare gli incontri di wrestling di WCW Monday Nitro.\ndal 1999 per sei stagioni consecutive, su Radio 101, conduce il programma \"Container\", variet\u00e0 del mattino. Dal 2005 al 2014, con la nascita di Radio R101, Sergio Sironi intrattiene con i suoi personaggi gli ascoltatori nel morning show \"La Carica di 101\" (dal 2014 \"La banda della Carica\").\nNel 2016 entra nel mondo delle web radio e delle web tv creando con un gruppo di amici \"Like Radio Music&amp; Passion\"\nDal 2017 collabora alla trasmissione \"Due in Fuorigioco\" con Fabiana e Lapo de Carlo (sostituito da Settembre 2018 da Riccardo Este) in onda dal Luned\u00ec al Venerd\u00ec tra le 17 e le 19 su RMC SPORT. Da settembre 2019 fa parte degli speaker di Radio Nerazzurra.\nDa maggio 2017 collabora con Radio Number One all'interno del programma \"Citofonare Boselli\" insieme a Miky Boselli dal Luned\u00ec al Venerd\u00ec tra le 12 e le 15; da Settembre 2018 con Grant Benson, Patrizia Zani e Claudio Chiari sempre su Radio Number One intrattiene gli ascoltatori nel morning show dal Luned\u00ec al Venerd\u00ec tra le 6 e le 9. Da Settembre 2021 fa parte del nuovo morning show: \" La Combriccola\" con Filippo Marcian\u00f2 e Patrizio Romano dal luned\u00ec al venerd\u00ec tra le 7 e le 10 su Radio Number One .\nNel mese di maggio 2012 vince agli \"Italian Sport Awards\" insieme a Cristiano Militello e Paolo Cavallone il premio come miglior trasmissione sportiva radiofonica dell\u2019anno con \"I Raccattapalle\", trasmissione di R101; ad ottobre 2012 vince il premio \"cuffie d'oro\" nella categoria \"programma battute &amp; risate\" e nel settembre 2016 riceve il premio internazionale di Arte e Cultura \"L'Arcobaleno\"."}
{"id": "2446269", "revid": "767487", "url": "https://it.wikipedia.org/wiki?curid=2446269", "title": "Ernie C", "text": "Biografia.\n\u00c8 cresciuto a Los Angeles, precisamente a Compton e dalla sua amicizia con Ice T nacque il gruppo Body Count. Ha scritto la canzone Cop Killer insieme ad Ice T, ha inoltre prodotto \"Forbidden\" per i Black Sabbath e alcuni demo per i Rage Against the Machine e degli Stone Temple Pilots."}
{"id": "2446272", "revid": "179578", "url": "https://it.wikipedia.org/wiki?curid=2446272", "title": "Parma Associazione Calcio 1994-1995", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1994-1995.\nStagione.\n Il campionato 1994-95, il primo ad assegnare tre punti per la vittoria e non pi\u00f9 due, fu segnato dal duello tra il Parma e la nuova Juventus di Lippi. I ducali furono in testa per le prime giornate, subendo in seguito la rimonta dei bianconeri: la squadra emiliana perse entrambi gli scontri diretti che, di fatto, decisero le sorti del campionato riportando lo scudetto a Torino dopo nove anni. La rivalit\u00e0 con la Juventus segn\u00f2 anche le coppe, con i torinesi che incamerarono la Coppa Italia grazie a due vittorie; in Coppa UEFA furono invece i gialloblu a imporsi in finale, vincendo l'andata e pareggiando il ritorno.\nOrganigramma societario.\nArea direttiva\nArea comunicazione\nArea organizzativa\nArea tecnica\nStatistiche.\nStatistiche di squadra.\n\"Statistiche aggiornate all'11 giugno 1995\"."}
{"id": "2446274", "revid": "882198", "url": "https://it.wikipedia.org/wiki?curid=2446274", "title": "Progenitore comune", "text": "Con la definizione di progenitore comune (o antenato comune) s'intende l'individuo o specie dal quale discendono due o pi\u00f9 specie; o l'essere vivente dal quale discendono due o pi\u00f9 individui nell'ambito di una data specie.\nDescrizione.\nL'espressione nella sua forma determinata (\u201cantenato comune\u201d) si riferisce all'antenato comune pi\u00f9 recente, poich\u00e9 i progenitori di questi saranno contemporaneamente antenati comuni di tutti i suoi discendenti. \nFacendo riferimento alla relazione evolutiva dentro una specie, un esempio comune \u00e8 l'uso del termine per descrivere il progenitore comune femminile e maschile della specie umana (rispettivamente Eva mitocondriale e Adamo cromosomiale-Y); o utilizzato nella conformazione di lignaggi familiari.\nRiferendoci alla relazione evolutiva tra differenti specie, a partire dalla filogenesi si postula l'esistenza di un ultimo antenato comune universale di tutte le specie. Ci\u00f2 porta ugualmente a postulare, di conseguenza, che date due o pi\u00f9 specie, sebbene la loro relazione sia limitata, deve postularsi ugualmente l'esistenza di un antenato comune, progenitore di entrambi.\nIl concetto \u00e8 problematico soltanto quando si tratta di applicarlo a rappresentanti di domini distinti (batteri (s.s.), archeae e eucarioti), poich\u00e9 non sono chiare le relazioni fra loro; delle ipotesi propongono, per esempio, che gli eucarioti sorsero come chimera di batteri e archee."}
{"id": "2446275", "revid": "1573940", "url": "https://it.wikipedia.org/wiki?curid=2446275", "title": "Chiesa di San Bartolomeo (Bivona)", "text": "La chiesa di San Bartolomeo era una chiesa di Bivona, comune italiano della provincia di Agrigento in Sicilia, risalente al XIV secolo, situata tra via san Bartolomeo e via Ospedale, nella parte meridionale del paese. Si trovava presso l'antico ospedale di San Giacomo e Santa Maria della Catena, documentato a partire dal 1543.\nIn decadenza dal XVIII secolo, fu adibita negli anni '50 del XIX secolo a luogo di sepoltura e cess\u00f2 di essere officiata dopo il 1882. Agli inizi del Novecento l'edificio fu venduto a privati e trasformato in abitazione. \nLa chiesa era ad una sola navata (10 m x 20 m) ed era dotata di sagrestia e di un campanile. In facciata conserva un portale sei-settecentesco, ad arco, inquadrato da coppie di colonne a parete su piedistalli. Sulla cima \u00e8 posta un'aquila in pietra, insieme ad una mano che regge un coltello, simbolo del martirio tramite scorticatura del santo titolare."}
{"id": "2446276", "revid": "352448", "url": "https://it.wikipedia.org/wiki?curid=2446276", "title": "Antenato comune", "text": ""}
{"id": "2446283", "revid": "1652635", "url": "https://it.wikipedia.org/wiki?curid=2446283", "title": "Madonna delle Ghiaie di Bonate", "text": "Madonna delle Ghiaie di Bonate \u00e8 l'appellativo con cui viene chiamata Maria, madre di Ges\u00f9, in seguito alle apparizioni che avrebbe avuto nel 1944 la piccola Adelaide Roncalli presso Bonate Sopra, in provincia di Bergamo. Tali apparizioni non sono riconosciute dalla Chiesa cattolica.\nNel 2019 il vescovo di Bergamo ha autorizzato il culto mariano di \"Maria Regina della Famiglia\" nella cappella sita in Ghiaie di Bonate.\nDescrizione.\nTra il 13 maggio e il 21 maggio 1944, e dal 28 maggio al 31 maggio dello stesso anno, una bambina di 7 anni, Adelaide Roncalli, residente in localit\u00e0 \"il Torchio\", nella frazione Ghiaie (comune di Bonate Sopra, in provincia di Bergamo, nella diocesi di Bergamo) avrebbe assistito a tredici apparizioni mariane. La bambina rifer\u00ec di aver avuto visioni della Madonna, della Santa Famiglia e di angioletti. Su tali fenomeni esistono una bibliografia, testimonianze scritte, materiale fotografico e un filmato, girato dal cineoperatore Vittorio Villa il 31 maggio 1944.\nSulle presunte apparizioni vige ancora il decreto vescovile del 18 aprile del 1948, emesso dal vescovo di Bergamo, Adriano Bernareggi, con il quale l'autorit\u00e0 ecclesiastica ritiene che per tali fenomeni \"non consti della soprannaturalit\u00e0\". Nonostante questo il luogo \u00e8 tuttora meta di pellegrinaggi. Il 13 maggio 2010, a est della cappella costruita dalla diocesi di Bergamo nel 1945, \u00e8 stato aperto un \"giardino di preghiera\", che ospita un trittico della Santa Famiglia, opera della \"Fraternit\u00e0 Missionaria Laica Cattolica della Santa Croce\" di Sanremo, facente parte della Fondazione Missionaria SAINTE CROIX.\nAdelaide Roncalli \u00e8 morta il 24 agosto 2014 in un ospedale di Milano. Le sue ultime parole sarebbero state: \"vieni, vieni\". La Madonna le avrebbe predetto, nel settimo messaggio, \"Mi rivedrai nell'ora della tua morte, ti terr\u00f2 sotto il mio manto e ti porter\u00f2 in cielo\". Al funerale, celebrato a Ghiaie di Bonate - come lei desiderava - hanno partecipato oltre duemila persone; il corpo \u00e8 custodito nel cimitero della frazione bonatese.\nLe tredici apparizioni.\nEsistono almeno due versioni dei diari olografi di Adelaide Roncalli, uno scritto a Milano nel 1949 e uno posteriore, scoperto dal religioso padre Raschi di Genova. I due diari, scritti in tempi e luoghi diversi, sono sostanzialmente uguali, differendo solo per particolari secondari.\nIl 13 maggio Adelaide Roncalli era andata a cogliere fiori per la Madonna, quando scrive di aver visto un puntino luminoso scendere dall'alto ingrandendosi progressivamente. Aggiunge di aver riconosciuto la Madonna con Ges\u00f9 Bambino in braccio e San Giuseppe a fianco, avvolti da tre ovali di luce. Maria le dice inoltre di non aver paura, esortandola a essere \"buona, ubbidiente, rispettosa col prossimo\" e invitandola a tornare, prima di scomparire allontanandosi senza voltarle le spalle.\nIl diario prosegue con il racconto della seconda apparizione, avvenuta domenica 14 maggio, preannunciata da due colombi bianchi: la Madonna le predice che sarebbe divenuta suora Sacramentina. La giovane entr\u00f2 nella Congregazione delle Suore Sacramentine come postulante, ma fu costretta a lasciarla poco tempo dopo per la sua particolare situazione in relazione alle presunte apparizioni. Adelaide Roncalli aggiunge di aver avuto altre undici apparizioni, accompagnate da messaggi, l'ultima delle quali il 31 maggio 1944.\nIl processo.\nDal 21 maggio al 7 giugno 1947 il fenomeno fu sottoposto a un processo diocesano, durante il quale un consesso composto da esponenti del clero locale e presieduto da monsignor Merati, canonico della cattedrale di Bergamo, interrog\u00f2 Adelaide Roncalli, che neg\u00f2 di aver avuto apparizione alcuna. In seguito per\u00f2, nel suo diario, rifer\u00ec di aver scritto sotto dettatura, in quello che defin\u00ec uno stato di \"violenza morale\".\nLe presunte apparizioni non furono riconosciute dalla Chiesa di Bergamo: tuttora \u00e8 in vigore il decreto vescovile del 18 aprile 1948, firmato dal vescovo Adriano Bernareggi, che esprime un giudizio negativo: \"non consta della soprannaturalit\u00e0\". I vescovi che si sono succeduti a capo della diocesi di Bergamo (monsignor Giuseppe Piazzi, monsignor Clemente Gaddi, monsignor Giulio Oggioni, monsignor Roberto Amadei e monsignor Francesco Beschi) hanno sempre ribadito la validit\u00e0 del decreto.\nIl vescovo di Bergamo, monsignor Francesco Beschi, ha annunciato il 13 febbraio 2019, su indicazione della Santa Sede, di \"autorizzare, valorizzare, custodire e accompagnare\" il culto a \"Maria Regina della Famiglia\" a Ghiaie di Bonate, escludendo per\u00f2 ogni riferimento a messaggi e apparizioni, ribadendo quindi il \"non constat\u201d di mons. Adriano Bernareggi.\nLa cappella.\nSul luogo, dal 1945, \u00e8 presente una cappella, eretta dalla curia di Bergamo alla fine del 1944. Nel 1945, la stessa curia fece redigere anche un progetto che prevedeva la costruzione di un piccolo santuario, che tuttavia rimase sulla carta. La cappella, ai primi di giugno del 1947, fu oggetto di una spoliazione, a seguito di un decreto vescovile, che ordinava di eliminare dal sacro edificio ogni oggetto sacro inerente alla Madonna delle Ghiaie. In seguito la cappella, di propriet\u00e0 della diocesi di Bergamo, fu di nuovo adornata con oggetti sacri, ed \u00e8 tuttora meta di pellegrinaggio.\nIl campo del Colleoni.\nL'accesso si trova a sinistra, 100\u00a0metri prima della Cappella. Sul cancello di ingresso \u00e8 stata posta nel 2008 la scritta: MANIFESTUM EST HIC SANCTA FAMILIA APPARUIT (\"\u00c8 palese, qui \u00e8 apparsa la Santa Famiglia\"). \n\u00c8 il luogo ove, secondo i diari della bambina, si sarebbero svolte le apparizioni.\nIl \"miracolo del sole\".\nAlle Ghiaie si sarebbe verificato, per sei volte, un fenomeno simile al miracolo del sole di Fatima.\nRadio e TV.\nI mass media nazionali si sono occupati della vicenda di Ghiaie: tra questi \"Mattino Cinque\", nel novembre 2008, \"Top Secret\", nel dicembre 2007, e \"Mattina sul 2\", nel maggio 2008.\nRadio Maria ha dedicato negli ultimi anni diverse tavole rotonde al tema delle apparizioni di Ghiaie di Bonate. Anche la radio ufficiale della diocesi di Bergamo, \"Radio E\", ha dedicato un ciclo di trasmissioni alla storia delle apparizioni del 1944, andate in onda nei mesi di ottobre, novembre e dicembre 2008 e condotte dal professor Alberto Lombardoni."}
{"id": "2446295", "revid": "228587", "url": "https://it.wikipedia.org/wiki?curid=2446295", "title": "Chiesa di Santa Rosalia", "text": ""}
{"id": "2446296", "revid": "767487", "url": "https://it.wikipedia.org/wiki?curid=2446296", "title": "Rene Liu", "text": "\u00c8 stata la prima attrice ad aver vinto il premio come \"Miglior Attrice\" agli \"Asia Pacific Movie Festival\", sia per quanto riguarda la produzione televisiva che quella cinematografica. Ha pubblicato diversi album, tra i quali figura \"I'm Fine\" (pinyin: w\u014f h\u0115n h\u0103o) (\u6211\u5f88\u597d\uff09"}
{"id": "2446300", "revid": "767487", "url": "https://it.wikipedia.org/wiki?curid=2446300", "title": "ASG (gruppo musicale)", "text": " \nGli ASG sono un gruppo musicale southern rock originario di Wilmington (Carolina del Nord).\nLa band \u00e8 formata da Jason Shi cantante e chitarrista, Andy Ellis bassista, Scott Key alla batteria e Johan Citty alla chitarra solista. La loro etichetta discografica \u00e8 la Volcom Entertainment.\nStoria.\nGli ASG cominciarono a suonare con il nome di \"All System Go\", successivamente modificato in ASG una volta scoperto che gi\u00e0 un'altra band utilizzava quel nome. Gli ASG registrarono l'omonimo album di debutto nel 2002 e dopo l'uscita dell'album presero contatti con la Volcom Entertainment che gli organizz\u00f2 un tour per la sponsorizzazione dell'album.\nNel 2003 pubblicarono il loro secondo album, \"The Amplification of Self-Gratification\", a cui segu\u00ec il relativo tour per la promozione. Nello stesso anno, inoltre, parteciparono al Vans Warped Tour. Concluso il tour si recarono a Los Angeles dove registrarono il loro terzo album, \"Feeling Good Is Good Enough\", prodotto da Matt Hyde.\nAlcune tracce dei loro album sono state utilizzate in alcuni programmi su MTV, come per esempio Viva La Bam, oppure come sottofondo per videoclip di snowboard, surf e skateboard.\nGli ASG hanno partecipato a tour assieme a band come CKY, Torche e Revolution Mother.\nCuriosit\u00e0.\nIl singolo Dream Song dell'album Win Us Over \u00e8 stato utilizzato nei titoli di coda del videogioco Splatterhouse(remake) per Xbox360 e Ps3."}
{"id": "2446302", "revid": "1123126", "url": "https://it.wikipedia.org/wiki?curid=2446302", "title": "Nativit\u00e0 di San Giovanni Battista", "text": ""}
{"id": "2446303", "revid": "1305772", "url": "https://it.wikipedia.org/wiki?curid=2446303", "title": "Locomotiva FCL 500", "text": "Le locomotive a vapore gruppo 500 erano un gruppo di locotender, alimentate a carbone, che la Mediterranea Calabro Lucane acquis\u00ec per il servizio sulle proprie linee a scartamento ridotto.\nStoria.\nLe locomotive vennero ordinate alla CEMSA di Saronno, in numero di 6 unit\u00e0, intorno al 1928;\nvennero consegnate tra il 1930 e il 1932 e assegnate ai depositi locomotive di Lagonegro e di Catanzaro Lido per il loro utilizzo sulla Spezzano-Lagonegro, che presentava tratte a cremagliera, e sulla linea per Catanzaro. Nel 1952 in seguito alla chiusura all'esercizio della tratta Lagonegro-Rivello le locomotive, in numero di 3 vennero riassegnate all'impianto di Castrovillari; una di queste, la \"503\", vi \u00e8 rimasta come monumento nella piazza della stazione.\nCaratteristiche.\nLe locomotive 500 erano delle grosse e potenti locotender a 3 assi accoppiati; erano munite di carrello, anteriore e posteriore, \"Bissel\" ad un asse portante. Ci\u00f2 ne faceva il modello pi\u00f9 imponente dell'intera rete; tale configurazione, perfettamente simmetrica, le rendeva inoltre atte alla marcia nei due sensi senza bisogno della giratura a fine corsa sulle piattaforme girevoli. Erano munite di ruota dentata per la trazione a cremagliera con dentatura tipo \"Strub\" che ne permetteva l'utilizzo anche nella difficile rampa, del 100 per mille, tra Catanzaro Lido e Catanzaro."}
{"id": "2446305", "revid": "767487", "url": "https://it.wikipedia.org/wiki?curid=2446305", "title": "Central Scotland", "text": "Central Region (\"Roinn Meadhanach\" in Gaelico scozzese) era una delle aree di consiglio regionale della Scozia adottate dal 1975 fino al 1996.\nNel 1996 fu abolito il sistema di organizzazione territoriale basato su regioni e distretti e furono costituite 32 unit\u00e0 amministrative. Le aree amministrative che insistono sull'ex regione di Central Scotland sono le seguenti:\novvero i tre distretti in cui era divisa la regione. Il \"Central Regional Council\" aveva sede a Viewforth nello Stirling che, in precedenza, era stata la sede dello \"Stirlingshire County Council\".\nAl momento della riorganizzazione delle amministrazioni locali vi furono molte discussioni sulla nuova sede che avrebbe ospitato la regione, le opzioni erano appunto Stirling e Falkirk. La scelta cadde su Stirling in quanto nel 1972 il consiglio aveva appena finito di costruzione di un nuovo edificio per uffici.\nTuttavia alcuni servizi locali fanno ancora oggi riferimento a tale suddivisione amministrativa. Ne sono un esempio la forza di polizia (\"Central Scotland Police\") e i vigili del fuoco (\"Central Scotland Fire and Rescue Service\"). Comune \u00e8 anche: la circoscrizione elettorale, il catasto e l'ente sanitario (chiamato \"Forth Valley Health Board\")."}
{"id": "2446311", "revid": "1305772", "url": "https://it.wikipedia.org/wiki?curid=2446311", "title": "Monster Hunter Freedom Unite", "text": "Monster Hunter Freedom Unite \u00e8 un gioco per PlayStation Portable prodotto da Capcom, uscito in italia il 26 giugno 2009. \u00c8 il seguito di \"Monster Hunter Freedom 2\"; in comune col predecessore ha il villaggio d'ambientazione (Pokke), le armi (ulteriormente potenziabili) e le strutture principali; nulla \u00e8 stato tolto, infatti \u00e8 possibile importare il salvataggio da quest'ultimo per continuare dall'ultimo salvataggio. Continua tuttora a ricevere recensioni molto positive, e il titolo \u00e8 ormai considerato da molti critici e giocatori uno dei migliori videogiochi per PlayStation Portable.\nCaratteristiche dell'importazione del salvataggio.\nSe viene importato il salvataggio, sar\u00e0 possibile cambiare alcune impostazioni, quali:\nVerr\u00e0 importato:\nGli archi e le armature, rispetto al vecchio Monster Hunter, saranno indebolite in termini di attacco, difesa e alcune abilit\u00e0 attivate, ma saranno disponibili nuovi potenziamenti.\nMissioni Principali.\nDi seguito, la lista completa con tutte le missione chiave da completare per avanzare nella storia:\nElementi nuovi.\nCostituiscono novit\u00e0:\nArmi.\nNon sono stati introdotti nuovi tipi di armi, ma l'acutezza \u00e8 stata incrementata fino al viola (un livello oltre il bianco) e la rarit\u00e0 portata fino a 10. Gli archi hanno subito un depotenziamento (come gi\u00e0 menzionato) e qualche modifica nelle caratteristiche. Sono ora disponibili le sostanze pittura e attacco ravvicinato. Dopo aver sconfitto l'Ukanlos, saranno disponibili le armi di livello G, versioni potenziate e non potenziabili di vecchie armi. Il livello di sparo delle lance-fucile arriva ora a 5.\nVendite.\nMonster Hunter Freedom Unite, conosciuto in Giappone come Monster Hunter Portable 2ndG, il gioco per PSP pi\u00f9 venduto al mondo nonostante al momento della raccolta dei dati (30 settembre 2008) la sua diffusione fosse limitata al solo Giappone, stracciando in tal modo il precedente primato, che spettava a GTA Liberty City Stories. Ha venduto 50 milioni di copie solo il 26 giugno 2009. https://97-poker.com/\nConversione.\n\u00c8 presente sull'App Store iOS giapponese una conversione del gioco. In occasione dell'E3\u00a02014 \u00e8 stato annunciato da Capcom che tale conversione sar\u00e0 presto disponibile in Occidente.\nLa riedizione mantiene tutte le caratteristiche originali del gioco migliorando qualche elemento grafico ed introducendo un nuovo sistema di controllo per adattarlo ai dispositivi Apple."}
{"id": "2446313", "revid": "834", "url": "https://it.wikipedia.org/wiki?curid=2446313", "title": "Live In London", "text": ""}
{"id": "2446317", "revid": "363629", "url": "https://it.wikipedia.org/wiki?curid=2446317", "title": "Discendenza", "text": "Con il termine discendenza si intende la norma che governa la filiazione nei gruppi sociali mediante i vincoli di parentela. La discendenza \u00e8 una forma di riconoscimento sociale del lignaggio o famiglia, che varia secondo la societ\u00e0.\nLa discendenza pu\u00f2 essere biologica o giuridica. La discendenza biologica si pu\u00f2 trasmettere attraverso l'uomo o la donna (in forma bilaterale) o soltanto attraverso uno di essi (unilaterale). La discendenza unilaterale pu\u00f2 essere patrilineare o matrilineare. La discendenza giuridica \u00e8 la trasmissione di diritti e doveri, e include l'eredit\u00e0 della propriet\u00e0 e la successione in una posizione sociale. Entrambe legano una generazione alla seguente in modo sistematico.\nUn clan \u00e8 costituito da un gruppo di persone che riconoscono la loro discendenza da un progenitore comune."}
{"id": "2446319", "revid": "79520", "url": "https://it.wikipedia.org/wiki?curid=2446319", "title": "The Saifam Group", "text": "The Saifam Group \u00e8 un'etichetta discografica italiana fondata da Mauro Farina e Giuliano Crivellente nel 1981.\nI due si incontrano nel 1975 ad un concerto dei Caravan a Verona, poco dopo aprono il loro studio di registrazione che si trasforma in etichetta solo nei primi anni ottanta, .\nAttualmente il gruppo comprende sei studi e 50 etichette, tutto gestito da Farina, visto che Crivellente lascia l'etichetta producendo musica indipendentemente."}
{"id": "2446320", "revid": "184925", "url": "https://it.wikipedia.org/wiki?curid=2446320", "title": "Saifam", "text": ""}
{"id": "2446321", "revid": "1543377", "url": "https://it.wikipedia.org/wiki?curid=2446321", "title": "Equisetum variegatum", "text": "L'Equiseto variegato (Equisetum variegatum ) \u00e8 una pianta erbacea perenne appartenente alla famiglia Equisetaceae.\nSistematica.\nLa pianta di questa scheda appartiene alla grande divisione delle Pteridophyte, gruppo di piante pi\u00f9 primitive rispetto alle Angiosperme, senza organi sessuali distinti, che si propagano e riproducono per mezzo di spore. La famiglia di appartenenza (Equisetaceae) comprende il solo genere \"Equisetum\" con circa 20 o 30 specie (a seconda dei vari Autori) delle quali una decina appartengono alla nostra flora spontanea.\nIl genere \u00e8 diviso in due sezioni: \"Hippochaete\" e \"Euequisetum\". La pianta di questa scheda appartiene alla prima sezione cui appartengono specie tropicali ma anche delle zone temperate con piante sempreverdi e con stomi situati profondamente nelle \u201ccavit\u00e0 vallecolari\u201d (vedi figura sotto).\nVariabilit\u00e0.\nSono piante abbastanza polimorfe; in questo caso specifico un genotipo pu\u00f2 generare diversi fenotipi dipendenti dall'ambiente chiamati anche ecotipi che spesso dai vari Autori sono considerati sottospecie distinte. La \u201dderiva\u201d si manifesta soprattutto nella variabilit\u00e0 dell'altezza (da 30\u00a0cm si pu\u00f2 arrivare fino a 80\u00a0cm), oppure nel tipo di portamento (eretto o prostrato). In effetti sono piante con un elevato numero di diploidi: 216 (108 copie di cromosomi). Questo numero \u00e8 5 volte superiore al numero di diploidi umani (46).\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nL'\u201cequiseto variegato\u201d pu\u00f2 essere confuso con la specie \"Equisetum ramosissimum\" Desf. Quest'ultima si distingue dalla specie di questa scheda per la cavit\u00e0 centrale del fusto pi\u00f9 ampia (\u00e8 grande oltre la met\u00e0 del diametro del fusto) e per gli strobili molto pi\u00f9 scuri; oltre naturalmente ad avere una ramosit\u00e0 pi\u00f9 accentuata.\nEtimologia.\nIl nome generico (\"Equisetum\") deriva dal latino e significa \u201ccrine di cavallo\u201d. Dobbiamo a Dioscoride Pedanio (Anazarbe in Cilicia, 40 circa - 90 circa), che fu un medico, botanico e farmacista greco antico che esercit\u00f2 a Roma ai tempi dell'imperatore Nerone, una delle prime descrizioni dettagliate di queste piante.\nL'epiteto specifico (\"variegatum\") deriva dal latino (\u201cvariego\u201d) e potrebbe indicare le variet\u00e0 di colori bianco-neri delle sue foglie.\nIl binomio scientifico attualmente accettato (\"Equisetum variegatum\") \u00e8 stato proposto dal botanico tedesco Johann Christoph Schleicher (1768-1834) in una pubblicazione del 1797.\nIn lingua tedesca questa pianta si chiama \"Bunter Schachtelhalm\"; in francese si chiama \"Pr\u00eale panach\u00e9e\"; in inglese si chiama \"Variegated Horsetail\".\nMorfologia.\nLa forma biologica della specie \u00e8 geofita rizomatosa (G rhiz), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei detti rizomi (un fusto ipogeo dal quale, ogni anno, si dipartono radici e fusti aerei). In realt\u00e0 anche durante i periodi pi\u00f9 avversi la pianta deve continuare a vivere per cui alcuni brevi rami ipogei laterali si trasformano in tuberi rotondi contenenti sostanze di riserva per lo svernamento. L'altezza media varia da 10 a 30\u00a0cm.\nRadici.\nLe radici sono secondarie (fascicolate) da rizoma e di tipo avventizio. Generalmente sono dei ciuffi che si diramano dai nodi del rizoma e durano un anno al massimo.\nFusto.\nI fusti in generale sono persistenti, ruvidi al tatto, molto sottili e fortemente scanalati con evidenti costole (da 4 a 10) disposte longitudinalmente (sono alati); le striature verticali presentano inoltre la particolarit\u00e0 di essere sfalsate passando per due internodi contigui. I fusti sono cavi (cavit\u00e0 midollare) o fistolosi, infatti all'interno \u00e8 presente una cavit\u00e0 centrale longitudinale almeno 2-5 volte pi\u00f9 larga di quelle laterali chiamate anche \u201ccanali vallecolari\u201d. In questa specie anche i fusti fertili sono verdi (contrariamente ad altre specie dello stesso genere) e quindi adatti alla funzione fotosintetica. Diametro del fusto: 1 \u2013 3.\nFoglie.\nLe foglie (in questo caso chiamate pi\u00f9 precisamente microfille) sono situate in corrispondenza dei nodi del fusto. Sono erette e appressate al fusto stesso. Sono concresciute le une alle altre e formano una specie di collaretto lobato, svasato come una guaina attorno al fusto) e non sono differenziate in picciolo e lamina fogliare; le loro dimensioni sono tali per cui ricoprono meno della met\u00e0 dell'internodio. Le guaine giovani sono bianco-scariose, mentre i denti alla base sono orlati di nero. La forma \u00e8 lanceolata, quasi lesiniforme di consistenza squamosa con un unico nervo dorsale e con apice acuminato persistente di colore bruno. Sono presenti al massimo una decina di denti e relative foglie saldate nella parte basale. Lunghezza delle guaine: 5\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nAltri usi.\nAnche questo \u201cEquiseto\u201d come altri, anticamente veniva usato per la pulizia delle pentole grazie al suo alto contenuto di silice (in inglese il nome comune \u00e8 \"Scouring Rush\").\nAltre notizie.\nL\"'Equisetum variegatum\" \u00e8 una pianta molto antica; si pensa che sia comparsa circa 300 milioni di anni fa. I resti fossili di alcune specie dell'ordine delle Equisetales indicano che erano piante diffuse gi\u00e0 alla fine dal Devoniano (395\u00a0\u2013 345 milioni di anni fa)."}
{"id": "2446322", "revid": "767487", "url": "https://it.wikipedia.org/wiki?curid=2446322", "title": "Termine ombrello", "text": ""}
{"id": "2446327", "revid": "380453", "url": "https://it.wikipedia.org/wiki?curid=2446327", "title": "Nazionale di pallavolo maschile della Tunisia", "text": "La nazionale di pallavolo maschile della Tunisia \u00e8 una squadra africana composta dai migliori giocatori di pallavolo della Tunisia ed \u00e8 posta sotto l'egida della Federazione pallavolistica della Tunisia.\nRosa.\nSegue la rosa dei giocatori convocati per i Giochi della XXXII Olimpiade."}
{"id": "2446328", "revid": "599013", "url": "https://it.wikipedia.org/wiki?curid=2446328", "title": "Massimiliano Rosa", "text": "Carriera.\nCresciuto nel , debutta con i lagunari in Serie C2 nella stagione 1987-1988 giocando una sola partita. Passa poi al Campobasso la stagione successiva in Serie C1, dove colleziona 31 presenze. Ritorna poi nel 1989 al dove gioca solo 5 partite segnando un gol.\nNotato dalla Juventus, si trasferisce a Torino fino alla fine della stagione 1989-1990. Con i bianconeri fa la spola tra giovanili e prima squadra, colleziona una sola presenza ufficiale, ad Avellino il 16 maggio 1990, subentrando a Pierluigi Casiraghi al 78' della finale di ritorno della Coppa UEFA 1989-1990 contro la (0-0), vincendo dunque la Coppa UEFA oltre alla Coppa Italia, manifestazione per la quale non \u00e8 sceso in campo.\nAll'inizio della stagione 1990-1991 passa al Cagliari in Serie A, venendo ceduto quasi subito in Serie B al Padova, societ\u00e0 con la quale milita per nove campionati, a partire dal debutto il 2 dicembre 1990 in Padova- 1-0, e collezionando 175 presenze in tutte le quattro categorie del calcio professionistico. Risale alla stagione 1994-1995 l'esordio vero e proprio in Serie A, sempre con i padovani. Quell'anno gioca 19 partite di campionato, segnando un gol all'Inter, e 2 gare di Coppa Italia, mentre nella stagione successiva, sempre nella massima serie, prende parte a 28 partite, senza segnare.\nDopo la retrocessione passa alla , tornando a vestire biancoscudato nel gennaio 1998. Rimane al Padova anche per la stagione 1998-1999, conoscendo la retrocessione in Serie C2, categoria nella quale l'anno successivo colleziona 28 presenze con due reti. Nel dicembre del 2000 si trasferisce alla , dove chiude la carriera nel 2002."}
{"id": "2446329", "revid": "767487", "url": "https://it.wikipedia.org/wiki?curid=2446329", "title": "Juan Guti\u00e9rrez de Padilla", "text": "Biografia.\nNacque a Malaga in Spagna, studi\u00f2 musica presso la cattedrale della citt\u00e0. Divenne quindi maestro di cappella della cattedrale di Cadice. Nel 1620 o nel 1621 si trasfer\u00ec a Puebla in Messico per comporre musica nel Nuovo mondo. Padilla \u00e8 uno dei pi\u00f9 importanti compositori di cui restano manoscritti a Puebla e presso la collezione Hackenberry di Chicago. Puebla era in epoca barocca il pi\u00f9 importante centro religioso del Messico dopo Citt\u00e0 del Messico. Qui nel 1628 o nel 1629 fu nominato maestro di cappella della cattedrale.\nOpere.\nLa maggior parte della sua produzione (di cui ci restano pi\u00f9 di 700 composizioni) comprende mottetti sacri, spesso per doppio coro, in stile rinascimentale (\"stile antico\") e villancicos. Spesso prevede accompagnamenti per organo o strumenti a corda.\nLa sua composizione pi\u00f9 celebre ed eseguita \u00e8 la \"Missa Ego Flos Campi\". Inoltre compose una Passione secondo san Matteo, messe, mottetti, lamentazioni, litanie, salmi e villancicos. Le incisioni discografiche di Padilla sono tuttavia di difficile reperibilit\u00e0."}
{"id": "2446331", "revid": "287204", "url": "https://it.wikipedia.org/wiki?curid=2446331", "title": "Belin che video!", "text": "Belin che video! \u00e8 la prima VHS dei Buio Pesto."}
{"id": "2446333", "revid": "599013", "url": "https://it.wikipedia.org/wiki?curid=2446333", "title": "Tayside", "text": "Tayside (\"Taobh Tatha\" in Gaelico scozzese) era una delle aree di consiglio regionale della Scozia adottate dal 1975 fino al 1996.\nIn seguito al \"Local Government Act\" del 1994, \u00e8 ora diviso tra le seguenti aree amministrative:\nche erano i tre distretti in cui era divisa la regione.\nTayside continua ad avere un'unica organizzazione dei servizi locali; quali il comando di polizia, il distaccamento dei vigili del fuoco, la circoscrizione elettorale, il catasto e l'ente sanitario."}
{"id": "2446336", "revid": "1926649", "url": "https://it.wikipedia.org/wiki?curid=2446336", "title": "Andrea Bergamo", "text": "Carriera.\nGiocatore.\nDopo aver giocato per due anni nelle giovanili del Padova, debutta nei dilettanti con l'Abano dove gioca dal 1982 al 1984 (47 presenze e 6 gol). L'esordio tra i professionisti avviene nella stagione 1984-1985 in Serie C2 con la Pievigina dove mette a segno 6 gol in 34 partite. Sale di categoria la stagione successiva approdando al in Serie C1 dove gioca 33 partite segnando 3 gol.\nDal 1986 al 1992 gioca al prima in Serie B poi in Serie C1 e poi ancora in Serie B, poi nuovamente nella stagione 1993-1994 sempre in Serie B per un totale di 183 partite e 7 gol. Nel 1992-1993 veste la maglia del collezionando 32 presenze.\nDal 1994 al 1997 \u00e8 protagonista con il Bologna di una cavalcata che in tre anni porta gli emiliani dalla Serie C1 alla Serie A, con cui giocer\u00e0 9 partite nella massima serie. Il periodo tra il 1997 e il 2000 lo vede vestire la maglia del (85 presenze e 2 gol). Veste in seguito la maglia della squadra della sua citt\u00e0 natale il Padova in Serie C1 nel 2002-2003 dopo aver ottenuto la promozione nella stagione 2000-2001 di Serie C2.\nTermina infine la sua carriera di calciatore tra i dilettanti nel 2003\u20132004, disputando il campionato di Eccellenza con la maglia dell'Este.\nAllenatore.\nNel gennaio 2006 diventa il vice di Maurizio Pellegrino al Padova, fino all'esonero dell'allenatore siciliano. Nella stagione 2008-2009 di Prima Divisione \u00e8 stato vice di Gianluca Atzori al , mentre nella stagione 2009-2010 affianca il nuovo tecnico Vincenzo Esposito, sempre alla guida dei romagnoli.\nA partire dalla stagione 2010-2011 affianca il tecnico Atzori, prima alla in Serie B, quindi alla Sampdoria; il 13 novembre 2011, a seguito della sconfitta interna per (1-0) contro il Vicenza, e con un totale di 22 punti in 15 partite, Atzori viene esonerato insieme a tutto il suo staff. Il 5 gennaio 2013 si trasferisce assieme ad Atzori allo Spezia, in Serie B; il successivo 23 febbraio Atzori e il suo staff vengono sollevati dall'incarico. Il 16 giugno 2013 torna a distanza di due anni alla Reggina, sempre come vice di Atzori; il 21 ottobre dello stesso anno Atzori e il suo staff vengono sollevati dall'incarico.\nDa luglio a novembre 2015 \u00e8 stato il vice di Mario Petrone all'. Successivamente, con l'arrivo di Devis Mangia diventa osservatore della squadra marchigiana. Il 10 giugno 2016, con l'approdo di Oscar Brevi sulla panchina del Padova, torna dopo un decennio in seno alla squadra veneta come vice; il 21 giugno 2017, con l'arrivo di Pierpaolo Bisoli alla guida dei biancoscudati, Brevi e il suo staff vengono sollevati dall'incarico."}
{"id": "2446338", "revid": "474175", "url": "https://it.wikipedia.org/wiki?curid=2446338", "title": "Stazione di Budapest Est", "text": "La stazione di Budapest Est (in ungherese: \"Budapest Keleti p\u00e1lyaudvar\", spesso abbreviata in \"Keleti pu.\", letteralmente \"stazione orientale\") \u00e8 una stazione ferroviaria di Budapest, capitale dell'Ungheria.\nFra le tre stazioni principali presenti nella capitale ungherese, la stazione di \"Budapest Keleti\" \u00e8 la pi\u00f9 importante: le altre due sono \"Nyugati p\u00e1lyaudvar\" (stazione ovest) e \"D\u00e9li p\u00e1lyaudvar\" (stazione sud). Fermano in questa stazione i treni internazionali, in particolare quelli diretti verso Vienna e Belgrado.\nLa stazione \"Keleti\" \u00e8 situata a Pest (parte della citt\u00e0 sulla sponda orientale del Danubio), all'interno dell'ottavo distretto di \"J\u00f3zsefv\u00e1ros\".\nI lavori per la sua costruzione, progettata in stile neorinascimentale dagli architetti Gyula Rochlitz e J\u00e1nos Feketeh\u00e1zy, sono durati dall'anno 1881 al 1884. All'epoca si trattava di una delle stazioni ferroviarie pi\u00f9 moderne d'Europa.\nIn prossimit\u00e0 dell'entrata principale sono presenti due statue raffiguranti gli inventori del motore a vapore e della locomotiva a vapore, ovvero James Watt e George Stephenson.\nLa stazione di Budapest Est \u00e8 servita da molti treni internazionali.\nOltre alle varie linee di tram e autobus, vi \u00e8 un'interconnessione diretta con l'omonima stazione della metropolitana di Budapest situata sulla linea M2 e dal 2014 anche la M4."}
{"id": "2446339", "revid": "36426", "url": "https://it.wikipedia.org/wiki?curid=2446339", "title": "Arcivescovo di Lucca", "text": ""}
{"id": "2446340", "revid": "36426", "url": "https://it.wikipedia.org/wiki?curid=2446340", "title": "Breve pontificio", "text": ""}
{"id": "2446341", "revid": "88740", "url": "https://it.wikipedia.org/wiki?curid=2446341", "title": "Terrazze bahai", "text": "Le Terrazze bahai, note anche come Giardini pensili di Haifa, si trovano sul Monte Carmelo in Israele.\nCostituite da giardini intervallati da terrazze circondano il Mausoleo del B\u00e1b e sono meta di pellegrinaggio per i Bah\u00e1'\u00ed e una delle maggiori attrazioni turistiche di Haifa.\nIl Comune di Haifa ha conferito alle \"Terrazze\" il \"Premio Aphraim Lifshitz\" e il Council for a Beautiful Israel il \"1999 Magshim Award\".\nL'architettura.\nLe terrazze con i relativi giardini, con cui formano un tutt'uno, sono state disegnate dall'architetto di origine iraniana Fariborz Sahba, attualmente cittadino canadese, che ne inizi\u00f2 la progettazione nel 1987 su incarico della Casa Universale di Giustizia: furono inaugurate ufficialmente il 22 maggio 2001.\nIl complesso delle terrazze e dei relativi giardini occupa un'area di circa 200.000 metri quadrati sul pendio occidentale del Monte Carmelo.\nLa loro struttura architettonica \u00e8 formata da 18 terrazze che si snodano per circa un chilometro lungo la pendenza occidentale del Monte Carmelo e hanno come fulcro il Mausoleo del B\u00e1b e la sua terrazza, la diciannovesima.\nLe terrazze sono unite da una scalinata che interseca il Mausoleo del B\u00e1b, che di esse \u00e8 il punto radiante voluto come tale dall'architetto Fariborz Sahba.\nLa scalinata \u00e8 fiancheggiata da una coppia di ruscelletti d'acqua corrente che scende dall'alto fino alla base.\nLe terrazze e i giardini sono in una posizione dominante sulla citt\u00e0 e di essa offrono un ampio panorama fino al mare, ma al contempo sono per il visitatore che arriva dal basso uno spettacolo notevole per la loro grandiosit\u00e0 e la variet\u00e0 dei colori che li caratterizza, mentre il mausoleo svetta come un faro.\nIrrigazione ecologica.\nIl sistema di irrigazione, del tutto computerizzato, tiene conto della situazione meteorologica contingente per gestire l'erogazione d'acqua, secondo un principio di risparmio energetico e idrico.\nCentinaia di valvole comandate dai computer consentono l'erogazione dell'acqua nei momenti migliori della giornata al fine di evitarne lo spreco.\nL'irrigazione avviene di notte e nelle prime ore del mattino per impedire la vaporizzazione dell'acqua stessa a causa delle alte temperature che normalmente si registrano in quel territorio.\nL'acqua che scende ai fianchi della scalinata costituisce un sistema chiuso per cui non se ne ha alcuna perdita.\nSimbolismo.\nLe \" Terrazze\" Rappresentano simbolicamente il B\u00e1b e le 18 Lettere del Vivente, i suoi primi seguaci, da ci\u00f2 il loro numero di 19.\nNessuna terrazza \u00e8, in particolare, correlata a una specifica \"Lettera del Vivente\"."}
{"id": "2446342", "revid": "287204", "url": "https://it.wikipedia.org/wiki?curid=2446342", "title": "Dean Butterworth", "text": "Attualmente \u00e8 membro del gruppo pop punk Good Charlotte, dopo aver sostituito l'ex membro Aaron Escolopio, ora membro dei Wakefield. Butterworth ha inciso con la band gli album \"Good Morning Revival\" e \"Cardiology\"."}
{"id": "2446343", "revid": "1305772", "url": "https://it.wikipedia.org/wiki?curid=2446343", "title": "Get Lucky (Mark Knopfler)", "text": "Get Lucky \u00e8 il sesto album della carriera solista di Mark Knopfler, pubblicato il 14 settembre 2009.\nIl disco.\n\"Get Lucky\" esce a 2 anni di distanza da \"Kill to Get Crimson\", pubblicato nel 2007. Il disco \u00e8 composto da undici inediti da studio e riprende un sound simile al precedente album tra rock, folk e blues; tra le canzoni del disco si ricordano \"Border Reiver\" dallo stile country ma con sonorit\u00e0 celtiche, \"You Can't Beat The House\", la pregiata \"Monteleone\", \"Cleaning My Gun\" che richiama lo stile tipico dei Dire Straits per passare ad altre canzoni pi\u00f9 lente come \"Remembrance Day\", la title-track \"Get Lucky\", \"So Far from the Clyde\" e \"Piper to the End\", ultima traccia del disco, dedicata dallo stesso Knopfler allo zio Frederick, caduto in guerra nel 1940 presso Arras.\nAll'uscita del disco \u00e8 seguito un tour mondiale di successo al termine del quale sono state rese disponibili delle registrazioni acquistabili tramite download digitale o su supporto USB con il titolo \"Get Lucky Tour\".\nFormati.\nL'album \u00e8 pubblicato in tre versioni: CD Standard; CD+DVD Digipack; Deluxe Edition BOX SET. Quest'ultima, la pi\u00f9 costosa, contiene: 2 CD (standard album + CD con 3 brani extra); 2 DVD (DVD 1: v. digipack\u00a0\u2013 DVD 2: filmati backstage/ tour tratti dal tour \"Kill to Get Crimson\"); 2 x vinili 12\u00a0inch da 180 grammi; booklet di 16 pagine; 3 fiche, 2 dadi da gioco, 1 tablatura per chitarra del brano \"Get Lucky\" (210x197mm); 1 riproduzione di biglietto concerto (150x70mm)."}
{"id": "2446353", "revid": "122246", "url": "https://it.wikipedia.org/wiki?curid=2446353", "title": "Nazionale di pallavolo maschile della Turchia", "text": "La nazionale di pallavolo maschile della Turchia \u00e8 una squadra europea composta dai migliori giocatori di pallavolo della Turchia ed \u00e8 posta sotto l'egida della Federazione pallavolistica della Turchia.\nRosa.\nSegue la rosa dei giocatori convocati per il campionato europeo 2021."}
{"id": "2446354", "revid": "297745", "url": "https://it.wikipedia.org/wiki?curid=2446354", "title": "Decanati", "text": ""}
{"id": "2446355", "revid": "287204", "url": "https://it.wikipedia.org/wiki?curid=2446355", "title": "Paolo Bagnoli", "text": "Professore ordinario di Storia delle Dottrine Politiche, dal 1987 al 1997 ha insegnato presso l\u2019Universit\u00e0 Bocconi di Milano e, successivamente, presso la Facolt\u00e0 di Lettere e Filosofia dell\u2019Universit\u00e0 di Siena con sede in Arezzo. \nBiografia.\nStorico, giornalista e uomo politico, risiede a Firenze. Si \u00e8 laureato in Storia della Filosofia Moderna e Contemporanea alla Facolt\u00e0 di Lettere e Filosofia dell\u2019Universit\u00e0 di Firenze con Claudio Cesa (controrelatore Ernesto Ragionieri) \nHa diretto la Fondazione Primo Conti (1979-1986); il Gabinetto Scientifico-Letterario G. P. Vieusseux (1987-1994); l\u2019Istituto Storico della Resistenza in Toscana (1999-2009)\n\u00c8 socio corrispondente dell\u2019Accademia delle Arti del Disegno e socio ordinario dell\u2019Accademia La Colombaria , dell\u2019Accademia dei Georgofoli e dell\u2019Accademia degli Incamminati.\nInteressi di studio.\nAutore di una ampia produzione scientifica si \u00e8 occupato, principalmente, della storia delle idee della politica nell\u2019Ottocento e nel Novecento italiano dedicando particolare attenzione alla figure di Giuseppe Montanelli, Piero Gobetti, Carlo Rosselli, Guido Dorso, Filippo Burzio e Luigi Sturzo. Suoi saggi sono stati tradotti in francese , inglese, russo e cinese. \n\u00c8 curatore degli \"Scritti giornalistici\" di Giovanni Spadolini,1948-1994.(Firenze, Polistampa) e delle \"Opere politiche\" di Giuseppe Montanelli (Firenze, Polistampa). Per Il Dizionario Biografico degli Italiani ha scritto le voci \"Giuseppe Montanelli\" e \"Augusto Siacci.\"\nNel 2013 ha ricevuto il Premio Firenze per la \u201c\"Saggistica Edita\u201d\" e nel 2012, con il volume \"Una vita demiurgica. Biografia di Filippo Burzio\" (Torino, Utet, 2011) ha vinto il Premio Corrado Alvaro per la sezione saggistica.\n\u00c8 stato chiamato a tenere lezioni e seminari nelle seguenti Universit\u00e0 straniere: Columbia University (New York): New York University (New York); San Jos\u00e9 State University (California); Santa Clara University (California); University of Connecticut (Usa); Universit\u00e0 Lomonossov (Mosca); Accademia delle Scienze (Mosca) Tamkang University (Taiwan).\nHa tenuto corsi presso la Facolt\u00e0 Valdese di Teologia di Roma.\nFa parte di diverse istituzioni culturali: Deputazione di Storia Patria della Toscana (Firenze, membro vitalizio); Fondazione Spadolini Nuova Antologia (Firenze, membro del consiglio direttivo); Societ\u00e0 Toscana per la Storia del Risorgimento (Firenze, membro del consiglio direttivo); Fondazione Filippo Burzio (Torino, membro del comitato scientifico).\nAttivit\u00e0 politica e giornalistica.\n\u00c8 stato Presidente del Comitato Radiotelevisivo della Regione Toscana; Vice- Presidente della Provincia di Firenze, Presidente dell\u2019Unione Regionale delle Province Toscane, Senatore della Repubblica e Consigliere del CNEL per nomina del Presidente della Repubblica, Carlo Azeglio Ciampi.\nAttivo nella politica toscana, dirigente del PSI \u2013 componente lombardiana \u2013 \u00e8 stato eletto Senatore \u2013 risultando il pi\u00f9 votato d\u2019Italia \u2013 nel 1994 nel Collegio 4 (Empoli) della Toscana. Aderente al Gruppo Progressisti-Federativo, \u00e8 stato membro della X Commissione permanente (industria, commercio, turismo) e della Giunta per gli Affari Europei.\nPrima dell\u2019attivit\u00e0 accademica ha esercitato la professione giornalistica: \u00e8 stato Capo Ufficio Stampa del Consiglio Regionale della Toscana e ha sempre svolto, su quotidiani e periodici italiani e stranieri, attivit\u00e0 di commentatore e opinionista politico. Ha collaborato con diverse testate tra cui l\u2019\u201d Avanti!\u201d, \u201cIl Sole- 24 Ore\u201d, \u201cLa Stampa\u201d, \u201cLa Nazione\u201d, \u201cIl Telegrafo\u201d, \u201cIl Tirreno\u201d, \u201dIl Tempo\u201d, \u201cItalia Oggi\u201d, \u201cL\u2019Avvenire dei Lavoratori\u201d, \u201cIl Corriere del Ticino\u201d, \u201cIl Corriere di Firenze\u201d.\nCollabora regolarmente a riviste di tipo scientifico e culturale tra le quali \u201cIl Ponte\u201d, \u201cNuova Antologia\u201d, \u201cLibro Aperto\u201d, \u201cCritica liberale\u201d.\n\u00c8 membro del Comitato Scientifico della rivista \u201cStoria e Politica\u201d (Universit\u00e0 di Palermo); membro del Comitato di valutazione della rivista \u201cArchivio Storico dell\u2019Irpinia\u201d: membro dello Scientific Board della collana \u201cStorie e Politica\u201d (Dipartimento di Scienze Politiche, Universit\u00e0 di Pisa); dirige le collane \u201cPolis\u201d (Polistampa, Firenze) e \u201cQuaderni di Politica\u201d (Biblion, Milano). Nel 2012 ha fondato e dirige il mensile \u201cLa Rivoluzione Democratica\u201d; dirige la \u201cRivista Storica del Socialismo\u201d. Ha fondato e diretto la rivista \u201cil Vieusseux\u201d."}
{"id": "2446356", "revid": "1806675", "url": "https://it.wikipedia.org/wiki?curid=2446356", "title": "Olga Solbelli", "text": "Biografia.\nAttrice di grande professionalit\u00e0 e solido temperamento drammatico, inizio all'indomani della prima guerra mondiale la sua carriera artistica come \"attrice giovane\" affermandosi per\u00f2 negli anni trenta con la compagnia di Pietro Meda, suo marito sin dal 1928, per entrare poi in altre grandi compagnie come quelle di Annibale Betrone, la Galli-Ruggeri, arrivando, nella stagione 1938-39, a costituire la Solbelli-Cal\u00f2-Bernardi che prese il nome di Compagnia degli spettacoli gialli.\nNel cinema Solbelli fu attiva sin dal 1936, anno in cui esord\u00ec con il lungometraggio \"L'anonima Roylott\" di Raffaello Matarazzo. Da allora in poi venne sistematicamente chiamata per ruoli cinematografici di secondo piano ma mai banali, qualificandosi per una delle caratteriste di spicco del cinema italiano degli anni trenta e quaranta.\nIn particolare la Solbelli si distinse nel ruolo dell'isterica \"Giselda\", una delle tre \"Sorelle Materassi\", film del 1944 in cui \u00e8 al fianco di Irma ed Emma Gramatica.\nDa segnalare inoltre il suo personaggio nel film \"Via delle Cinque Lune\" di Luigi Chiarini del 1942, dove tratteggia la perfida e cinica strozzina caratterizzandola con quel tocco di sensualit\u00e0 che le procurer\u00e0 non poche critiche perbeniste nell'Italia allora in guerra.\nLa sua attivivit\u00e0 cinematografica prosegu\u00ec frenetica sino alla fine degli anni sessanta ricoprendo quasi sempre il ruolo di donne algide e maligne seppur, talvolta, animate da buoni sentimenti come nel caso della zarina \"Caterina II\" da lei interpretato nel film \"La figlia del capitano\" di Mario Camerini del 1947. Prese parte anche a numerosi film commerciali e fu anche a fianco di Tot\u00f2 nei film \"Il ratto delle Sabine\" del 1945 e \"Tot\u00f2 all'inferno\" del 1955. Assunse anche, in alcuni film, lo pseudonimo americaneggiante di Olga Sunbeauty.\nNei tardi anni cinquanta inizia a lavorare come attrice caratterista nei fotoromanzi delle riviste \"Sogno\", \"Luna Park\" e \"Cine Illustrato\". Dal 1962 al 1967 ha lavorato anche nei fotoromanzi della casa editrice Lancio. Ha tra l'altro interpretato \"Aiutami, signore!\" con \"Francesco Mul\u00e8\", Anna Maria Olivieri, \"Gaetano Quartararo\" (\"Super Costa Azzurra\" n.26, febbraio 1964).\nNella maturit\u00e0 torn\u00f2 saltuariamente al teatro e si ritir\u00f2 nella casa di riposo per artisti Lyda Borelli di Bologna dove mor\u00ec nel 1976.\nDotata di un buon timbro di voce doppi\u00f2 saltuariamente qualche attrice ma venne curiosamente a sua volta doppiata da Tina Lattanzi nel film \"Ogni giorno \u00e8 domenica\" di Mario Baffico e da Wanda Tettoni nell'horror \"Il mulino delle donne di pietra\" di Giorgio Ferroni."}
{"id": "2446357", "revid": "339392", "url": "https://it.wikipedia.org/wiki?curid=2446357", "title": "Attentati di Nassiriya", "text": ""}
{"id": "2446359", "revid": "297745", "url": "https://it.wikipedia.org/wiki?curid=2446359", "title": "Zone pastorali", "text": ""}
{"id": "2446360", "revid": "199745", "url": "https://it.wikipedia.org/wiki?curid=2446360", "title": "Equiseto variegato", "text": " #REDIRECT Equisetum variegatum"}
{"id": "2446364", "revid": "390364", "url": "https://it.wikipedia.org/wiki?curid=2446364", "title": "Rue Neuve-des-Mathurins", "text": ""}
{"id": "2446365", "revid": "1318658", "url": "https://it.wikipedia.org/wiki?curid=2446365", "title": "Rue des Mathurins", "text": "La rue des Mathurins \u00e8 una via situata tra l'VIII e il IX \"arrondissement\" di Parigi. Essa si origina a partire dal numero civico 19 di place Diaghilev e dal numero 17 di rue Scribe, terminando in boulevard Malesherbes all'altezza del numero civico 30.\nStoria.\nLa rue des Mathurins segue il percorso di un vecchio sentiero campestre battuto sin dal XIII secolo. \nLa via originaria, in passato chiamata rue Neuve-des-Mathurins, \u00e8 in parte scomparsa a seguito dell'apertura di rue Gluck e dell'ampliamento dello slargo dinanzi all'Op\u00e9ra. La nuova rue Auber, nel suo punto di intersezione con rue Caumartin, occupa una parte del vecchio tracciato, che in alcuni punti \u00e8 stato edificato. La nuova rue des Mathurins \u00e8 stata estesa fino alla rue de la Madeleine (ora rue Pasquier), sino a congiungersi con il boulevard Malesherbes (aperto nel 1862), laddove fino al 1792 si arrestava ad ovest di rue de l'Arcade."}
{"id": "2446366", "revid": "869733", "url": "https://it.wikipedia.org/wiki?curid=2446366", "title": "Dexter (personaggio)", "text": ""}
{"id": "2446367", "revid": "1052247", "url": "https://it.wikipedia.org/wiki?curid=2446367", "title": "Capitoli di Eyeshield 21", "text": "Questa \u00e8 la lista dei capitoli del manga \"Eyeshield 21\", scritto da Riichir\u014d Inagaki e disegnato da Y\u016bsuke Murata. La serie \u00e8 stata pubblicata da Sh\u016beisha su \"Sh\u014dnen Jump\" dal 2002 al 2009. I 333 capitoli sono stati raccolti in 37 tank\u014dbon, messi in commercio tra il 20 dicembre 2002 e il 2 ottobre 2009. I capitoli del manga sono chiamati \"down\" in quanto esso ha come principale argomento il football americano.\nIn Italia la serie \u00e8 stata pubblicata da Panini Comics dal 17 luglio 2008 al 21 luglio 2011."}
{"id": "2446368", "revid": "84184", "url": "https://it.wikipedia.org/wiki?curid=2446368", "title": "Aida (musical)", "text": "Aida \u00e8 un musical in due atti su libretto di Linda Woolverton, Robert Falls e David Henry Hwang; \u00e8 ispirato all'omonima opera di Giuseppe Verdi (basata su un soggetto originale di Auguste Mariette). Il musical, prodotto dalla \"Walt Disney Theatrical\", contiene brani musicali composti da Sir Elton John (musica) e Sir Tim Rice (parole).\nL'idea della produzione del musical nacque da un libro di racconti per bambini del soprano Leontyne Price (illustrato da Leo e Diane Dillon).\nInizialmente intitolato Elaborate Lives: The Legend of Aida, fu testato ad Atlanta nel 1998. Lo show venne in seguito riprodotto e rivisto, e fu presentato al \"Cadillac Palace\" di Chicago il 12 novembre 1999.\nReintitolato finalmente Elton John and Tim Rice's Aida, ebbe luogo a Broadway dal 23 marzo 2000 al 4 settembre 2004, per un totale di 1.852 rappresentazioni e 30 anteprime. Grazie all'enorme successo conseguito dal musical in questa sede, si decise di intraprendere un tour mondiale, che ha toccato per la prima volta l'Italia nel 2007. A poca distanza di tempo dalla rappresentazione a Broadway, inoltre, sono nate diverse produzioni internazionali in molti Paesi del mondo.\nTrama.\nLa trama si ricollega all\"'Aida\" di Verdi: Aida, Principessa etiope, viene catturata e condotta in schiavit\u00f9 in Egitto. Radames, un comandante militare, \u00e8 combattuto nella scelta tra il suo amore per Aida e la sua fedelt\u00e0 al Faraone. A complicare ulteriormente le cose, Radames \u00e8 amato da Amneris, la figlia del Faraone, ma non ricambia il sentimento della Principessa.\nAtto I.\nIn un'ala di un moderno museo egiziano, un uomo e una donna si scambiano degli sguardi d'amore. Una statua di Amneris viene a vita (\"Every Story is a Love Story\"). Amneris ci trasporta nell'antico Egitto, dove Radames, capitano delle truppe egiziane, sta ritornando in patria dopo una spedizione contro la Nubia, acerrima nemica del suo popolo (\"Fortune Favors the Brave\"). Quando i suoi soldati catturano un gruppo di donne, egli \u00e8 affascinato da una di esse, Aida, che cerca di liberarsi duellando con uno dei soldati; quest'ultimo aveva infatti cercato di costringerla a lavargli la schiena, ma lei aveva rifiutato, affermando l'impossibilit\u00e0 degli egiziani di appropriarsi dell'orgoglio dei nubiani (\"The Past is Another Land\"). Radames salva le donne e le invia al Palazzo Reale; Aida diviene serva della Principessa Amneris, promessa sposa di Radames e figlia del Faraone. In seguito, il ministro Zoser (padre di Radames) saluta il figlio annunciandogli che il Faraone \u00e8 morente, e che quindi egli deve prepararsi a diventare il prossimo Principe d'Egitto (\"Another Pyramid\"). In realt\u00e0, il Faraone era stato avvelenato da Zoser, al fine di accelerare l'ascensione al trono di Radames.\nIl servo nubiano del protagonista, Mereb, \u00e8 un giovane che ha imparato come sopravvivere in Egitto. Mentre Aida viene consegnata ad Amneris, Mereb la riconosce come la figlia del Re nubiano, sotto il quale egli aveva servito mentre era in Nubia. Ella lo prega di mantenere segreta la propria identit\u00e0, altrimenti gli egiziani l'avrebbero uccisa (\"How I Know You\"). Aida piace subito alla Principessa egiziana, e capisce che l'ostentazione di un carattere frivolo e amante della moda le serve esclusivamente per mascherare le proprie insicurezze (\"My Strongest Suit\"). In un banchetto, Amneris e Radames apprendono dal Faraone la notizia del loro imminente matrimonio, che dovr\u00e0 celebrarsi entro sette giorni. Questo distrugge il capitano (\"Fortune Favors the Brave (Reprise)\"), infatuato di Aida, e causa profondo rammarico ad entrambi i protagonisti (\"Enchantment Passing Through\").\nPi\u00f9 tardi, quella notte, Amneris \u00e8 preoccupata per le condizioni del padre e trova in Aida la persona giusta che la capisca e la incoraggi (\"My Strongest Suit (Reprise)\"). All'improvviso, Radames entra in camera della fidanzata e strappa ad Aida una conversazione solitaria: egli manifesta quindi la propria crescente attrazione verso di lei. Aida viene quindi portata da Mereb all'accampamento nubiano: la Principessa si presenta al suo popolo, pi\u00f9 agguerrita che mai (\"Dance of the Robe\"), ma non rivela la propria identit\u00e0 al capitano egiziano. Quando implora Radames di aiutare la sua gente, egli le apre il suo cuore, spogliandosi dei suoi beni (\"Not Me\") e dichiarando il suo amore per Aida (\"Elaborate Lives\"). La protagonista, allora, si lascia cadere nelle braccia del capitano; ma la loro felicit\u00e0 viene interrotta dalla notizia della cattura di Amonasro, Re dei nubiani, da parte degli egiziani. Impossibilitato a confortare Aida, Radames la lascia angosciata; subito dopo, ella mobilit\u00e0 il suo popolo, affermando che la Nubia non morir\u00e0 mai (\"The Gods Love Nubia\").\nAtto II.\nAida, Amneris e Radames sono in conflitto con i propri sentimenti e la propria lealt\u00e0 (\"A Step Too Far\"). Aida e Mereb riescono ad entrare nella cella di Amonasro; la Principessa si riunisce al padre, e Mereb progetta un piano di fuga con il Re. L'evasione dovr\u00e0 avvenire durante i festeggiamenti del matrimonio di Amneris e Radames. Per salvare il padre e la sua nazione, Aida deve tradire l'uomo che ama (\"Easy as Life\"). Nel frattempo, Zoser scopre l'amore del figlio per la Principessa nubiana e lo mette in guardia circa la sua decisione, che potrebbe costargli il trono. Radames non intende obbedire al padre (\"Like Father, Like Son\") e si oppone alla sua volont\u00e0. Zoser ordina quindi ai suoi uomini di trovare Aida e di ucciderla.\nAl campo nubiano, Aida riceve una comunicazione scritta da Radames: egli si scusa per l'atteggiamento sconsiderato che aveva assunto alla notizia della cattura di Amonasro (\"Radames' Letter\"). Quando arrivano i soldati egiziani in cerca di Aida, una donna nubiana, Nehebka, immola se stessa pur di salvare la Principessa. Ancora pi\u00f9 determinata a lasciare per sempre Radames, Aida va quindi a dirgli addio, nonostante Mereb tenti di calmarla (\"How I Know You (Reprise)\"). Radames la informa di aver rinunciato ai propri impegni, e quindi al matrimonio; Aida sa per\u00f2 che questo rovina la fuga del padre, e dice al capitano che egli deve obbligatoriamente sposarsi (\"Written in the Stars\"). Radames accetta, a condizione che essi fuggano su una barca da lui appositamente fornita. I due infelici amanti si separano, ma Amneris ha origliato l'intera conversazione e cerca di affrontare il fatto che il suo matrimonio si rivela essere nient'altro che una farsa (\"I Know the Truth\").\nLa notizia della fuga di Amonasro perturba le nozze di Amneris. Radames apprende la verit\u00e0 sulla reale identit\u00e0 di Aida quando, accompagnatala alle banchine, la vede con il padre. Egli \u00e8 arrabbiato con lei per essere stato tenuto all'oscuro di tutto, ma la Principessa gli dice che non ha mia mentito circa il suo amore. Nel caos che intanto \u00e8 derivato dalla fuga del Re dei nubiani, Mereb difende i protagonisti, ma \u00e8 ferito mortalmente da Zoser; rende comunque possibile la fuga di Amonasro tagliando una corda che ancorava la barca alla banchina. A terra rimangono Radames, Aida e Mereb, che muore tra le braccia del suo padrone e della sua amata Principessa. I due protagonisti sono arrestati per tradimento. Al processo, il Faraone condanna a morte sia Aida che Radames: dovranno essere sepolti vivi. Amneris convince il padre a lasciarli in una stessa tomba, un atto di misericordia per due persone che ha imparato ad amare. Nell'affrontare la morte, Aida guarda Radames per farsi forza (\"Elaborate Lives (Reprise)\"). Mentre vengono lentamente privati della luce e dell'aria, Radames le giura di attraversare anche un centinaio di vite pur di ritrovarla.\nSi ritorna all'inizio della storia, al museo egizio. Lo spirito di Amneris rivela come ella sia poi stata incoronata Faraona d'Egitto, e come la morte degli amanti abbia dato vita a una duratura pace tra l'Egitto e la Nubia; nota per\u00f2 come stranamente l'uomo e la donna siano attratti reciprocamente. Essi sono le reincarnazioni di Aida e Radames, ritrovatisi in un nuovo inizio (\"Every Story is a Love Story (Reprise)\").\nIl cast di Broadway.\nA Broadway, Heather Headley interpret\u00f2 il ruolo di Aida; Adam Pascal interpretava Radames, e Sherie Ren\u00e9 Scott recitava nei panni di Amneris.\nIl resto del cast comprendeva Tyrees Allen (Amonasro), John Hickok (Zoser), Daniel Oreskes (il Faraone), Damian Perkins (Mereb) e Schele Williams (Nehebka). Idina Menzel interpret\u00f2 il ruolo di Amneris nel 2001. Il ruolo di Aida fu interpretato anche da cantanti come Deborah Cox, Toni Braxton e Michelle Williams.\nIl musical era diretto da Robert Falls, con coreografia di Wayne Cilento, suono di Steve Kennedy e luci di Natasha Katz. L'allestimento e i costumi erano opera di Bob Crowley; la direzione musicale era affidata a Paul Bogaev. Il consulente creativo era Henry David Hwang.\nStoria del cast.\nDella rappresentazione dello show ad Atlanta, soltanto Heather Headley e Sherie Ren\u00e9 Scott proseguirono nell'interpretare i propri ruoli anche a Broadway. Pascal si un\u00ec durante la messa in scena a Chicago. Il 13 novembre 1999, al \"Cadillac Palace\", un incidente fer\u00ec Headley e Pascal durante la parte finale del musical. Al culmine dello spettacolo, infatti, i due attori erano stati trasportati in un box sospeso (la tomba di Radames e Aida), ma il sostegno non resse. Il box cadde quindi a terra e sprofond\u00f2 a circa otto piedi dallo stage. Un successivo comunicato stampa della manifestazione dichiar\u00f2 la lievit\u00e0 delle ferite dei due protagonisti, presi in esame al Northwestern Memorial Hospital. Entrambi furono rilasciati dall'ospedale poche ore pi\u00f9 tardi. Da allora in poi, il box fu posizionato a terra.\nLo scenario originale, allestito ad Atlanta e costato circa 10 milioni di dollari, era quasi vuoto, e mostrava solo una specie di piramide dorata del peso di sei tonnellate. Essa, spinta da controlli pneumatici, poteva essere ruotata: questo dava la possibilit\u00e0 di ricreare diverse localit\u00e0, come la poppa di una nave o una tomba. Tuttavia, a Chicago tutta l'ambientazione fu allestita diversamente: nulla \u00e8 rimasto nella nuova produzione della scenografia originale di Atlanta.\nMusica.\nI brani musicali composti da Elton John sono stilisticamente eclettici: \"Another Pyramid\" \u00e8 un moderno pezzo reggae; \"The Gods Love Nubia\" \u00e8 un tuffo nel gospel. Invece, \"Not Me\", \"Elaborate Lives\", \"A Step Too Far\" e \"Written in the Stars\" sono chiaramente di ispirazione pop. La musica africana influenza molto le registrazioni (come in \"The Lion King Soundtrack\"), cos\u00ec come quella d'ispirazione araba e indiana.\nGrazie all'apporto musicale, \"Aida\" vinse un Tony Award e un Grammy Award, fruttando quindi questi riconoscimenti a Sir Elton John e Sir Tim Rice.\nIl brano \"Fortune Favors the Brave (Reprise)\" non \u00e8 presente nel CD \"Elton John and Tim Rice's Aida: the Original Broadway Cast Recording\" (2000).\nProduzioni musicali.\nPer \"Aida\" furono prodotti:\nProduzioni internazionali.\n\"Aida\" \u00e8 stato prodotto anche nel Regno Unito, in Germania, in Svizzera, in Giappone, nella Corea del Sud, nei Paesi Bassi, in Uruguay, in Australia, nelle Filippine, in Messico, in Croazia, in Per\u00f9, in Argentina, in Estonia, in Canada, in Ungheria, in Brasile, in Svezia, in Cinain Israele e in Italia.\n\u00c8 stato tradotto in 13 lingue: tedesco, italiano, giapponese, coreano, olandese, spagnolo, estone, francese, ungherese, croato, portoghese, svedese ed ebraico.\nL'approdo in Italia.\n\"Aida\" \u00e8 approdato in Italia nel 2007, e precisamente a Genova. Ha avuto un successo strepitoso: i componenti del cast erano Lidia Molinari (Aida), Franco Borfiga (Radames), Simona Marrocco (Amneris), Tommaso Valseri (Mereb), Agostino Marafioti (Zoser), Elisa Turchi (Nehebka), oltre a Camilla Valseri, Elisa Giuliani, Ilaria Ferrari, Isabelle Ferreria, Luigi Luxardo, Marco Dogliotti, Martina Costarelli, Maurizio Launi, Mauro Macci\u00f2, Marzia Romei, Simone Pastorino, Simona Carlini e Sonia Carboni.\nNel 2009, lo spettacolo \u00e8 ritornato in Italia per una serie di nuove date, e ha ricevuto critiche sostanzialmente positive.\nVersione cinematografica.\nLa \"Walt Disney\" aveva pensato di rendere il musical un film, subito dopo il successo conseguito a Broadway. Tutto avrebbe dovuto essere pronto per il 2010. Allora pareva che esistesse la possibilit\u00e0 che Beyonc\u00e9 Knowles interpretasse Aida, mentre Christina Aguilera avrebbe potuto calarsi nei panni di Amneris. Nessuna notizia era invece trapelata circa il personaggio di Radames."}
{"id": "2446373", "revid": "1924342", "url": "https://it.wikipedia.org/wiki?curid=2446373", "title": "Suvi Koponen", "text": "Carriera.\nNel 2005 vince il programma \"Model School\" e firma un contratto con l'agenzia di moda finlandese Paparazzi. Debutta nelle sfilate durante la settimana della moda autunno/inverno 06/07 ma il successo arriva nella stagione successiva, quando sfila per Prada e Miu Miu. Paul Rowland, il fondatore di \"Supreme\", la incontra per la prima volta New York e per lei crea una particolare acconciatura. Lo stesso Rowland raccomanda Suvi a Miuccia Prada. Tra il 2005 e il 2006 compare sulle copertine di \"P\u00e0p\" (Finlandia), \"Amica\" (Germania) e nella campagna pubblicitaria di \"Anteprime\"; riesce ad ottenere in questo modo fama internazionale.\nNel 2007 appare in cinque editoriali di Vogue, nelle versioni US, Gran Bretagna, Italia e Francia. Diventa il volto di Balenciaga per la campagna pubblicitaria autunnale e rimpiazza Natal'ja Vodjanova per quella di Calvin Klein. A febbraio sfila per Chanel, Herm\u00e8s, Jil Sander e Nina Ricci. Apre gli show di Jill Stuart, Marc Jacobs e Marni; chiude le sfilate di Nina Ricci a Parigi. Compare sulla copertina di \"Dazed\" (aprile 2007). Diventa il volto della campagna pubblicitaria primaverile di Blumarine insieme alla collega Bette Franke; appare inoltre nella campagna pubblicitaria autunnale di Mulberry, insieme a Caroline Trentini. A settembre viene nominata su Vogue UK nella rubrica \"Head Girls\", dedicata alle nuove modelle che faranno strada, le cosiddette \"rising stars\". Nello stesso mese apre la sfilata di Reem Acra a New York e chiude quelle di Carolina Herrera, Jill Stuart e DKNY. Qualche mese pi\u00f9 tardi apre gli show di Alberta Ferretti, Alessandro Dell'Acqua e Roberto Cavalli a Milano.\nNell'autunno 2008 viene fotografata da Fabien Baron per Calvin Klein. Nello stesso anno MTV3 manda in onda un documentario dove viene menzionata, e lei al riguardo dichiara: \"Non mi importa delle discussioni sul peso, per me \u00e8 pi\u00f9 importante essere felice e sentirmi bene. Il mio corpo non cambier\u00e0, la gente dovr\u00e0 abituarsi\".\nNel 2009 partecipa alla Settimana della moda di New York sfilando per Proenza Schouler e viene fotografata da Terry Richardson, insieme alla collega e amica Catherine McNeil, per la campagna autunnale di Barneys."}
{"id": "2446381", "revid": "320578", "url": "https://it.wikipedia.org/wiki?curid=2446381", "title": "Paris-Roubaix2007", "text": ""}
{"id": "2446384", "revid": "124731065", "url": "https://it.wikipedia.org/wiki?curid=2446384", "title": "Fontana di Cerere", "text": "La fontana di Cerere, nota anche come \"fontana del Borgo\" o nella lingua locale \"Matapallara d\u00f4 Bu\u0157gu\" o \"Ma'pallara d\u00f4 Bu\u0157gu\" (Madre Pallade del Borgo) ovvero \"Tapallara d\u00f4 Bu\u0157gu\" (Dea Pallade del Borgo), \u00e8 un'opera idraulica e scultorea della citt\u00e0 di Catania, oggi ubicata al centro di Piazza Cavour, popolarmente detta appunto \"Piazza Borgo\", dall'omonimo quartiere.\nDescrizione.\nLa statua \u00e8 posta sulla cima di un piedistallo in stile barocco realizzato in marmo di Carrara, posto all'interno di una vasca per il contenimento dell'acqua emessa dagli ugelli idrici. La dea \u00e8 abbigliata con vesti classiche ma pudiche, con aria e posa flemmatica, nell'atto di brandire una falce. Il piedistallo quadrato su cui poggia, il cui bordo piega simmetricamente in modo sinuoso, presenta su ogni lato un mascherone corrucciato, dalla cui bocca fuoriesce l'acqua. Questa finisce in una prima vasca sospesa in forma di quattro grosse conchiglie, e da questa trabocca direttamente verso la vasca principale pi\u00f9 bassa, posta a terra e chiusa da un alto e robusto margine in pietra. Nel compiere questo tragitto scorre irregolarmente sulla parte portante della fontana, costituita da: quattro delfini angolari, anch'essi dotati di ugello-boccale; da una ricca copertura di finto pietrame riprodotto sempre in marmo, nel quale si trovano incastonate due lapidi testimonianti la costruzione dell'opera per mano dell'Orlando e l'identit\u00e0 della dea rappresentata; alcune piccole figure scolpite, quali piccoli volti e animali marini.\nUbicazione.\nQuesta fontana ornamentale era stata in origine concepita e realizzata per un'altra piazza catanese, e cio\u00e8 l'odierna piazza dell'Universit\u00e0, dove in effetti per quasi cinquant'anni si trov\u00f2 collocata, fin quando lo stesso Senato cittadino che l'aveva commissionata, spinto in questa direzione dalle costanti proteste dei catanesi, non provvedette al suo dislocamento attuale, la piazza principale del quartiere Borgo, cio\u00e8 la cittadella satellite edificata per ospitare gli sfollati dei casali investiti dall'eruzione del 1669. Pertanto, anche se oggi la differenza nella collocazione sfugge, essendo venuti a mancare i confini storici del precedente impianto urbano, all'inizio dell'Ottocento il trasloco della Fontana in periferia ebbe una precisa valenza di rifiuto o quantomeno di scarso gradimento della stessa da parte dei cittadini.\nStoria.\nNella sua primitiva posizione, la fontana si trovava a fronteggiare il settecentesco Palazzo dell'Universit\u00e0 catanese, o \"Syculorum Gymnasium\", luogo per cui, con dovizia di riferimenti culturali alti, era stata pensata dal suo artefice, il palermitano Giuseppe Orlando, che la scolp\u00ec nel 1757. La commissione giungeva dal Senato catanese il quale, in base a quanto tramandato, accolse le richieste e le suppliche di parte della popolazione locale per l'erezione di un monumento finalizzato ad ingraziarsi il favore della natura e della prosperit\u00e0, vista la devastante carestia che attanagliava il val di Noto dal 1756. Cerere, per definizione dea della fertilit\u00e0, nonch\u00e9 divinit\u00e0 radicata nella cultura siciliana da secoli, fu dunque la figura divina, anche se pagana, prescelta per l'opera, che venne decretata fontana.\nInizialmente molto apprezzata, sulla base delle testimonianze dell'epoca il gradimento dell'opera risulta progressivamente scemare, tanto da parte della nobilt\u00e0 catanese quanto della borghesia e pi\u00f9 in generale della popolazione, forse anche per l'auspicato ma non concesso aiuto divino di cui l'opera era stata investita, finch\u00e9 il Senato non fece ufficialmente smontare l'intera fontana, spostandola al \"Borgo\", luogo molto distante da piazza Universit\u00e0, anche se comunicante anch'esso con la principale via Etnea.\nA partire da questo momento, attorno alla fontana sorsero dicerie e leggende popolari relative ad una certa sfortuna che l'avrebbe da sempre accompagnata. Ben presto la statua della dea venne vandalizzata con la mutilazione del naso e delle braccia, e quindi rattoppata. Ad alimentare queste interpretazioni nefaste, contribu\u00ec nel 1882 la morte per infarto del suo restauratore, lo scultore Francesco Licata, proprio all'interno della vasca principale, dove si era introdotto per effettuare una semplice manutenzione.\nOggi la fontana \u00e8 circondata da un corridoio piastrellato a ciottoli, con due basse rampe d'accesso, che a loro volta sono racchiuse da un gradevole praticello. L'impianto idraulico dell'opera, invece, si presenta in cattivo stato per via di superficiale manutenzione e per l'aggiunta, nel XX secolo, di alcuni tubi a spruzzo verticale, molto visibili ed antiestetici, infissi sul fondo della vasca pi\u00f9 grande."}
{"id": "2446388", "revid": "486946", "url": "https://it.wikipedia.org/wiki?curid=2446388", "title": "Campionati mondiali di pallacanestro femminili", "text": ""}
{"id": "2446390", "revid": "767487", "url": "https://it.wikipedia.org/wiki?curid=2446390", "title": "Johann Joseph Abert", "text": "Biografia.\nPadre di Hermann Abert e nonno di Anna Amalie Abert, studi\u00f2 al Conservatorio di Praga ove ebbe come maestri Josef Hrab\u011b (contrabbasso), Johann Friedrich Kittl e August Wilhelm Ambros (teoria).\nCompose opere teatrali, sinfonie, una messa e cantate profane."}
{"id": "2446392", "revid": "88740", "url": "https://it.wikipedia.org/wiki?curid=2446392", "title": "Adamo cromosomiale-Y", "text": "Nella genetica umana, l'Adamo cromosomiale-Y o Adamo cromosomico \u00e8 l'ultimo antenato comune dal quale tutti gli uomini viventi discendono in linea paterna. L'Adamo cromosomiale-Y probabilmente \u00e8 vissuto circa 275.000 anni fa in Africa ed \u00e8 la controparte dell'Eva mitocondriale.\nDiscendenza da linee cromosomiche Y.\nL'Adamo cromosomiale-Y riceve il suo nome dal personaggio biblico Adamo raccontato nel libro della \"Genesi\".\nQuesto mero accostamento non vuole ipotizzare che l'Adamo ancestrale sia stato l'unico uomo maschio del suo tempo, ma semplicemente colui che produsse una linea completa di figli maschi fino ad oggi: \u00e8, cio\u00e8, l'antenato a cui converge tutta la popolazione attuale o, in particolar modo, il cromosoma Y dal quale discendono tutti i \"cromosomi Y\" umani attualmente diffusi nel mondo.\nUno studio biologico dell'Universit\u00e0 di Stanford sopra 93 polimorfismi genetici umani scoperti in questo cromosoma, in 1000 individui di 21 regioni del mondo, calcol\u00f2 che un progenitore o gruppo di antenati maschili comuni a tutti gli uomini attuali visse in Africa circa 70.000 anni fa. Studi successivi del cromosoma Y hanno stimato date anteriori per l'antenato maschile comune facendolo risalire tra i 100.000 e i 200.000 anni fa.\nSi crede che l'apparizione dell'Adamo cromosomiale-Y sia da relazionarsi alla \"Teoria della catastrofe di Toba\". Questa catastrofe avrebbe provocato un restringimento del \"pool\" genetico della specie umana in modo tale da potenziarne l'unit\u00e0 genetica, la quale si presume fosse ridotta a solo 1000 individui intorno all'anno 70.000 a.C.\nConfronto fra Adamo cromosomiale-Y ed Eva mitocondriale.\nCos\u00ec come i cromosomi-Y si ereditano per via paterna, i mitocondri si ereditano per via materna. Pertanto \u00e8 valido applicare gli stessi principi. Il progenitore comune pi\u00f9 vicino per via materna \u00e8 stato soprannominata Eva mitocondriale. "}
{"id": "2446395", "revid": "4175", "url": "https://it.wikipedia.org/wiki?curid=2446395", "title": "Polina Tzekova", "text": ""}
{"id": "2446396", "revid": "352448", "url": "https://it.wikipedia.org/wiki?curid=2446396", "title": "Adamo cromosomico-Y", "text": ""}
{"id": "2446398", "revid": "732240", "url": "https://it.wikipedia.org/wiki?curid=2446398", "title": "HVA (VSE)", "text": ""}
{"id": "2446399", "revid": "1543377", "url": "https://it.wikipedia.org/wiki?curid=2446399", "title": "Grampiani", "text": "Grampiani (\"Grampians\" in inglese; \"Roinn a'Mhonaidh\" in Gaelico scozzese) era una delle aree di consiglio regionale della Scozia adottate dal 1975 fino al 1996.\nTerritorio.\nAttualmente il suo territorio \u00e8 suddiviso tra le seguenti aree amministrative:\nLa regione, che prese nome dai Monti Grampiani, aveva cinque distretti:\nGrampiani continua ad avere un'unica organizzazione dei servizi locali; quali il comando di polizia, il distaccamento dei vigili del fuoco, la circoscrizione elettorale, il catasto e l'ente sanitario.\nQuando qualcuno diviene il vincitore di qualche evento, imponendosi su tutti i concorrenti della regione, conquista il titolo di \"Grampian Champion\" (\"Campione di Grampiani\")."}
{"id": "2446403", "revid": "4175", "url": "https://it.wikipedia.org/wiki?curid=2446403", "title": "Sashka Aleksandrova", "text": ""}
{"id": "2446410", "revid": "62748", "url": "https://it.wikipedia.org/wiki?curid=2446410", "title": "Franco Mercuri", "text": "Biografia.\nPratica diversi mestieri prima di impiegarsi alla SIP, per poi, in seguito, dedicarsi al mondo dello spettacolo come autore e sceneggiatore.\nIntorno al 1970 collabora col teatro cabaret \u201cIl Puff\u201d di Lando Fiorini come battutista. Col tempo diviene autore degli interi spettacoli. \u00c8 sua la nota frase che ha dedicato a Lando Fiorini: A \u2018n angolo de Roma c'\u00e8 \u2018na voce... valla a sent\u00ec... e dimme si te piace!Collabora alla scrittura di diverse canzoni: \"Ammalato di te\", \"Amore vuol dire\", \"Blu\", \"Chi lo sa\", \"Dammelo un bacetto\" (1972), \"Eri tu\", \"Forse vuol dir\", \"Gira e rigira\", \"Good Bye America\", \"Io sono fragile\", \"Madama Dor\u00e8 Commissario\", \"Mi sono messo a dieta\", \"Piccolo cin cin\", \"Ritorno a casa\", \"Sar\u00f2 Franco\", \"La Sberla\", \"Segnali di Fumo\", \"Vai con la bici\".\nScrive diversi soggetti e sceneggiature per il cinema, per lo pi\u00f9 nel genere dei film della commedia erotica all'italiana degli anni settanta/ottanta, in seguito, con la collaborazione dei \u201cTopi di Ponte\u201d, scrive alcune commedie. Lavora come autore e sceneggiatore anche nell'ambito degli spettacoli televisivi della RAI. Nello stesso periodo, firma i testi di molti monologhi e scenette dei pi\u00f9 noti attori comici del momento.\nSuccessivamente passa a Mediaset, per firmare come coautore, uno dei pi\u00f9 noti ed innovativi variet\u00e0 degli anni ottanta: \"Drive In\". Nei primi anni \u201880, la sua attivit\u00e0 professionale nell'ambito dello spettacolo si unisce alla passione sportiva per il calcio e passa ad allenare la \u201cNazionale di calcio degli Artisti\u201d impegnata in partite e rappresentazioni di beneficenza."}
{"id": "2446412", "revid": "290948", "url": "https://it.wikipedia.org/wiki?curid=2446412", "title": "Etanolammine", "text": ""}
{"id": "2446417", "revid": "1456895", "url": "https://it.wikipedia.org/wiki?curid=2446417", "title": "Le\u014dnidas Pyrgos", "text": "Partecip\u00f2 alle gare di scherma delle prime Olimpiadi moderne che si svolsero ad Atene nel 1896, nel fioretto maestri, vincendo la medaglia d'oro, battendo il francese Jean Maurice Perronet."}
{"id": "2446421", "revid": "767487", "url": "https://it.wikipedia.org/wiki?curid=2446421", "title": "Evonne Hsu", "text": "Come cantante pop cinese americana, ha vinto diversi premi ai \"Golden Melody Awards\". Ha pubblicato il suo primo album, \"To be happy\", nel 2002.\nFino ad oggi, Evonne ha pubblicato sei album. Ha anche scritto un libro: eVonne\u7684\u81ea\u7136\u53cd\u61c9.\nNel suo ultimo album \u00e8 presente la canzone di successo \"Poem Water Snake Mountain Temple\", scritta da guru del pop Jay Chou.\nHsu appartiene alla compagnia manageriale Wingman, il cui presidente \u00e8 il membro fondatore dei 5566 Rio Peng. Altri artisti sotto la medesima compagnia sono W\u754a\u5b8f, Kone, Ivy (\u8a31\u5609\u51cc, la sorella di eVonne), Alicia (\u6f58\u744b\u5100), Vivi (\u590f\u5982\u829d), Niki, \u7121\u9650 (Freddy and Teddy), Wing, Style (\u6d69\u5049 e \u5b8f\u9716) e \u80b2\u7def. Il 23 gennaio 2007, la cantante ha pubblicato il suo secondo libro \"\u7434\u8ff7\u5a01\u5c3c\u65af\u60c5\u6b4c\u7cbe\u9078\u6a02\u8b5c\u66f8\" (\"Spartiti musicali di canzoni d'amore di Venezia con accompagnamento del qin\"), e il 14 febbraio dello stesso anno la \"Wingman family\" (l'insieme di cantanti sotto la compagnia) ha pubblicato il suo primo album, dal titolo \"\u7ffc\u4e4b\u661f Wingman 2007\". Nell'album, eVonne canta nella canzone \"\u661f\u4e4b\u7ffc\" (\"Ali di stella\"). Un'altra canzone presente nell'album, \"\u7d66\u6211\u97f3\u6a02\" (\"Dammi la musica\"), \u00e8 stata cantata completamente da eVonne ed \u00e8 stata una hit passata dalle stazioni radio. Attualmente la cantante sta girando una commedia in Cina dal titolo \"\u5927\u80c3\u738b\", insieme al famoso attore cinese \u6f58\u9577\u6c5f. Le riprese sono iniziate l'8 giugno 2007.\nIl 7 luglio 2007, la Hsu si \u00e8 esibita nella parte cinese del maxi concerto Live Earth, a Shanghai."}
{"id": "2446424", "revid": "928766", "url": "https://it.wikipedia.org/wiki?curid=2446424", "title": "Dean Ellison", "text": "\u00c8 il fratello maggiore di James Ellison, anch'esso pilota motociclistico professionista.\nCarriera.\nInizia a correre nel 1996. Nel 1997 corre nel campionato britannico Superteen ottenendo dei podi nel corso della stagione. Nel 1998 gareggia nell'Aprilia Challenge 250, finendo regolarmente nei primi cinque. A met\u00e0 stagione gli \u00e8 stato offerto di correre nel campionato britannico 250 per la D&amp;B Racing.\nNel campionato dell'anno successivo, il proprietario della D&amp;B Racing gli ha chiesto di correre con la sua nuova Honda 250. Questo gli d\u00e0 l'opportunit\u00e0 di correre nei primi cinque, e a fine stagione di fare un'apparizione nel campionato Britannico di Superbike.\nLa D&amp;B Racing \u00e8 poi passata alla categoria Superbike e ha chiesto a Ellison di correre per loro, e nel 2000 hanno lottato per la British Superbike Cup. Il 2001 ha portato risultati pi\u00f9 consistenti ed ha ottenuto il 12\u00ba posto finale.\nNel 2002 corre con una Ducati con il supporto di Ducati Corse, ottenendo dei buoni risultati e il 10\u00ba posto finale. Durante la pausa tra questa stagione e quella successiva, ha continuato a correre con Supermoto, motocross ed endurance.\nIl 2003 ha portato alcune emozioni con i dieci miglior risultati (soprattutto il May Bank Holliday ad Oulton) negli eventi dei campionati di Superbike britannico e mondiale e la frustrazione di problemi meccanici e la mancanza di potere contro questi.\nAll'inizio del 2004 si era ritrovato senza una motocicletta nel campionato britannico di Superbike dopo che la D&amp;B Racing l'aveva liquidato all'ultimo minuto. Quindi \u00e8 andato con la Phase One nel campionato mondiale endurance, che aveva aiutato a vincere l'anno prima. Da marzo ha iniziato a sviluppare la nuova Yamaha R1 in preparazione per la prima gara ad aprile. Nel frattempo ha corso per la RP Bikes Suzuki nel campionato britannico Superstock, e tre gare nel campionato mondiale Supersport con la Honda CBR 600RR del team IRT Honda Israel senza ottenere punti.\nNel 2005 ha sostituito suo fratello nel team della Yamaha Jentin Racing BSB, senza avere lo stesso successo. Ha abbandonato a met\u00e0 stagione per andare nel team Slingshot Racing. Il suo 2006 con la SMT Honda \u00e8 stato condizionato da un grave infortunio al ginocchio subito a Oulton Park.\nNel 2007 ha corso nel campionato mondiale Superbike con una Ducati 999 RS del team Pedercini.\nNel 2008 torna in Gran Bretagna con la Yamaha, salta Brands Hatch a causa di un incidente a Oulton Park. Termina a punti per la prima volta in entrambe le gare a Donington Park, quando era ancora infortunato.\nNel 2006 ha partecipato alla Maratona di New York, offrendo oltre 8000 dollari in beneficenza. A Donington Park ha lavorato come istruttore di guida."}
{"id": "2446426", "revid": "124525212", "url": "https://it.wikipedia.org/wiki?curid=2446426", "title": "RedTube", "text": "RedTube \u00e8 un sito web di \"pornographic video sharing\" (cio\u00e8 condivisione libera di materiale video pornografico) della famiglia del Porn 2.0, simile nella disposizione a YouTube.\nCreazione.\nIl dominio \u00e8 stato creato nel mese di agosto 2006.\nPropriet\u00e0.\nDal sito si evince che la propriet\u00e0 sia di MG Content RT Ltd, sussidiaria irlandese di Mindgeek.\nCategorie.\nIl sito divide i video in 32 categorie diverse, per aiutare i visitatori nella ricerca degli argomenti a loro preferiti.\nLa popolarit\u00e0.\n, ne sfrutta le stesse caratteristiche e funzionalit\u00e0, potenziando i contenuti con tag e suddivisioni in sottocategorie, ed unendo il tutto con diversi servizi a pagamento, quali il download dei video (non pi\u00f9 il solo streaming) in diversi formati, per diverse periferiche e di diverse qualit\u00e0 video, oltre all'ormai consolidato uso dei banner pubblicitari, ."}
{"id": "2446427", "revid": "125758075", "url": "https://it.wikipedia.org/wiki?curid=2446427", "title": "Nazionale di pallavolo maschile della Slovenia", "text": "La nazionale di pallavolo maschile della Slovenia \u00e8 una squadra europea composta dai migliori giocatori di pallavolo della Slovenia ed \u00e8 posta sotto l'egida della Federazione pallavolistica della Slovenia.\nRosa.\nSegue la rosa dei giocatori convocati per il campionato europeo 2021."}
{"id": "2446428", "revid": "767487", "url": "https://it.wikipedia.org/wiki?curid=2446428", "title": "Anna Amalie Abert", "text": "Figlia di Hermann Abert e nipote di Johann Joseph Abert, fu chiamata nel 1943 all'insegnamento della musicologia all'Universit\u00e0 di Kiel."}
{"id": "2446439", "revid": "1649409", "url": "https://it.wikipedia.org/wiki?curid=2446439", "title": "Chiesa cattolica in Laos", "text": "La Chiesa cattolica nel Laos \u00e8 parte della Chiesa cattolica universale, sotto la guida spirituale del Papa e della Santa Sede.\nStoria.\nI primi tentativi di evangelizzazione del Laos risalgono alla seconda met\u00e0 del XVII secolo con l'arrivo a Vientiane di alcuni missionari gesuiti e delle missioni estere di Parigi, ma la diffusione del cattolicesimo si ha solo con la fine del XIX secolo con l'arrivo di missionari dal vicino Siam: nel 1899 viene eretto il vicariato apostolico del Laos. \nNel 1929 un sacerdote cattolico arriva per la prima volta a Luang Prabang. Nel 1935 giungono in Laos i missionari Oblati di Maria Immacolata. Nei decenni successivi vengono fondati altri tre vicariati apostolici, tutti dipendenti dalla congregazione per l'Evangelizzazione dei Popoli.\nNel 1975 \u00e8 nata la Repubblica popolare del Laos, a guida comunista. Da allora i cattolici subiscono molte restrizioni, vedendo di fatto diminuita la libert\u00e0 di professare la propria fede.\nNel febbraio 2011, alcuni funzionari governativi hanno espropriato case e terreni a 18 famiglie di contadini residenti nella provincia di Caravan, nel sud del Paese, perch\u00e9 si rifiutavano di abbandonare il cristianesimo. I capi del villaggio in cui risiedevano hanno imposto agli abitanti della zona di non aiutare i contadini.\nOrganizzazione e istituzioni.\nNel 2015 la Chiesa cattolica \u00e8 presente sul territorio con 4 vicariati apostolici: Luang Prabang, Paks\u00e9, Savannakhet e Vientiane.\nAlla fine del 2005 la Chiesa cattolica in Laos contava:\nLa popolazione cattolica ammontava a 42.199 cristiani, pari allo 0,59% della popolazione.\nL'episcopato locale \u00e8 riunito nella Conferenza Episcopale del Laos e della Cambogia.\nDelegazione apostolica.\nIl 13 novembre 1967 la delegazione apostolica in Thailandia ampli\u00f2 la sua giurisdizione a Laos, Malesia e Singapore, e assunse il nome di delegazione apostolica di Thailandia, Laos, Malacca e Singapore.\nIl 25 aprile 1969 fu istituita la nunziatura apostolica in Thailandia con il breve \"Instans illa\" di papa Paolo VI, e contestualmente la delegazione apostolica di Thailandia, Laos, Malacca e Singapore assunse il nuovo nome di delegazione apostolica di Laos, Malacca e Singapore. Successivamente furono erette le nunziature apostoliche a Singapore (24 giugno 1981) e in Malesia (27 luglio 2011) e la delegazione assunse cos\u00ec il nome attuale.\nConferenza episcopale.\nIl Laos non ha una Conferenza episcopale propria, ma l'episcopato laotiano \u00e8 parte della Conferenza episcopale del Laos e della Cambogia (\"Conf\u00e9rence Episcopale du Laos et du Cambodge\").\nElenco dei Presidenti della Conferenza episcopale:\nElenco dei Vicepresidenti della Conferenza episcopale:"}
{"id": "2446443", "revid": "265990", "url": "https://it.wikipedia.org/wiki?curid=2446443", "title": "Montagne di Rila", "text": ""}
{"id": "2446444", "revid": "1543377", "url": "https://it.wikipedia.org/wiki?curid=2446444", "title": "Jean Maurice Perronet", "text": "Partecip\u00f2 alle gare di scherma delle prime Olimpiadi moderne che si svolsero ad Atene nel 1896, nel fioretto maestri, vincendo la medaglia d'argento."}
{"id": "2446447", "revid": "1573940", "url": "https://it.wikipedia.org/wiki?curid=2446447", "title": "Lucien M\u00e9rignac", "text": ""}
{"id": "2446448", "revid": "741067", "url": "https://it.wikipedia.org/wiki?curid=2446448", "title": "Richard Dix", "text": "Fu un popolare attore della casa produttrice RKO tra il 1929 e il 1943. Ebbe una candidatura all'Oscar al miglior attore protagonista per \"I pionieri del West\" (1931) di Wesley Ruggles.\nBiografia.\nPrima di diventare attore, Dix aveva coltivato ambizioni differenti di carriera (chirurgo, banchiere, architetto) ma segu\u00ec la strada del teatro di repertorio e si afferm\u00f2 ben presto in ruoli di protagonista. Nel 1921 firm\u00f2 un contratto con il produttore cinematografico Sam Goldwyn e apparve nel film \"Not Guilty\", nel quale interpret\u00f2 il doppio ruolo dei gemelli Paul e Arthur Ellison. \nDurante tutta l'epoca del muto, Dix fu un divo del western con innumerevoli interpretazioni di cowboy onesti e virili, e ricopr\u00ec per due volte il ruolo di un indiano, prima in \"Stirpe eroica\" (1925) di George B. Seitz e poi in \"Redskin\" (1928) di Victor Schertzinger, due pellicole che misero in una certa discussione il trattamento riservato agli indiani.\nCon l'avvento del sonoro pass\u00f2 per qualche tempo a interpretare ruoli storici e pionieri, raggiungendo l'apice della carriera con la parte di Yancey Cravat nell'epico \"I pionieri del West\" (1931) e, durante la fase del declino artistico, si ciment\u00f2 con parti pi\u00f9 complesse di personaggi nevrotici e problematici."}
{"id": "2446449", "revid": "599013", "url": "https://it.wikipedia.org/wiki?curid=2446449", "title": "Alphonse Kirchhoffer", "text": "Mor\u00ec nel 1913 e fu sepolto nel Cimitero di Montrouge."}
{"id": "2446451", "revid": "322321", "url": "https://it.wikipedia.org/wiki?curid=2446451", "title": "Diocesi di Ostra", "text": "La diocesi di Ostra (in latino: \"Dioecesis Ostrensis\") \u00e8 una sede soppressa e sede vescovile titolare cattolica.\nStoria.\nOstra, il cui sito archeologico si trova in localit\u00e0 \"Le Muracce\" dell'odierno comune di Ostra Vetere, in provincia di Ancona, fu un'antica sede vescovile, attestata agli inizi del VI secolo.\nPrimo ed unico vescovo di Ostra, storicamente documentato, \u00e8 Martiniano, che prese parte al concilio indetto da papa Simmaco e riunito sotto la sua presidenza nella basilica di San Pietro il 6 novembre 502, per elaborare un regolamento relativo all'amministrazione dei beni della Chiesa di Roma, che non potevano essere alienati, a patto che il loro mantenimento non fosse troppo oneroso. Martiniano figura al 69\u00ba posto nella lista delle presenze e al 17\u00ba nella lista delle sottoscrizioni conciliari, dove il suo nome appare tra quelli di Basilio di Tolentino e di Benigno di Acquaviva.\nIl 13 maggio 495 papa Gelasio I celebr\u00f2 un concilio nella stessa basilica vaticana dove presero parte diversi vescovi italiani. Gli atti riportano i nomi dei vescovi, ma non le rispettive sedi di appartenenza. Tra i presenti figura un vescovo di nome Martiniano; potrebbe trattarsi del vescovo di Ostra, oppure dell'omonimo vescovo di Formia, attestato nel 487.\nQuesti concili rappresentano l'unica testimonianza storica dell'esistenza di questa antica sede vescovile, che si ritiene sia stata incorporata dalla diocesi di Senigallia verso la met\u00e0 del VI secolo, quando a causa della guerra gotica la citt\u00e0 di Ostra antica fu abbandonata.\nDal 2004 Ostra \u00e8 annoverata tra le sedi vescovili titolari della Chiesa cattolica; dal 29 aprile 2006 l'arcivescovo, titolo personale, titolare \u00e8 Francis Assisi Chullikatt, nunzio apostolico in Kazakistan, Tagikistan e Kirghizistan."}
{"id": "2446453", "revid": "69794", "url": "https://it.wikipedia.org/wiki?curid=2446453", "title": "Campionati mondiali di pallacanestro maschili", "text": ""}
{"id": "2446455", "revid": "599013", "url": "https://it.wikipedia.org/wiki?curid=2446455", "title": "Jean-Baptiste Mimiague", "text": "Mor\u00ec a Londra il 6 agosto 1926"}
{"id": "2446456", "revid": "1573940", "url": "https://it.wikipedia.org/wiki?curid=2446456", "title": "\u00c9mile Bougnol", "text": ""}
{"id": "2446457", "revid": "729019", "url": "https://it.wikipedia.org/wiki?curid=2446457", "title": "Personaggi di Harper's Island", "text": "Questa voce contiene un elenco dei personaggi presenti nella serie televisiva Harper's Island.\nPersonaggi principali.\nAbby Mills.\nLa brava ragazza (interpretata da Elaine Cassidy)\nAbby Mills \u00e8 la migliore amica di Henry. Ha lasciato l'isola sette anni fa quando suo padre, lo sceriffo Mills, l'ha mandata via dopo l'omicidio di sua madre per mano di John Wakefield. Sebbene all'inizio sospetti di essere la figlia di Wakefield a causa di ci\u00f2 che ha trovato scritto nel suo diario di prigionia, in seguito viene rivelato che Henry \u00e8 il suo fratellastro ed il figlio di Wakefield: i due stanno collaborando per commettere gli omicidi sull'isola. Dopo la fuga di Shea e Madison, Henry attacca Wakefield e rapisce Abby e Jimmy, pensando di accusare Jimmy di essere complice di Wakefield ed esaudire il suo sogno da sempre: vivere con Abby.\nHenry Dunn.\nLo sposo (29\u00aa vittima) (interpretato da Christopher Gorham)\nHenry Dunn \u00e8 il classico povero che sposa una principessa. Da ragazzo lavorava ad Harper's Island, prendendosi cura della barca del signor Wellington. Ora torna sull'isola per sposarne la figlia, Trish Wellington. Il padre disapprova il matrimonio. \u00c8 il miglior amico di Abby. La morte dei suoi genitori diversi anni prima rende lo zio Marty e J.D. i suoi soli parenti. Nel penultimo episodio si rivela essere il figlio e complice di John Wakefield e il fratellastro di Abby. Il motivo per il quale decide di uccidere tutti quelli che fanno parte della sua vita e di quella di Abby \u00e8 la sua ossessione per la ragazza: sin da bambino, infatti, sognava una vita solo con lei. \nPer quasi tutta la storia, Henry agisce come se fosse il leader dei sopravvissuti: in realt\u00e0 egli stesso ha orchestrato l'intera situazione e commesso la maggior parte degli omicidi. Henry attacca suo padre per proteggere Abby: rapisce la ragazza e Jimmy e inscena la morte di tutti e tre; costringe Jimmy a firmare una confessione in cui rivela di essere lui l'assassino in modo da poter permettere a Henry e Abby di vivere insieme sull'isola. Nonostante la reazione della ragazza alla sua confessione e la precedente fuga, Henry crede che anche Abby condivida il suo stesso desiderio di vivere insieme. \nPatricia \"Trish\" Wellington.\nLa sposa (26\u00aa vittima) (interpretata da Katie Cassidy)\nTrish Wellington \u00e8 la promessa sposa di Henry. La famiglia Wellington, sebbene disapprovi il matrimonio, ha organizzato un'intera settimana di attivit\u00e0, feste, cibo e divertimento da passare ad Harper's Island per l'evento. Trish ha un rapporto conflittuale con Katherine, che si accentua ulteriormente dopo che Trish scopre che la matrigna tradisce il signor Wellington con Richard, il marito di Shea.\nChloe Carter.\nLa civetta (24\u00aa vittima) (interpretata da Cameron Richardson)\nChloe Carter \u00e8 una delle damigelle di Trish e la fidanzata di Cal. \u00c8 una ragazza bella ed intelligente, e solo apparentemente frivola. In realt\u00e0 \u00e8 sinceramente innamorata di Cal, un tranquillo medico inglese. Ha una strana fissazione per i serial killer e conosce in dettaglio la storia di John Wakefield.\nCal Vandeusen.\nL'outsider (23\u00aa vittima) (interpretato da Adam Campbell)\nCal Vandeusen \u00e8 un medico e il fidanzato di Chloe. \u00c8 un inglese che non conosce nessuno tra gli invitati tranne la stessa Chloe e cerca dunque di inserirsi nel gruppo. Tratta la sua ragazza come fosse oro e le compra un anello di fidanzamento prima di arrivare ad Harper's Island. Nel decimo episodio lui le affida l'anello prima di andare a cercare una barca. Viene ferito gravemente al petto da un proiettile. Miracolosamente, Sully riesce a curargli la ferita.\nSceriffo Charlie Mills.\nLo sceriffo (19\u00aa vittima) (interpretato da Jim Beaver)\nCharlie Mills \u00e8 lo sceriffo di Harper's Island e il padre di Abby. John Wakefield uccise sua moglie sette anni fa e in seguito a questo fatto lui mand\u00f2 via Abby dall'isola. Al suo ritorno, spera di riconciliarsi con sua figlia, ma i tempi sono cambiati. Lo Sceriffo ha degli oscuri segreti, che non ha intenzione di condividere con sua figlia. Dirige le indagini sulla morte di Kelly e del signor Wellington, cercando di occultare qualsiasi riferimento a Wakefield, al punto di arrestare J.D.\nJimmy Mance.\nLa vecchia fiamma (interpretato da Christopher John Thomason)\nJimmy \u00e8 un pescatore del posto e il fidanzato di Abby al liceo. \u00c8 contento del matrimonio tra Henry e Trish, che ha riportato Abby ad Harper's Island dopo molti anni. Rischi pi\u00f9 volte di morire, ma fortunatamente riesce sempre a salvarsi, e questo fa pensare ai suoi compagni di sventura che lui sia il complice di Wakefield, l'unica che non dubita di lui \u00e8 Abby. \nJ.D. Dunn.\nLa pecora nera (13\u00aa vittima) (interpretato da Dean Chekvala)\nJ.D. \u00e8 il fratello di Henry, ma non \u00e8 affatto entusiasta del matrimonio del fratello. Il suo rapporto tormentato con Henry risale all'epoca della morte dei loro genitori, e da quel momento J.D. tenta di intralciare la vita del fratello in vari modi. Il suo carattere scontroso e la sua apparenza inquietante lo isolano dal gruppo degli invitati. Dopo la morte di Thomas Wellington, viene arrestato dallo sceriffo Mills, ma riesce ad evandere quando Wakefield entra nella centrale e spara alla guardia che custodisce le chiavi della sua cella.\nLa famiglia Wellington.\nShea Wellington Allen.\nLa damigella d'onore (interpretata da Gina Holden)\nShea \u00e8 la sorella maggiore di Trish, e la sua vita sembra perfetta: \u00e8 ricca, felicemente sposata e ha una figlia, Madison. Ma, in realt\u00e0, il suo matrimonio \u00e8 pieno di problemi nascosti. Suo marito Richard la tradisce con Katherine, la seconda moglie di Mr. Wellington, e Madison si comporta in modo strano da quando sono arrivati sull'isola. Dopo la scomparsa di Richard, Shea si mostra incredibilmente protettiva nei confronti di Madison, arrivando anche a cercarla da sola per l'isola dopo che Wakefield l'ha rapita.\nRichard Allen.\nIl cognato (9\u00aa vittima) (interpretato da David Lewis)\nRichard \u00e8 il marito di Shea e un autentico tirapiedi di Thomas Wellington. Tuttavia, nonostante il suo comportamento servile, Richard si vendica del suocero instaurando una relazione clandestina con la sua seconda moglie Katherine. Trish li scopre e, dopo la morte di Mr. Wellington, ne mette Shea al corrente.\nMadison Allen.\nLa fiorista (interpretata da Cassandra Sawtell)\nMadison ha 9 anni ed \u00e8 l'unica bambina presente al matrimonio. Sentendosi trascurata dalla sua famiglia, inizia a comportarsi in modo inquietante, facendo degli scherzi macabri agli altri invitati. Quando J.D. viene rinchiuso dallo sceriffo per la prima volta nella cucina dell'hotel, Madison lo libera dopo aver sottratto le chiavi a Maggie. Dopo la morte di Malcolm, la bambina viene rapita da Wakefield e in seguito ritrovata da Abby, alla quale dice di essere stata rapita dallo sceriffo. In seguito confesser\u00e0 a Trish di aver mentito, per timore che il killer potesse far del male anche a sua madre.\nThomas Wellington.\nIl padre della sposa (8\u00aa vittima) (interpretato da Richard Burgi)\nThomas Wellington \u00e8 uno dei pi\u00f9 importanti imprenditori immobiliari della costa occidentale degli Stati Uniti. Pur non fidandosi di Henry, ha organizzato un matrimonio incredibilmente fastoso per fare felice sua figlia Trish. Ignaro della relazione clandestina della sua seconda moglie, ne viene messo al corrente da Trish poco prima della sua morte.\nKatherine Wellington.\nLa matrigna (15\u00aa vittima) (interpretata da Claudette Mink)\nKatherine \u00e8 la seconda moglie di Mr. Wellington, ed \u00e8 pi\u00f9 giovane di circa vent'anni rispetto al marito. Come lei stessa ammette mentre sta parlando con Shane, Katherine \u00e8 una vera e propria moglie trofeo. Trish non \u00e8 in buoni rapporti con lei, mentre Shea si mostra pi\u00f9 tollerante. Le sue opinioni cambiano quando scopre che ha una relazione con Richard.\nBen Wellington.\nIl cugino (1\u00aa vittima) (interpretato da Clint Carleton)\nI testimoni e le damigelle.\nChristopher \"Sully\" Sullivan.\nIl testimone (27\u00aa vittima) (interpretato da Matt Barr)\nSully \u00e8 il testimone e il migliore amico di Henry. Nei primi episodi dirige le sue attenzioni su Chloe, ma il suo flirt termina dopo lo scherzo architettato ai suoi danni da Cal. Dopo la scomparsa di Madison, decide di lasciare l'isola comunque, ma viene fermato all'ultimo momento. Nel decimo episodio, lui e Cal tentano di recuperare una barca per lasciare l'isola, ma il loro tentativo fallisce. Nell'ultimo episodio, Sully aiuta Shea e Madison a lasciare l'isola e avvisa la guardia costiera.\nDanny Brooks.\nL'amico del college (25\u00aa vittima) (interpretato da Brandon Jay McLaren)\nDanny \u00e8 un amico di Henry dai tempi del college, ed \u00e8 probabilmente il ragazzo pi\u00f9 serio del gruppo. Dopo aver scoperto che Malcolm ha tenuto i soldi dopo la morte di Booth, Danny lo obbliga a rivelare allo sceriffo dove ha sepolto il cadavere del loro amico. Nel dodicesimo episodio, si offre come esca per catturare Wakefield, e rimane a sorvegliarlo nella stazione di polizia assieme a Shea e a Madison.\nMalcolm Ross.\nIl finto stupido (10\u00aa vittima) (interpretato da Chris Gauthier)\nMalcolm \u00e8 in cerca di soldi per lanciare sul mercato la birra \"Sacred Turtle\", di sua invenzione. Perci\u00f2, cerca di ottenere un finanziamento da Thomas Wellington, ma i suoi piani falliscono per colpa di Richard. Dopo la scoperta dei soldi sulla barca di Hunter Jennings, Malcolm si oppone alla decisione del gruppo di nascondere il denaro, e insegue Booth per scoprire dove ha intenzione di nasconderlo. Dopo la morte accidentale dell'amico, ne seppellisce il cadavere e nasconde il denaro, fino a quando Sully e Danny non lo scoprono.\nJoel Booth.\nIl nerd (7\u00aa vittima) (interpretato da Sean Rogerson)\nChiamato per cognome dai suoi amici, Booth \u00e8 il pi\u00f9 ansioso del gruppo. Quando i ragazzi decidono di nascondere i soldi di Jennings per paura che possano appartenere a dei narcotrafficanti, Booth viene estratto a sorte per nasconderli.\nBeth Barrington.\nLa ragazza single (14\u00aa vittima) (interpretata da Amber Borycki)\nBeth \u00e8 una ragazza piuttosto timida e chiusa, che tende a rimanere isolata rispetto al resto del gruppo, anche quando la situazione si fa drammatica. \u00c8 la prima a preoccuparsi per la scomparsa di Lucy.\nLucy Daramour.\nLa donna di mondo (5\u00aa vittima) (interpretata da Sarah Smith)\nA differenza di Beth, Lucy \u00e8 la pi\u00f9 sbarazzina del gruppo. Non si separa mai dal suo cagnolino, di nome Ji-ji.\nAltri personaggi.\nMarty Dunn.\nLo zio (2\u00aa vittima) (interpretato da Harry Hamlin)\nMarty si \u00e8 preso cura di Henry e J.D. dopo la morte dei loro genitori. Quando viene a conoscenza del piano ordito da Thomas Wellington e Hunter Jennings per rovinare il matrimonio, si dice pronto ad ostacolarli in qualsiasi modo.\nShane Pierce.\nIl pescatore (21\u00aa vittima) (interpretato da Ben Cotton)\nShane \u00e8 un amico di Jimmy, particolarmente burbero e impulsivo. Ha un pessimo rapporto con J.D. e sopporta a fatica la famiglia Wellington. Shane non riesce a lasciare l'isola perch\u00e9 viene messo in prigione dallo sceriffo, ma viene liberato da Abby dopo la fuga di J.D.\nNikki Bolton.\nLa barista (20\u00aa vittima) (interpretata da Ali Liebert)\nNikki \u00e8 un'amica di vecchia data di Abby ed \u00e8 proprietaria del Cannery. I testimoni di Henry decidono di organizzare l'addio al celibato nel suo locale. Dopo il ritrovamento di Madison e l'esplosione del molo, gli ospiti si rifugiano nel Cannery.\nMaggie Krell.\nL'organizzatrice del matrimonio (18\u00aa vittima) (interpretata da Beverly Elliott)\nMaggie \u00e8 proprietaria del Candlewick Inn e ha pianificato accuratamente la settimana del matrimonio. Nell'episodio 8 fornisce agli ospiti dei fucili tenuti nell'hotel e nell'episodio 9 scopre i passaggi sotterranei di cui nemmeno lei era a conoscenza."}
{"id": "2446458", "revid": "599013", "url": "https://it.wikipedia.org/wiki?curid=2446458", "title": "Henri Laurent", "text": ""}
{"id": "2446460", "revid": "228587", "url": "https://it.wikipedia.org/wiki?curid=2446460", "title": "Albi di Dampyr (2000)", "text": "Albi pubblicati del fumetto Dampyr nel 2000.\nTrame.\nIl figlio del diavolo.\nDurante la guerra civile iugoslava, un drappello di soldati bosniaci viene attaccato da un branco di vampiri. Viene cos\u00ec chiamato a difenderli un uomo che, nei villaggi vicini, si fa chiamare Dampyr, dicendo di essere per met\u00e0 umano e per met\u00e0 vampiro. In realt\u00e0, Harlan Draka, questo il suo nome, sfrutta questa leggenda solo per vivere, ingannando qualche povero contadino, e sfruttando cos\u00ec il nome di Dampyr che gli avevano dato da bambino alcuni compagni di giochi. In realt\u00e0, egli scopre davvero di esserlo, e riesce ad uccidere uno dei non-morti che assaliva il villaggio.\nRiesce perfino a catturarne una, Tesla, che gli rivela la sua natura. Scoperto che il suo sangue, per met\u00e0 umano e met\u00e0 vampiro, \u00e8 letale per questi ultimi, viene preso alla sprovvista. Intanto, i soldati bosniaci decidono di fuggire, abbandonando Harlan, la non-morta Tesla ed Emil Kurjak, il loro comandante, reo di voler rimanere nel villaggio assediato per ordine dei suoi superiori. Portano con loro, per\u00f2, anche l'amico di Harlan, Yuri, che invece voleva rimanere. Ma appena usciti dal villaggio, vengono assaliti dal branco di non-morti del Maestro della Notte Gorka, che trasforma alcuni di loro, tra cui lo stesso Yuri, in vampiri. Poco dopo, assale nuovamente il villaggio, ma stavolta i proiettili bagnati nel sangue del Dampyr ne uccidono diversi, tra cui lo stesso Yuri. Sul corpo del suo amico, Dampyr giura cos\u00ec vendetta a Gorka.\nLa stirpe della notte.\nHarlan Draka ed Emil Kurjak decidono di vendicare i compagni uccisi da Gorka. Ma durante la ricerca di quest'ultimo, sono costretti a sfidare varie inside: prima Gorka cerca di farli uccidere da Tesla Dubcek, prendendo possesso della sua mente. Poi invia un piccolo drappello di non-morti per cercare di ucciderli. Infine, li attira nella biblioteca di Sarajevo, dove si nasconde, per affrontarli ed ucciderli di persona. La scelta della biblioteca di Sarajevo non \u00e8 casuale, visto che \u00e8 il luogo dove Draka, il padre di Harlan uccideva le sue vittime. Ma nello scontro con Harlan Draka, Gorka viene prima ferito e poi ucciso definitivamente. Dalla biblioteca di Sarajevo, Harlan preleva anche dei libri del padre, e si mette alla sua ricerca.\nFantasmi di sabbia.\nBasandosi su una illustrazione trovata fra le carte del padre, Harlan Draka si reca in un pacifico villaggio della Cornovaglia, dove si trova una vecchia villa abitata dalla Maestra della Notte Amber Tremayne. Stabilita una tregua con la vampira, Harlan viene a sapere della scomparsa di un ragazzo del luogo nei dintorni del Sandcastle Arcade, un luna park abbandonato sotto al quale, pi\u00f9 di un secolo prima, Amber e Draka, il padre di Harlan, avevano fatto a pezzi e seppellito Kostacki, un potente Maestro della Notte.\nNotturno in rosso.\nInvitati da un ex-commilitone di Kurjak, Harlan e compagni cercano di entrare nella mafia russa per finanziare le proprie operazioni e dare la caccia ad un altro arcivampiro. Non \u00e8 tuttavia un buon momento per entrare nel clan criminale dei Kirilienko, il cui capo \u00e8 stato rapito dal Maestro della Notte Grigor Vurdalak: in cambio della sua liberazione, Vurdalak propone al figlio Aleksey Kirilienko uno scambio con il Dampyr.\nSotto il ponte di pietra.\nHarlan riceve un misterioso invito a Praga, nel \"Teatro dei Passi Perduti\", perennemente protetto dalla nebbia; nella capitale ceca fa la conoscenza del padrone del teatro, Caleb Lost, Amesha e membro della Squadra del Bene, e di Nikolaus, cordiale avversario di quest'ultimo. Nella magica citt\u00e0, tuttavia, le leggende stanno per prendere vita: il mago Comenius ha riportato in vita per un giorno il vecchio ghetto ebraico dove si trovava il Golem, ma per risvegliarlo e servirsene per dominare sul mondo intero ha bisogno di un'anima particolarmente potente: l'anima di un Dampyr.\nLa costa degli scheletri.\nHarlan e compagni sono in Namibia sulle tracce di Jan Vathek, Maestro della Notte legato al dominio del Sudafrica nella regione ai tempi dell'Apartheid e ora a capo di una miniera diamantifera; la loro strada si incrocia con quella di tre poliziotti locali, che indagano su una trib\u00f9 nomade di presunti vampiri. Aiutati da un anziano veggente, il gruppo cercher\u00e0 di venire a capo del mistero, ma dovranno vedersela con i mercenari di Jan Vathek, gli \"Scorpioni\", e il suo branco di legionari vampiri.\nZona proibita.\nHarlan e compagni vengono salvati dall'attacco dei legionari vampiri di Vathek dall'intervento di un Maestro della Notte rivale, Omul\u00f9, conosciuto anche come il dio della pestilenza, il quale vuole impadronirsi del territorio di Vathek. In uno scontro a tre fra il Dampyr e i due Maestri Omul\u00f9, che si era servito di Harlan per abbassare le difese del proprio rivale, sembra avere la meglio, mentre Harlan e compagni vengono costretti a lasciare il paese; ma il \"dio della pestilenza\" non vuole davvero mantenere in vita chi ha il potere di porre fine alla sua esistenza millenaria, e Harlan dovr\u00e0 affrontare tradimenti, trappole e una sfida sotto il sole del Damaraland per avere la meglio sul Maestro.\nTutto sembra concludersi felicemente, quindi, se non fosse che Vathek, sopravvissuto inaspettatamente allo scontro nella miniera, \u00e8 ancora vivo.\nDalle tenebre.\nChiamato a Friburgo da uno dei corrispondenti di Caleb Lost, il Professor Hans Milius, Harlan dovr\u00e0 indagare sulla scomparsa del grimorio di magia nera \"De profundis\", che avrebbe il potere di aprire un varco nella dimensione dei mostruosi \"Antichi dei\": chi, fra tre professori sospettati, sta eliminando i custodi delle parti del grimorio per ottenerne il possesso? Con l'aiuto di Sophie Mutter, studentessa universitaria, Harlan dovr\u00e0 rintracciare l'ultima parte del grimorio, custodita proprio a Friburgo, e intraprendere una corsa contro il tempo per salvare Sophie da un terribile destino.\nLamiah.\nA Berlino, Lamiah, una Maestra della Notte sconfitta e imprigionata dal rivale Shrek, riesce finalmente a liberarsi e progetta la sua vendetta. Nel frattempo, Harlan e Tesla si recano nella citt\u00e0 per indagare su alcuni misteriosi omicidi che sembrano causati da non-morti; ma Tesla ha anche un motivo pi\u00f9 importante per essere presente: il suo ex amante nel gruppo rivoluzionario \"Le Tigri\", di cui faceva parte quando era viva, sta morendo di AIDS, e la vampira decide di stargli vicino sino alla fine.\nIl passato di Tesla presenta ancora dei punti oscuri: chi vendette il gruppo di giovani rivoluzionari alla polizia? Perch\u00e9 Shawn e Benno furono gli unici a non venire catturati? Mentre Harlan e Tesla cercano una risposta a queste domande e si addentrano nella metropolitana berlinese alla ricerca di Shrek, la bella Lamiah si prepara ad affrontare il suo pericoloso rivale."}
{"id": "2446462", "revid": "228587", "url": "https://it.wikipedia.org/wiki?curid=2446462", "title": "Albi di Dampyr (2001)", "text": "Albi pubblicati del fumetto Dampyr nel 2001.\nCasa di sangue.\nUna Maestra della Notte particolare vive a Parigi: Araxe \u00e8 una \"dormiente\", che da pi\u00f9 di due secoli si \u00e8 immersa in uno stato di animazione sospesa per non doversi pi\u00f9 nutrire di sangue a danno della razza umana; a vegliare sul suo sonno c'\u00e8 Victor, un vecchio poeta anarchico innamorato di lei dal primo momento in cui l'ha conosciuta. Sfortunatamente a Parigi vive anche qualcuno che ha dei buoni motivi per odiarla: il Maestro Verdier, il cui corpo \u00e8 stato orribilmente trasformato da quando Araxe ha interrotto un rituale magico che avrebbe dovuto aumentare la sua potenza. Poich\u00e9 Araxe non \u00e8 in grado di difendersi, toccher\u00e0 ad Harlan affrontare gli orrori della base di Verdier, la \"Maison Enfer\", secolare luogo di efferati delitti e dove hanno dimora i pi\u00f9 sanguinari assassini di Parigi.\nNemesis.\nFinita la guerra nei Balcani, Kurjak torna nel suo paese natale accompagnato da Harlan e Tesla per poter dare una mano a chi \u00e8 sopravvissuto. Ma la pace \u00e8 ben lontana da queste terre: gli abitanti del villaggio rivale dei Kovash stanno sequestrando gli abitanti della regione per la sede locale della multinazionale Temsek, che sta sperimentando su delle cavie umane l'efficacia del suo gas mortale \"nemesis\". Con la morte del suo primo amore, la strega Nadjia, Kurjak decide di attaccare la sede della Temsek e di regolare una volta per tutte con i Kovash alcuni vecchi conti del passato.\nAnima persa.\nIl simpatico avversario di Caleb, Nikolaus, sta cercando di recuperare la propria conoscenza perduta, fra cui anche la formula per la trasformazione dei metalli, tramite la redenzione di un \"dybbuk\", un'anima sospesa fra il bene ed il male: la scelta cade su Jan Mydlar, boia di Praga durante la fallita rivolta boema. Ma i superiori di Nikolaus, fra cui il Maestro della Notte Nergal, non gradiscono l'iniziativa e sono risoluti a volerlo punire duramente; mentre Harlan cerca disperatamente di lottare contro forze soverchianti nella \"Casa ai due serpenti\" per salvare l'amico, Tesla \u00e8 succube del fascino di Samael, il \"Principe dei seduttori\".\nL'isola della strega.\nIn un'isola del mare Egeo si trova una \"zona d'ombra\", luogo interamente dominato dal male e attualmente rifugio di una pericolosa strega, Helena Morkov, che aveva fatto parlare di s\u00e9 nel corso dei secoli. Deciso a liberare l'area da una creatura cos\u00ec malvagia, Harlan parte per la Grecia, ma sulla strada incontrer\u00e0 anche la potente veggente Ann Jurging, che ha un vecchio conto da regolare con Helena: quando era una bambina, la \"Strega Regina\" aveva cercato di impossessarsi dei suoi enormi poteri. Approdati sull'isola maledetta, Harlan ed Ann dovranno affrontare gli abitanti del villaggio ipnotizzati, pericolosi mutaforma e le apparentemente immortali seguaci della strega.\nI ribelli.\nAlcuni soldati occupanti Djovkhar (Grozny) vengono trovati morti e completamente dissanguati: che i responsabili siano i \"vampiri di Djovkhar\", cos\u00ec come si mormora in giro? Harlan e compagni si recano nell'area per indagare, ma non troveranno vampiri, bens\u00ec un gruppo di coraggiosi medici dell'associazione umanitaria Medical Team, il feroce Colonnello Petrov e gli ultimi ribelli di Djovkhar, dei giovani ragazzi che per nascondersi dalle forze speciali d'occupazione sono costretti a rintanarsi nei sotterranei della citt\u00e0.\nNato nella palude.\nAlcuni morti dissanguati in Mississippi sono sufficienti per risvegliare l'attenzione di Harlan e Kurjak, che si recano nella Contea di Gillsburg per indagare: i responsabili sono i membri degli Swamp Lizards, una band rock che venne vampirizzata dal Maestro della Notte Legba e a cui, in seguito, venne fatto dono della libert\u00e0. La loro strada si incrocer\u00e0 con due \"bluesman\", mentre gli Swamp Lizards preparano il loro ultimo concerto in mezzo alla palude dove il loro aereo si schiant\u00f2.\nDelta blues.\nNonostante gli Swamp Lizards non siano pi\u00f9 un pericolo, il loro Maestro, Legba, \u00e8 ancora in circolazione. Harlan e Kurjak seguono le sue tracce partendo dalla storia del famoso \"bluesman\" Robert Johnson, che ottenne la celebrit\u00e0 proprio grazie ad un patto con Legba; ma il corrotto Sceriffo Duquesne e i suoi ignari aiutanti faranno di tutto per fermarli: Harlan viene ferito gravemente e portato in ospedale, dove subisce un fallito tentativo di omicidio. Nello scontro finale con Legba, molti nodi verranno al pettine e il territorio verr\u00e0 finalmente liberato dalla piaga dei Maestri della Notte.\nIl conte Magnus.\nUna formula latina recitata improvvidamente libera il conte vampiro Magnus Oland dalla bara in cui era stato imprigionato; ritornato ad \u00c5lesund nella sua dimora maledetta, rimasta indenne dall'incendio che un secolo prima rase al suolo la citt\u00e0, il non-morto architetta un piano per far ritornare la propria compagna Lucretia alla sua bellezza originaria: sostituire il suo corpo con quello di Astrid Dahl, una bella restauratrice che aiuta Harlan e Tesla a fare luce sul mistero.\nLo schermo demoniaco.\nAd Amsterdam, il Maestro della Notte Alexis Musuraka attira le proprie vittime nel suo cinema maledetto per servirsene come cibo o per trasformarle in vampiri con le sembianze di famosi film dell'orrore. Recatisi nella capitale olandese per affrontarlo, Harlan e compagni faranno la conoscenza di Luis Fuller, regista ex aiuto regista di Musuraka e ora suo acerrimo nemico in quanto responsabile, tanti anni prima, della morte di sua moglie Rose. Spintisi fin dentro al covo di Musuraka, il Murnau Bioscope, Harlan, Tesla e Kurjak dovranno affrontare i mostri del cinema horror in carne ed ossa prima di eliminare definitivamente l'eccentrico Maestro.\nLa luce nera.\nA Marrakesh, quattro giovani scrittori si recano da un veggente, il vecchio Mulawa, affinch\u00e9 evochi dalla Dimensione Nera Kyazar, il demone narratore, in grado di fornire loro l'ispirazione necessaria per diventare celebri; l'operazione ha successo e il demone, compiuto il suo lavoro, viene imprigionato in una pietra magica, la \"luce nera\". Diversi anni dopo, Kyazar viene inavvertitamente liberato e pu\u00f2 compiere la sua vendetta nei confronti di coloro che l'avevano evocato; l'unico che pu\u00f2 aiutarli \u00e8 Harlan Draka, che dovr\u00e0 rintracciare Mulawa e ricacciare il demone narratore nel suo mondo. Ma l'impresa si annuncia pi\u00f9 difficile del previsto, visto che Kyazar \u00e8 in grado di creare delle illusioni mortali partendo dagli stessi racconti dei quattro scrittori.\nIl castello nei Carpazi.\nDietro la rispettabile identit\u00e0 di direttore di un orfanotrofio rumeno si cela il Maestro della Notte Grigor Vlatna, che nel suo castello tiene prigionieri un gruppo di bambini per utilizzarli come riserva di sangue fresco. Ad interrompere la sua malvagia attivit\u00e0 arriveranno Harlan e Tesla, che dopo aver salvato due orfanelli fuggiaschi, faranno la conoscenza di Tomsa, un non-morto di Draka; da Tomsa il Dampyr verr\u00e0 a sapere che suo padre era l'antico signore di queste terre, e che esiste una lunga rivalit\u00e0 fra lui e Vlatna. Harlan Draka combatte per liberare il mondo dalla piaga dei Maestri, oppure \u00e8 inconsapevolmente manovrato dal padre Draka per i suoi scopi?\nTransylvanian express.\nNel romanzo \"Transylvanian express\", della scrittrice scomparsa Dolly McLaine, non si racconta soltanto della storia d'amore fra due spie nemiche, lui inglese e lei irlandese, ma vi compare Draka, il padre di Harlan, come uno dei personaggi principali e si fa riferimento ad un'arma antichissima e misteriosa, portata in Europa dall'Orda d'Oro di Gengis Khan, che potrebbe causare la distruzione del genere umano. Dopo aver sconfitto il Maestro Vlatna nell'albo precedente, Harlan prolunga il suo soggiorno in Transilvania per cercare di raccogliere tracce di suo padre. Ma il Dampyr non \u00e8 il solo ad interessarsi al leggendario artefatto: un gruppo di fanatici \"superuomini\", i Lupi Azzurri, che si ritengono ideali discendenti di Gengis Khan, sta osservando attentamente le mosse del terzetto."}
{"id": "2446465", "revid": "265990", "url": "https://it.wikipedia.org/wiki?curid=2446465", "title": "Pietra di luserna", "text": ""}
{"id": "2446466", "revid": "1318658", "url": "https://it.wikipedia.org/wiki?curid=2446466", "title": "Chauss\u00e9e-d'Antin (disambigua)", "text": "Il nome Chauss\u00e9e-d'Antin pu\u00f2 designare:"}
{"id": "2446468", "revid": "124294099", "url": "https://it.wikipedia.org/wiki?curid=2446468", "title": "Pinus balfouriana", "text": "Il Pino coda di volpe (Pinus balfouriana ) \u00e8 un raro pino endemico della California, negli Stati Uniti, dove risulta presente con due subpopolazioni ubicate nelle Klamath Mountains e nella Sierra Nevada.\nEtimologia.\nIl nome generico \"Pinus\", utilizzato gi\u00e0 dai latini, potrebbe, secondo un'interpretazione etimologica, derivare dall'antica radice indo-europea \"*p\u012bt\" = resina. Il nome specifico \"balfouriana\" fu assegnato in onore di John Hutton Balfour, che per motivi bibliografici deve essere accreditato della scoperta della specie.\nDescrizione.\nPortamento.\nAlbero alto fino a 22 m con tronco monopodiale, prevalentemente diritto o lievemente ricurvo, che pu\u00f2 raggiungere 2,5 m di diametro, a chioma da largamente conica a irregolare; i rami del primo ordine sono corti e contorti, diramantisi orizzontalmente o assurgenti, quelli degli ordini superiori sono flessibili o spesso pendenti. I virgulti sono inizialmente di colore rosso-marrone, con l'et\u00e0 di colore grigio o giallo-grigio, glabri o puberolenti, con pulvini non decorrenti. I catafilli sono subulati, scariosi, lunghi 5-7 mm e di colore marrone, a margine intero e spesso decidui.\nFoglie.\nLe foglie sono aghiformi, fascicolate in gruppi di 5, persistenti per 10-30 anni, di colore verde intenso o verde-glauco nella faccia abassiale e con bande stomatiche nelle facce adassiali; sono lunghe 2-4 cm, con margini interi e punte acute o acuminate. Le gemme sono acute e ovoidali, resinose, rosso-marroni, lunghe fino a 1 cm, quelle laterali pi\u00f9 piccole.\nFiori.\nSono strobili maschili inizialmente gialli (raramente rossi), poi marroni, di forma elissoidale, lunghi fino a 1 cm e affollati nella parte terminale dei nuovi virgulti. I microsporofilli sono peltati, lisci e larghi circa 1 mm.\nFrutti.\nLe pigne maturano in circa due anni, cadendo subito dopo il rilascio dei semi. Lunghe 6-10 cm e larghe 4-6, sono sub-terminali, solitarie o a coppie, quasi sessili. Da immature sono erette, ovoidali, di colore porpora scuro; a maturazione sono ovoidali-cilindriche, di colore rosso-marrone. Presentano apofisi spesse, da rombiche a triangolari, ricurve, di colore rosso-marrone. Gli umboni sono dorsali e trasversalmente triangolari alla base, talvolta terminanti con debole spina di 1 mm. I semi sono elissoidali-obovoidali, con apice lievemente acuto, lunghi 10 mm, marroni-chiari screziati di rosso intenso e con parte alata lunga 10-12 mm. \nCorteccia.\nLa corteccia \u00e8 di color salmone-grigio o cinnamomo, profondamente solcata o divisa in placche irregolari.\nDistribuzione e habitat.\nQuesti pini crescono nelle regioni subalpine e alpine a quote comprese tra 1600 e 2400 m nelle Klamath Mountains, a quote comprese tra 2900 e 3700 m nella Sierra Nevada. Le formazioni di \"P. balfouriana\" sono molto aperte e si ritrovano su secchi, rocciosi e esposti pendii o sulle creste, normalmente prive di altre forme di vegetazione arborea. Possono essere pure o miste in associazione con \"P. albicaulis\", talvolta anche con \"Juniperus occidentalis\". La rigenerazione \u00e8 estremamente lenta e saltuaria, probabilmente legata a cicli climatici, tanto che le popolazioni sono costituite da individui adulti e longevi. A differenza della specie \"Pinus longaeva\", contigua e affine, l'et\u00e0 degli esemplari pi\u00f9 anziani \u00e8 indeterminata, ma si pensa che possa essere maggiore di 2000 anni.\nTassonomia.\nSono state trovate delle lievi differenze morfologiche e, presumibilmente, anche genetiche, tra le 2 popolazioni disgiunte delle Klamath Mountains e della Sierra Nevada, da taluni considerate come sottospecie o variet\u00e0. Questo orientamento \u00e8 contestato da Farjon, A. (2017) e anche \"Plants of The World\" dei Kew Gardens non considera tali differenze.\nSinonimi.\nSono stati riportati i seguenti sinonimi:\nUsi.\nIl pino coda di volpe non riveste importanza economica a causa della sua lentissima crescita e dell'inaccessibilit\u00e0 del suo habitat di vegetazione; il suo legno tuttavia \u00e8 pregiato per talune lavorazioni artigianali, ma \u00e8 vietata la raccolta anche dei tronchi morti. Fu introdotto a met\u00e0 dell'800 in Inghilterra, e l\u00ec coltivato anche se la sua rara presenza si limita a poche collezioni di arboreti degli orti botanici; si conoscono solo due cultivars, di origine statunitense.\nConservazione.\nHa un areale primario di 136 km\u00b2, diviso in due zone separate di 500 km tra loro, e con subpopolazioni frammentate e disperse con numeri di individui maturi che variano dalle poche unit\u00e0 alle centinaia di pini. Ogni esemplare anche milleniario si stima che effettui il ciclo riproduttivo molto saltuariamente e per questo motivo la rigenerazione della specie \u00e8 estremamente lenta e episodica. Le minacce potenziali a questa specie sono legate alle polluzioni industriali e ai cambiamenti climatici, tuttavia la popolazione risulta stabile e ricade in aree fortemente protette. Per questi motivi \"P. balfouriana\" viene classificata come specie prossima alla minaccia (\"near threatened\") nella Lista rossa IUCN."}
{"id": "2446471", "revid": "767487", "url": "https://it.wikipedia.org/wiki?curid=2446471", "title": "Milan Nerali\u0107", "text": ""}
{"id": "2446473", "revid": "149485", "url": "https://it.wikipedia.org/wiki?curid=2446473", "title": "William O'Connor", "text": ""}
{"id": "2446474", "revid": "287204", "url": "https://it.wikipedia.org/wiki?curid=2446474", "title": "Ginnastica artistica ai XVI Giochi del Mediterraneo", "text": "Le gare di Ginnastica ai XVI Giochi del Mediterraneo si sono svolte dal 29 giugno al 3 luglio 2009 presso il PalaTricalle di Chieti, una struttura della capacit\u00e0 di 2400 spettatori, situata a circa 3\u00a0km dal Villaggio Mediterraneo dove risiedono gli atleti, e il PalaUniverso di Silvi Marina, struttura di circa 2000 spettatori a 28\u00a0km dal Villaggio Mediterraneo. Il programma \u00e8 stato articolato prevedendo l'assegnazione di un totale di 14 medaglie d'oro.\nSpecialit\u00e0.\nLe specialit\u00e0 per la Ginnastica Artistica sono state:\nIn questa edizione per la Ginnastica Artistica ogni squadra \u00e8 stata composta da cinque ginnasti/e di cui quattro hanno partecipato ad ogni esercizio agli attrezzi. \nCalendario.\nLe gare hanno seguito il seguente calendario:"}
{"id": "2446476", "revid": "767487", "url": "https://it.wikipedia.org/wiki?curid=2446476", "title": "William Grebe", "text": ""}
{"id": "2446477", "revid": "599013", "url": "https://it.wikipedia.org/wiki?curid=2446477", "title": "Keiichi Kitagawa", "text": "Carriera.\nGiunge secondo nel campionato All Japan Road Race del 1993. Nel 1998 vince una gara nel campionato mondiale Superbike a Sugo come wildcard a bordo di una Suzuki GSX-R750, ottenendo il 16\u00ba posto finale.\nNel 1995 \u00e8 giunto 17\u00ba con la Kawasaki ZXR750 con un 4\u00ba posto come miglior risultato. Nel 2000 giunge secondo nella 8 ore di Suzuka, in coppia con Akira Ry\u014d.\nNel 2004, 2005 e 2006 ha vinto il Bol d'Or, nel 2005 e 2006 si laurea campione mondiale endurance con la GSX-R1000 del team Suzuki Castrol (nel 2006 insieme ai compagni di squadra: Matthieu Lagrive e Vincent Philippe).\nPer quanto riguarda il motomondiale, l'unica sua apparizione risale al Gran Premio motociclistico del Giappone 1998, corso in qualit\u00e0 di wild card in sella ad una Suzuki RGV \u0393 500 del team Suzuki Grand Prix, senza riuscire peraltro a terminare la gara."}
{"id": "2446486", "revid": "120293464", "url": "https://it.wikipedia.org/wiki?curid=2446486", "title": "Agenzia internazionale per la prevenzione della cecit\u00e0", "text": "L'Agenzia internazionale per la prevenzione della cecit\u00e0, nota anche con la sigla IAPB (dall'inglese \"International Agency for the Prevention of Blindness\"), \u00e8 una onlus (gi\u00e0 ente morale) che mira a diffondere una cultura sanitaria basata su check-up oculistici periodici e su un'informazione che riguarda la salute oculare e le buone pratiche per la prevenzione delle malattie oculari (in particolare quelle che portano a ipovisione e cecit\u00e0).\nEsiste anche la sezione italiana, che venne fondata nel 1977 e la cui esistenza venne riconosciuta ufficialmente dallo Stato con la legge n. 184 del 28 agosto 1997. Questa sezione tra l'altro porta avanti programmi in collaborazione con l'Unione italiana dei ciechi e degli ipovedenti (da cui la IAPB Italia onlus \u00e8 stata fondata assieme alla Societ\u00e0 oftalmologica italiana), col Ministero della Salute e con l'Organizzazione mondiale della sanit\u00e0 (ad esempio \"Vision2020\", programma con cui si mira ad eliminare la cecit\u00e0 evitabile sulla Terra entro l'anno 2020). Testimonial della sezione italiana \u00e8 Annalisa Minetti.\nL'attuale Presidente della IAPB Italia onlus, l'avv. Giuseppe Castronovo, \u00e8 uno dei 16 membri della Commissione nazionale per la prevenzione della cecit\u00e0 voluta dal Ministero della Salute, creata in seguito a sollecitazioni dell'Organizzazione mondiale della sanit\u00e0. Tale Commissione, Presieduta dal Prof. Mario Stirpe, \u00e8 stata insediata ufficialmente a Roma il 14 dicembre 2009."}
{"id": "2446487", "revid": "1543377", "url": "https://it.wikipedia.org/wiki?curid=2446487", "title": "Dieta Atkins", "text": "La Dieta Atkins, o Atkins Nutritional Approach (Approccio Nutrizionale Atkins), \u00e8 una dieta a basso tenore di carboidrati creata dal Dr. Robert Atkins basandosi su di una dieta che aveva trovato nel \"Journal of the American Medical Association\" e che utilizz\u00f2 per risolvere il suo sovrappeso. In seguito la divulg\u00f2, personalizzandola, in vari libri, a cominciare dal \"Dr. Atkins' Diet Revolution\" del 1972. Nella versione riveduta, \"Dr. Atkins' New Diet Revolution\", alcuni concetti sono cambiati, ma l'idea di fondo \u00e8 rimasta la stessa.\nDurante la fase di popolarit\u00e0 della dieta, riscosse successo l'\"Atkins franchise\", una struttura commerciale che fornisce prodotti per mettere in pratica la dieta Atkins, che \u00e8 vista come la maggiore spinta alla mania delle diete a basso tenore di carboidrati del nuovo millennio. Tuttavia la Atkins Nutritionals di Ronkonkoma (New York), la compagnia fondata nel 1989 da Atkins, ha richiesto il Chapter 11 (amministrazione controllata per bancarotta) nel gennaio 2005, a due anni dalla morte del fondatore. La compagnia \u00e8 riemersa nel gennaio 2006.\nNatura della dieta.\nLa dieta Atkins si allontanava dalle teorie metaboliche del suo tempo. Atkins dichiarava che c'erano fattori importanti non riconosciuti nell'alimentazione occidentale che portavano al sovrappeso. Egli credeva che questa derivasse principalmente dall'assunzione di carboidrati raffinati, come zucchero, farina, e sciroppo di mais ad alto tenore di fruttosio. La dieta si basa quindi su un semplice principio: togliendogli i carboidrati, il corpo ottiene l'energia necessaria per il suo funzionamento dai grassi, assumibili, insieme alle proteine, senza alcun limite.\nNella prima settimana si riscontra una perdita di peso, variabile dai 2 ai 4\u00a0kg. Uno dei motivi potrebbe essere riconosciuto nella minore produzione di insulina, stimolata maggiormente dai carboidrati, nonch\u00e9 uno dei principali responsabili dei fenomeni di accumulo di grasso e di inibizione della sua liberazione.\nEliminando i carboidrati dalla dieta vengono mantenuti costanti i processi di liberazione e di ossidazione dei grassi che sul breve termine avvengono soprattutto in assenza di glucidi. Solo poco tempo dopo la pubblicazione vennero segnalate alcune controversie sul fatto che la dieta Atkins potesse far dimagrire le persone nonostante il consumo di calorie illimitato, contraddicendo apparentemente la prima legge della termodinamica. La cosa in realt\u00e0 era stata smentita da altre ricerche in cui si stabiliva chiaramente che le diete chetogeniche con consumo di proteine e grassi illimitato portavano ad una riduzione spontanea dell'apporto calorico, pertanto l'efficacia risiedeva nel fatto che senza alcuno sforzo il consumo calorico risultava inferiore ai livelli di mantenimento, favorendo la perdita di peso. Procedendo con la dieta, ci si stabilizza su un calo di circa 1\u20132\u00a0kg settimanali.\nIl regime alimentare esclusivamente basato su proteine e grassi, assumibili senza alcun limite o \"ad libitum\" grazie al forte potere saziante delle proteine rispetto ai carboidrati, portano il fegato ad intensificare il processo della chetogenesi, ovvero la formazione dei chetoni, sviluppati dal consumo dei grassi senza la presenza di glucidi. La dieta Atkins dovrebbe essere seguita per un periodo di tempo di circa 3 mesi per conseguire un calo complessivo di circa 20\u00a0kg (esempio: un uomo adulto con un peso alla partenza di 100\u00a0kg). Al termine di questo lasso di tempo andr\u00e0 ricercato, aumentando settimanalmente la quantit\u00e0 di carboidrati giornalieri con salti di 5 g, il limite personale di assunzione dei carboidrati, ovvero quella quantit\u00e0 che si attesta all'incirca sui 150gr giornalieri. Secondo le indicazioni di Atkins, questo limite andrebbe rispettato a vita, e aumentato o diminuito qualora si notino variazioni di peso.\nEffetti principali.\nGli effetti della dieta Atkins rimangono argomento di dibattito. Alcuni studi ritengono che prevenga l'insorgere di problemi cardiovascolari diminuisca la concentrazione di colesterolo lipoproteico (LDL), e che aumenti la quantit\u00e0 di colesterolo HDL. Altri studi invece affermano che la dieta Atkins contribuisca a problemi cardiovascolari, coronarici, aritmia, osteoporosi e calcoli renali.\nLe quattro fasi.\nLa dieta Atkins prevede 4 fasi: approccio, perdita di peso, pre-mantenimento e mantenimento definitivo per il resto della vita.\nApproccio.\nQuella pi\u00f9 dura \u00e8 la fase induttiva (Atkins Nutritional Approach). Per essa \u00e8 consigliata una durata di due settimane. \u00c8 finalizzata a portare il corpo allo stato di chetosi. L'assunzione di carboidrati \u00e8 limitata a n\u00e9 pi\u00f9 n\u00e9 meno di 20 grammi netti giornalieri (grammi di carboidrati escluse fibre, alditolo e glicerolo), di cui da 12 a 15 grammi netti devono provenire da foglie d'insalata, frutta e verdure come broccoli, spinaci, zucca, cavolfiore, pomodoro o altri consigliati da Atkins; i legumi non sono consentiti nella fase d'approccio perch\u00e9 troppo ricchi di amidi. Fra i cibi permessi, la carne pu\u00f2 essere consumata liberamente (pollame, pesce, molluschi e uova); formaggi morbidi o semi-morbidi possono essere consumati fino ad un massimo di 110 g. Durante questa fase occorre inoltre bere 8 bicchieri d'acqua al giorno. Le bevande alcoliche non sono permesse, mentre la caffeina \u00e8 acconsentita se in quantit\u00e0 minima. Si raccomanda anche l'assunzione di multivitaminici, a eccezione del ferro.\nLa perdita di peso.\nQuesta fase consiste nell\u2019inizio dell\u2019aumento graduale dell'assunzione di carboidrati, mantenendone una quantit\u00e0 che comunque permetta la perdita di peso. Ogni settimana il limite giornaliero di carboidrati aumenta di 5 grammi netti. Uno degli obiettivi della fase \u00e8 di trovare il livello critico di carboidrati per il dimagrimento e di imparare in maniera monitorata come cibi di crescente quantit\u00e0 glicemica influenzino il controllo della fame. La fase dura fino al raggiungimento di un peso che disti 4,5\u00a0kg da quello desiderato.\nPre-mantenimento.\nL'assunzione di carboidrati \u00e8 aumentata ancora, ma di 10 grammi alla settimana. L'obiettivo \u00e8 di trovare la quantit\u00e0 di carboidrati che permette di mantenere il proprio peso senza ingrassare.\nMantenimento.\nIn questa fase si cerca di mantenere le abitudini assunte mediante le fasi precedenti, e nella quale si cerca di evitare il tipico rilassamento post-dieta che pu\u00f2 portare all'aumento di peso. \u00c8 incoraggiata la scelta istintiva dei cibi, ma se ci\u00f2 richiama il peso perso, bisogna ripercorrere le fasi precedenti.\nControversie.\nUn'analisi condotta da Forbes ha mostrato come il menu standard dell'Atkins Nutritional Approach in quanto a costo \u00e8 tra i primi cinque dei dieci piani nutrizionali analizzati dal magazine economico. Ci\u00f2 a causa dell'inclusione nel menu di ricette con ingredienti costosi, come ad esempio le code di aragosta, inserite per dimostrare la variet\u00e0 di alimenti che si possono consumare nella dieta. Nell'analisi, la mediana del costo nei dieci piani dietetici esaminati era del 50% al disopra della media USA, mentre l'Atkins lo era dell'80%. Alcuni studi conclusero che l'efficacia della dieta Atkins nel perdere peso fosse dovuta al minore introito calorico autoimposto, grazie all'esclusione quasi totale dei carboidrati alimentari. Infatti un effetto notorio delle diete chetogeniche come la Atkins, in cui viene imposto un drastico abbassamento del consumo di carboidrati, ma nessuna restrizione del consumo di grassi e proteine (\"ad libitum\"), \u00e8 riconoscibile nel fatto che chi le segue \u00e8 portato spontaneamente a ridurre l'introito calorico, tra le 1400 e le 2100 kcal, grazie al forte effetto saziante di questi modelli alimentari, dovuto alla chetosi. Le diete a basso tenore di carboidrati sono state al centro di dibattito medico per decenni.\nSecondo la comunit\u00e0 scientifica vi sono alcuni aspetti di cui tenere conto:"}
{"id": "2446488", "revid": "35813", "url": "https://it.wikipedia.org/wiki?curid=2446488", "title": "Cinzio Aldobrandini", "text": ""}
{"id": "2446492", "revid": "1903211", "url": "https://it.wikipedia.org/wiki?curid=2446492", "title": "Spettro (Marvel Comics)", "text": "Spettro (\"Wraith\"), il cui vero nome \u00e8 Hector Rendoza, \u00e8 un personaggio dei fumetti, creato da Scott Lobdell (testi) e Salvador Larroca (disegni), pubblicato dalla Marvel Comics. La sua prima apparizione avviene in \"Uncanny X-Men\" n. 392 (aprile 2001).\nBiografia del personaggio.\nHector nacque e visse a Boston. All'et\u00e0 di sedici anni la sua mutazione inizi\u00f2 a manifestarsi, rendendogli la pelle trasparente, al punto di rendere visibili le sue ossa e gli organi interni. A causa del suo aspetto mostruoso, una folla inferocita, tra cui molte delle persone che lo conoscevano prima della mutazione, cattur\u00f2 Hector con l'intenzione di ucciderlo. Jean Grey, in cerca di nuovi X-Men da arruolare per una missione a Genosha, arriva sul luogo del linciaggio in tempo per \"congelare\" la folla e propone a Hector di unirsi agli X-Men. Dal momento che non ha alternative, e che Jean \u00e8 l'unica a mostrarsi benevola con lui, Hector accetta e si unisce ad una nuova squadra che comprende Omerta, Northstar, Dazzler, Pira Ardente e Frenzy. Giunti a Genosha il suo potere di rendere trasparente chiunque entri in contatto con lui riuscir\u00e0 a terrorizzare temporaneamente Magneto, rivelandosi piuttosto utile. Dopo gli eventi di \"Eve of Destruction\", Hector abbandona gli X-Men.\nDecimation.\nIn seguito a \"Decimation\", \u00e8 stato depotenziato.\nPoteri e abilit\u00e0.\nSpettro ha la pelle trasparente, il che gli conferisce un aspetto inquietante. La sua abilit\u00e0 consiste anche nel trasmettere la condizione di trasparenza a chiunque entri in contatto con lui, causandogli inoltre uno stato di terrore. Hector tuttavia \u00e8 piuttosto restio a usare il suo potere per danneggiare chiunque altro, compresi i nemici come Magneto. Jean, dopo aver letto nella sua mente, sostiene che il suo potere ha la possibilit\u00e0 di evolvere, e che con il tempo Hector potrebbe essere in grado di rendere se stesso e chi entra in contatto con lui completamente trasparente."}
{"id": "2446495", "revid": "115423646", "url": "https://it.wikipedia.org/wiki?curid=2446495", "title": "Valesio (citt\u00e0 antica)", "text": "Valesio (anche indicata in testi classici come \"Baletum\" o \"Valesium\") \u00e8 un sito archeologico a sud di Brindisi in provincia di Brindisi, raggiungibile dalla Superstrada Brindisi-Lecce allo svincolo per il comune di Torchiarolo. Nella Tabula Peutingeriana questo sito \u00e8 indicato come \"Mutatio Valentia\" ed \u00e8 posto a met\u00e0 del tragitto della cosiddetta Via Traiana Calabra che andava da Brindisi a Lecce per proseguire sino ad Otranto.\nA Valesio sono state trovate, negli anni, tracce di insediamenti che vanno dall'et\u00e0 del ferro sino all'Alto Medioevo.\nLa storia preromana.\nLe prime tracce di frequentazioni a Valesio risalgono all'et\u00e0 del ferro.\nIn base al numero e caratteristiche dei ritrovamenti effettuati sino ad oggi, l'antica \"Valesium\" sembra raggiungere il massimo splendore nei secoli VI-I secolo a.C. come citt\u00e0 federata con le \"poleis\" messapiche disseminate in tutta la penisola salentina. I messapi erano una popolazione autoctona, forse di antiche origini illiriche, che, per la particolare posizione del territorio che essi occupavano, aperto ai traffici commerciali del Mediterraneo, avevano assunto usi e linguaggio fortemente ellenizzati.\nIl sito di Valesio presenta ancora oggi chiare tracce della cinta muraria che si estende per un perimetro di ca. 3430 metri, di forma quadrangolare, per un'estensione complessiva dell'area di 84 Ha.\nAll'interno di esso scorre un torrente, chiamato Infocaciucci. Nel sito sono state spesso scoperte tombe risalenti al periodo messapico, contrassegnate dalla formula \"tabara damatra\" oppure \"Tobaroas Damatrioas\", che sembra significare, secondo gli studi pi\u00f9 diffusi sulla lingua messapica, \"devoto/a alla Dea Demetra\" oppure \"(tomba) della sacerdotessa di Demetra\". \nValesio era tra le citt\u00e0 messapiche che battevano una propria moneta, a testimoniare dell'importanza commerciale che questo insediamento aveva nell'economia della penisola salentina.\nIl periodo romano.\nAl centro del sito, in un luogo lievemente sopraelevato forse corrispondente all'acropoli nel periodo greco classico, fu scoperto negli anni '60 da Gabriele Marzano, direttore del Museo archeologico provinciale Francesco Ribezzo di Brindisi, un grande impianto termale romano risalente al primo secolo dopo Cristo, comprensivo di tre stanze in cui ristorare gli ospiti con acqua calda (\"calidarium\"), tiepida (\"tepidarium\"), e fredda (\"frigidarium\"), come anche stalle per il cambio dei cavalli.\nL'impianto termale fu oggetto, dal 1984 sino al 1991, di uno scavo sistematico e totale da parte dell'\u00e9quipe del prof. Boersma del Dipartimento di archeologia classica della libera universit\u00e0 di Amsterdam, confermando in tal modo la funzione che Valesio ebbe nel periodo romano di \"statio\" lungo il tragitto della via Traiana, nel suo ultimo tratto fra \"Brundisium\" (Brindisi) e \"Lupiae\" (Lecce). L'analisi del materiale ceramico utilizzato nel riempimento di alcuni degli ambienti dell'impianto, permise di datare quest'ultimo all'inizio del IV secolo d.C., periodo in cui la Via Traiana e Calabra fu oggetto di ristrutturazione da parte dell'imperatore Costantino.\nLo scavo del complesso fu esteso a tutti gli spazi circostanti, scoprendo nell'area probabilmente corrispondente all'atrio di ingresso, un ampio mosaico.;;\nL'alto medioevo.\nAl periodo medioevale risalgono i resti di una piccola chiesa, detta di S.Stefano, posta sulle mura dell'impianto termale romano e piccoli sepolcri, scoperti negli stessi luoghi, durante gli scavi dell'\u00e8quipe olandese.\nDelle rovine dell'antica citt\u00e0 di Valesio, si parla gi\u00e0 nel De situ Japigiae, opera di Antonio De Ferrariis, comunemente chiamato \u201cil Galateo\u201d, umanista vissuto fra il Quattrocento e il Cinquecento. Secondo tale autore, Valesio fu rasa al suolo dal re normanno Guglielmo il Malo nel 1157.\nI reperti presso il Museo Archeologico di Brindisi.\nPresso il Museo archeologico provinciale Francesco Ribezzo di Brindisi, \u00e8 presente la \"Sala Valesio\" dedicata a reperti provenienti dall'omononimo sito: corredi tombali con vasi apuli e di Gnathia, iscrizioni funerarie, pesi da telaio, epigrafi, lastre funerarie con iscrizioni messapiche, monete, vasi in bronzo, in ceramica e a vernice nera, elementi architettonici in terracotta e in pietra, sfere fittili probabilmente utilizzate come armi da catapulta e tanti altri oggetti ritrovati durante gli scavi di Valesio (in dialetto i torchiarolesi dicono 'Valisu')."}
{"id": "2446497", "revid": "830939", "url": "https://it.wikipedia.org/wiki?curid=2446497", "title": "Shahrnush Parsipur", "text": "Biografia.\nShahrnush Parsipur, nasce il 17 febbraio 1946 a Teheran. Nel 1967 viene assunta alla Radio-Televisione iraniana con funzioni di editor e produttore di programmi. Si laurea in sociologia nel 1973.\nNell'ottobre del 1974, in segno di protesta contro le atrocit\u00e0 commesse dal governo, si dimette e viene arrestata dalla Savak, la polizia segreta dello Sci\u00e0, e detenuta per circa due mesi senza un'accusa formale.\nNel luglio del 1981, Shahrnush Parsipur viene nuovamente incarcerata insieme ad alcuni familiari; viene rilasciata dalla prigione della Repubblica islamica solo nel marzo del 1986, dopo 4 anni 7 mesi e 15 giorni di detenzione, anche questa volta senza alcuna accusa formale e registrata.\nNel 1976 esce il romanzo \"Sag va zemestan-e boland\" (Il cane e il lungo inverno), mentre l'anno seguente pubblica una raccolta di racconti intitolato \"Avizeh'ha-ye bolur\" (Orecchini di cristallo).\nSul finire degli anni Ottanta, i circoli letterari di Teheran guardavano a Shahrnush Parsipur con considerevole attenzione, a seguito della pubblicazione del suo nuovo romanzo \"Tuba e il senso della notte\" (Tuba va ma'na-ye shab, 1989).\nNell'estate del 1990, pubblica il romanzo \"Donne senza uomini\" (Zanan-e bedun-e mardan), terminato in realt\u00e0 gi\u00e0 negli anni Settanta; il primo capitolo era infatti apparso sul quinto numero di \"Alefba\" nel 1974. Sempre in quell'anno, l'autrice viene nuovamente condotta in carcere e trascorre sei mesi nella prigione speciale, dove viene processata insieme al suo editore e rilasciata solo dietro pagamento di una considerevole cauzione. Il governo iraniano mise al bando \"Donne senza uomini\" a met\u00e0 degli anni Novanta e fece pressione sull'autrice affinch\u00e9, in futuro, desistesse dallo scrivere simili romanzi. All'inizio del 1990 Shahrnush Parsipur termina, inoltre, il suo quarto romanzo, una storia di mille pagine su un Don Chisciotte al femminile, dal titolo \"Aql-e abi'rang\" (La ragione dipinta di blu), che non riusc\u00ec a pubblicare fino al 1992.\n\u00c8 invitata a tenere dei seminari negli Stati Uniti e in Germania, ma per le accuse ancora pendenti a suo carico \u00e8 impossibilitata a lasciare l'Iran. Nel marzo del 1992, chiede alla Corte di essere arrestata e di rilevare la cauzione; rimane quindi in custodia per altre cinque settimane e poi rilasciata a maggio, grazie alla dichiarazione giurata di un amico. Tre anni dopo vola a Vienna e successivamente trascorre nove mesi negli Stati Uniti dove tiene dei corsi in alcune universit\u00e0. Per quattro mesi lavora come lettrice presso la Iowa's International Writers' e prosegue il suo tour in Canada, Inghilterra, Svezia, Germania, Danimarca e Francia, dove tiene conferenze in universit\u00e0 e presso associazioni culturali.\nLe accuse contro di lei decadono, senza alcuna spiegazione, al suo rientro in Iran nella primavera del 1993; anno in cui l'autrice riceve il Premio Lillian Hellman/Dashiell Hammett per il coraggio mostrato contro la repressione dei diritti umani. Tutti i suoi romanzi, eccetto uno, sono banditi dall'Iran. Shahrnush Parsipur vive attualmente in esilio negli Stati Uniti.\nDal 2006 conduce diversi programmi per Radio Zamaneh, che trasmette da Amsterdam."}
{"id": "2446502", "revid": "1305772", "url": "https://it.wikipedia.org/wiki?curid=2446502", "title": "The Nanny", "text": ""}
{"id": "2446503", "revid": "393736", "url": "https://it.wikipedia.org/wiki?curid=2446503", "title": "Suvi Maria Koponen", "text": ""}
{"id": "2446507", "revid": "767487", "url": "https://it.wikipedia.org/wiki?curid=2446507", "title": "I Could Live in Hope", "text": "I Could Live In Hope \u00e8 il primo album della band statunitense Low, originaria di Duluth nel Minnesota. L'album \u00e8 considerato uno dei vertici del genere slowcore."}
{"id": "2446508", "revid": "1318658", "url": "https://it.wikipedia.org/wiki?curid=2446508", "title": "Rue de la Chauss\u00e9e-d'Antin", "text": "La rue de la Chauss\u00e9e-d'Antin, nel IX \"arrondissement\" di Parigi, \u00e8 la strada che d\u00e0 il nome al quartiere nel quale si trova. Essa segue una direzione nord-nordovest dal \"Boulevard des Italiens\" all'\u00c9glise de la Sainte-Trinit\u00e9. La strada ospita una sezione dei grandi magazzini delle Galeries Lafayette Haussmann.\nIn passato il sito della strada era occupato da una zona paludosa posto a nord della porta Gaillon, uno degli accessi alla citt\u00e0 costruiti da Luigi XIII. Nel XVII secolo era ancora una strada poco battuta e in pessime condizioni, chiamata \"chemin des Porcherons\", che collegava la citt\u00e0 al villaggio di Les Porcherons. Dove attualmente si trova l'\u00c9glise de la Sainte-Trinit\u00e9 vi era un'osteria molto nota, chiamata \"La Grande Pinte\". A seguito di un'ordinanza del 4 dicembre del 1720 la strada fu ampliata e sistemata, venendo estesa dalla fine di \"rue Louis-le-Grand\" a \"rue Saint-Lazare\". Il suo nome attuale le venne attribuito da Louis Antoine de Pardaillan de Gondrin, duca di Antin (1665-1736), figlio del marchese di Montespan e sovrintendente dei \"B\u00e2timents du Roi\", la cui abitazione era posta all'ingresso della nuova strada."}
{"id": "2446509", "revid": "123358698", "url": "https://it.wikipedia.org/wiki?curid=2446509", "title": "La contessa di Castiglione (miniserie televisiva)", "text": "La contessa di Castiglione \u00e8 una miniserie televisiva italiana, diretta dalla regista francese Jos\u00e9e Dayan e trasmessa su RAI 1 il 3 dicembre e il 4 dicembre 2006.\nSoggetto.\nLa vicenda, ambientata a met\u00e0 del XIX secolo, narra l'avventurosa e romantica vita di Virginia Oldoini Verasis, contessa di Castiglione."}
{"id": "2446521", "revid": "287204", "url": "https://it.wikipedia.org/wiki?curid=2446521", "title": "Rue Saint-Martin", "text": "La rue Saint-Martin \u00e8 una via situata tra il 3\u00b0 e il \"4\u00ba arrondissement\" di Parigi.\nIl suo nome deriva da quello dell'antico priorato di Saint-Martin-des-Champs, dove oggi si trova il \"Conservatoire national des arts et m\u00e9tiers\" (CNAM).\nLa rue Saint-Martin viene continuata verso nord (oltre la \"porte Saint-Martin\") da \"rue du Faubourg-Saint-Martin\"."}
{"id": "2446524", "revid": "757396", "url": "https://it.wikipedia.org/wiki?curid=2446524", "title": "Ko\u0161arka\u0161ki klub Sloboda Tuzla", "text": "Il K.K. Sloboda \u00e8 stata una societ\u00e0 cestistica avente sede a Tuzla, in Bosnia ed Erzegovina. Fondata nel 1946, ha giocato nel campionato bosniaco fino al 2011, quando ha dichiarato bancarotta.\nDisputava le partite interne nella Mejdan sports center, che ha una capacit\u00e0 di 5.000 spettatori."}
{"id": "2446526", "revid": "339392", "url": "https://it.wikipedia.org/wiki?curid=2446526", "title": "Theodore Wilson", "text": ""}
{"id": "2446532", "revid": "4711", "url": "https://it.wikipedia.org/wiki?curid=2446532", "title": "BC Kyiv", "text": ""}
{"id": "2446534", "revid": "1654832", "url": "https://it.wikipedia.org/wiki?curid=2446534", "title": "Karol - Un papa rimasto uomo", "text": "Karol - Un papa rimasto uomo (pol. \"Karol \u2013 Papie\u017c, kt\u00f3ry pozosta\u0142 cz\u0142owiekiem\") \u00e8 una miniserie televisiva in due puntate del 2006, s\u00e9guito della miniserie dell'anno precedente intitolata \"Karol - Un uomo diventato papa\". \nTratto dal libro \"Karol\" di Gian Franco Svidercoschi, diretto dal regista Giacomo Battiato e prodotto da R.T.I., il film narra le vicende realative al pontificato di papa Giovanni Paolo II dall'elezione a papa nel 16 ottobre 1978, passando per l'attentato, alla caduta del muro di Berlino, sino alla morte nel 2 aprile 2005. Il protagonista \u00e8 interpretato da Piotr Adamczyk.\n\u00c8 stato trasmesso in anteprima a Citt\u00e0 del Vaticano il 30 marzo 2006; in Italia \u00e8 andato in onda su Canale 5 in prima serata nei giorni 10 e 11 maggio.\nTrama.\nPrima puntata: 22 ottobre 1978. Karol Wojty\u0142a diventa papa Giovanni Paolo II. A Mosca gli agenti del KGB fanno rapporto al Capo del Primo Distretto Centrale Krju\u010dkov per la sua chiara politica antisocialista. Durante il primo viaggio apostolico in Messico Wojty\u0142a viene informato da alcuni membri dell'autorit\u00e0 della complessa e difficile situazione messicana. Alla notizia di un viaggio del papa in Polonia, il KGB contatta dei terroristi turchi per pianificare un attentato: il terrorista dei lupi grigi Mehmet Ali A\u011fca viene scelto come esecutore materiale dell'attentato. In conseguenza del viaggio di Wojty\u0142a, in Polonia nasce Solidarno\u015b\u0107, un sindacato autonomo guidato da Lech Wa\u0142\u0119sa. \u00c8 il 13 maggio 1981, Ali A\u011fca raggiunge Roma e, nascosto tra la folla, al passaggio del papa su Piazza San Pietro gli spara due colpi, ma viene bloccato e arrestato. Wojty\u0142a viene operato d'urgenza al Policlinico Gemelli e, dopo un intervento di 5 ore, riesce a sopravvivere. Tornato attivo dopo alcuni mesi, il papa affida al cardinale Joseph Ratzinger la carica di Capo del Congresso della Dottrina della Fede per la riaffermazione dei valori cattolici, e a Madre Teresa di Calcutta il compito di diffondere la fede nel mondo. In Polonia intanto la situazione degenera: il presidente Jaruzelski dichiara lo stato d'assedio, Walesa viene confinato in un luogo sconosciuto, e un giovane sacerdote operaio di nome Popie\u0142uszko fa appello al papa per un aiuto ai sindacalisti ma viene arrestato. Dopo aver concesso il perdono ad A\u011fca, e aver compiuto nuovi viaggi in Sud America e India, Wojty\u0142a convoca il generale Jaruzelski per un nuovo viaggio in Polonia, a Danzica, la polveriera delle lotte operaie. Nel 1989 il papa assiste al crollo del muro di Berlino.\nSeconda puntata: Gennaio 1991. Con l'esplosione della Guerra del Golfo e il bombardamento a Bagdad, Wojty\u0142a convoca d'urgenza il Sacro Collegio per creare un dialogo tra le varie religioni monoteiste per la pace. L'anno dopo a Wojty\u0142a viene diagnosticato un tumore intestinale e viene operato d'urgenza. Appena ripresosi, ricomincia la sua attivit\u00e0: il nuovo mons. Sodano lo informa della morte del giudice Paolo Borsellino e della sua scorta, e nel 1993 Wojty\u0142a pronuncia un duro discorso contro la mafia in Sicilia alla Valle dei templi. Dopo un viaggio in Africa, la salute di Wojty\u0142a comincia a declinare: numerose cadute improvvise che portano una rottura del femore, spingono il suo medico personale il dott. Buzzonetti a scoprire che Wojty\u0142a soffre del Parkinson. Nonostante l'inasprirsi della malattia, il papa continua a viaggiare prima in Bosnia e poi a Parigi incontrando i giovani, a lui tanto cari. Dopo la morte di Madre Teresa, Wojty\u0142a comincia la preparazione al Giubileo del 2000, dopo il quale compie un viaggio in Israele, ma la sua salute continua a peggiorare drasticamente. In seguito all'attentato dell'11 settembre 2001 e allo scoppio della guerra in Iraq nel 2003, Wojty\u0142a continua a professare la pace, ma una grave crisi respiratoria gli impone una tracheotomia che lo porta a perdere quasi del tutto l'uso della voce. Dopo le ultime benedizioni ai fedeli negli ultimi mesi di vita, il 2 aprile 2005 Wojty\u0142a muore nel suo letto, pianto da una folla immensa proveniente da tutto il mondo.\nProduzione.\nLa miniserie, seguito di \"Karol - Un uomo diventato papa\", segue le vicende di papa Giovanni Paolo II, dopo la sua nomina a Papa, avvenuta alla fine della prima serie. La serie \u00e8 ispirata al romanzo \"Storia di Karol\" di Gian Franco Svidercoschi. \u00c8 prodotto da Pietro Valsecchi per la Taodue e Mediaset, insieme alla polacca Capri Film. La regia \u00e8 sempre affidata a Giacomo Battiato. Il papa \u00e8 interpretato da Piotr Adamczyk, mentre nel cast troviamo Daniela Giordano nei panni di Suor Tobiana, Michele Placido nel ruolo del dott. Buzzonetti, e Adriana Asti nei panni di Madre Teresa di Calcutta. Per interpretare il personaggio, Piotr Adamczyk ha dovuto sottoporsi a 4 ore di trucco giornaliere.\nLe riprese sono cominciate il 3 ottobre 2005 in Sudafrica dove sono state girate le scene del viaggio del 1993 del papa tra i poveri. Successivamente la troupe si \u00e8 spostata in India, per la scena dell'incontro tra Wojty\u0142a e Madre Teresa di Calcutta. In seguito le riprese si spostarono a Granada, a Roma e in Polonia, per la scena del primo viaggio del papa nella sua terra natia. Il film ha avuto un budget di 12 milioni di euro, comprendendo oltre 20.000 comparse. \nPer il trucco \u00e8 stato scelto il Premio Oscar Manlio Rocchetti, mentre per la fotografia c'\u00e8 Gianni Mammoliti. La colonna sonora \u00e8 stata composta da Ennio Morricone.\nNella scena dell'attentato, si vede comparire una Citro\u00ebn C2, vettura entrata in produzione nel 2003.\nDistribuzione.\nIl film \u00e8 stato trasmesso in anteprima nella Citt\u00e0 del Vaticano il 30 marzo 2006, mentre in Polonia \u00e8 stata proiettata nei cinema il 13 ottobre 2006. Anche in Messico \u00e8 uscito nelle sale il 22 settembre 2006.\nIn Italia era inizialmente programmato per andare in onda il 2 e 3 aprile in prima serata su Canale 5, ma in seguito la Taodue e Mediaset decisero di posticipare la messa in onda per evitare il confronto col faccia a faccia Prodi-Berlusconi. \u00c8 andato in onda il 10 e 11 maggio su Canale 5.\nDati d'ascolto in Italia.\nLa miniserie \u00e8 spesso replicata su Rete 4, Canale 5, Mediaset Extra e su TV2000. \nLa miniserie \u00e8 stata messa anche in commercio in edizione Home video.\nPremi.\nPremio Internazionale Sant'Antonio - 2006"}
{"id": "2446541", "revid": "767487", "url": "https://it.wikipedia.org/wiki?curid=2446541", "title": "Thomas West, II barone De La Warr", "text": "Biografia.\nNato nella \"Wherwell Abbey\" nella contea dello Hampshire in Inghilterra, fu un membro del Consiglio privato della regina Elisabetta I e \"High Sheriff\" dello Hampshire. Thomas fu l'unico figlio di William West, I barone De La Warr e Lady Elizabeth Strange. Egli succedette a suo padre nel titolo nobiliare.\nNel 1597 fece una interrogazione alla House of Lords per aver riconosciuta la baronia sin dal 1299, sulla base del fatto che era detentore del diritto sin da quel tempo. Dopo questa richiesta, gli venne riconosciuto, secondo quanto sostenne egli stesso, di essere l'XI barone e non il II.\nIl 19 novembre 1571 a Wherwell nell'Hampshire, spos\u00f2 Lady Anne Knollys, figlia di Sir Francis Knollys e Lady Catherine Carey, con la quale ebbe tredici figli:"}
{"id": "2446542", "revid": "121073984", "url": "https://it.wikipedia.org/wiki?curid=2446542", "title": "Lega Volley Summer Tour", "text": "Il Lega Volley Summer Tour, \u00e8 il massimo campionato femminile di sand volley 4x4. \u00c8 organizzato dalla Lega Pallavolo Serie A femminile, Master Group Sport (in passato da Duel Srl), si disputa all'aperto, su sabbia, in varie citt\u00e0 italiane nel corso della stagione estiva. Con l'edizione 2019, il campionato \u00e8 giunto alla sua 26\u00aa edizione. Alla manifestazione si accompagnano anche le dispute di Coppa Italia e Supercoppa Italiana.\nFormula.\nLa manifestazione \u00e8 divisa in quattro eventi, disputati nei quattro fine settimana del mese di luglio:"}
{"id": "2446544", "revid": "767487", "url": "https://it.wikipedia.org/wiki?curid=2446544", "title": "Yuki Hsu", "text": "Il picco della sua carriera di cantante pop \u00e8 avvenuto alla fine degli anni '90. Probabilmente \u00e8 meglio conosciuta per il suo singolo \"Fen Fei\" (\u5206\u98db). Tra il 1998 e il 2001, ha registrato una serie di hit a Taiwan, sebbene non abbia mai riscosso troppo successo fuori dall'Asia. La maggior parte delle sue canzoni erano pezzi dance melodici allegri e orecchiabili, in cui spesso erano presenti strambi motivetti o testi infantili. Nella sua canzone \"Angel\", c'\u00e8 perfino un coro di bambini che canta con lei. Altre canzoni rinomate di Yuki Hsu sono \"Ai De Ding Dong\", \"Who's Naughty\" e un remake del pezzo techno degli anni '90 \"Dub-i-Dub\". Nel 1999 collabor\u00f2 col rapper sudcoreano Yoo Seung Jun per registrare un duetto pi\u00f9 sofisticato dal titolo \"Can't Wait\", che le assicur\u00f2 un po' di fama fuori da Taiwan. Era anche nota per le bizzarre acconciature che esibiva in molti dei suoi video musicali.\nDopo il 2001, smise di registrare canzoni e diede una svolta alla sua carriera, mettendosi a recitare nei drama televisivi taiwanesi. Nel 2007 \u00e8 tornata nelle classifiche pop con il suo nuovo album \"Bad Girl\"."}
{"id": "2446551", "revid": "173617", "url": "https://it.wikipedia.org/wiki?curid=2446551", "title": "Internazionali BNL d'Italia 2008 - Singolare femminile", "text": "Il singolare femminile degli Internazionali BNL d'Italia 2008 \u00e8 stato un torneo di tennis facente parte del WTA Tour 2008.\nJelena Jankovi\u0107 era la detentrice del titolo e ha vinto in finale 6\u20132, 6\u20132 contro Aliz\u00e9 Cornet.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2446554", "revid": "1543377", "url": "https://it.wikipedia.org/wiki?curid=2446554", "title": "Efra\u00edn S\u00e1nchez", "text": "Carriera.\nClub.\nAll'et\u00e0 di 14 anni, dopo aver studiato al Colegio Boston, inizi\u00f2 a giocare durante i giochi intercollegiali della citt\u00e0 di Barranquilla.\nNel 1943 debutt\u00f2 con i Millonarios, che partecipava al campionato fondato da Luis Acosta Amar\u00eds. Nel 1945 un infortunio al ginocchio lo tenne lontano dai campi per otto mesi, e consider\u00f2 il ritiro, ma ci ripens\u00f2 e l'anno seguente ricompar\u00ec nel calcio colombiano nel Club La Fortuna, con il quale ottenne sia la convocazione in Nazionale da parte del CT Jos\u00e9 Arana Cruz e il contratto con il San Lorenzo de Almagro, squadra argentina, dietro raccomandazione di Ren\u00e9 Pontoni.\n\"El Caim\u00e1n\" (il caimano) debutt\u00f2 con il San Lorenzo il 25 aprile 1948 contro il Gimnasia La Plata, e la partita fin\u00ec 2-5 per la squadra di Buenos Aires. Rimase due anni con la squadra rossoblu, e al ritorno in Colombia pass\u00f2 all'Am\u00e9rica de Cali debuttando il 25 settembre 1949, giocando solo 7 partite in tutto.\nL'anno seguente pass\u00f2 al Deportivo Cali, dove per\u00f2 non riusc\u00ec a ripetere le gesta degli anni precedenti, decidendo cos\u00ec di tornare nella sua Barranquilla, sponda Junior. Nella stagione 1953-54 gioca per l'Independiente Santa Fe, e con l'Independiente Medell\u00edn vince i titoli del 1955 e del 1957. Nel 1958 passa per il Club Deportivo Atlas de Guadalajara, nel 1960 nuovamente all'Independiente Medell\u00edn: nel 1964 decide di svolgere l'incarico di giocatore-allenatore nel Millonarios.\nNazionale.\nIl commissario tecnico Adolfo Pedernera lo convoc\u00f2 per affrontare l'ultima partita delle qualificazioni al contro il , qualificando cos\u00ec la al primo mondiale della sua storia: ai mondiali la Nazionale perse 2-1 contro l', pareggi\u00f2 4-4 con l' e perse 5-0 contro la . In tutto S\u00e1nchez conta 30 presenze con la Colombia.\nAllenatore.\nA causa della malattia dell'allenatore brasiliano Jo\u00e3o Avelino, il \"Caim\u00e1n\" assunse il duplice incarico di allenatore-giocatore. vincendo il quarto titolo consecutivo e nono complessivo per il club.\nPass\u00f2 velocemente per Quind\u00edo prima di tornare al Junior: nel 1974-1975 guid\u00f2 la Nazionale, partecipando alla Copa Am\u00e9rica 1975, e diresse Medell\u00edn ed Once Caldas, tra le altre."}
{"id": "2446560", "revid": "25050404", "url": "https://it.wikipedia.org/wiki?curid=2446560", "title": "Oncocerchiasi", "text": ""}
{"id": "2446563", "revid": "287204", "url": "https://it.wikipedia.org/wiki?curid=2446563", "title": "Efrain Sanchez", "text": ""}
{"id": "2446566", "revid": "287204", "url": "https://it.wikipedia.org/wiki?curid=2446566", "title": "Larix occidentalis", "text": "Il Larice occidentale (\"Larix occidentalis\") \u00e8 una specie di larice nativa delle montagne dell'ovest del Nord America, sia in Canada, nelle province della Columbia Britannica e dell'Alberta, che negli Stati Uniti, nelle zone orientali di Washington ed Oregon, nonch\u00e9 nel nord dell'Idaho e ovest del Montana.\nMorfologia.\n\u00c8 una conifera di grandi dimensioni, in grado di raggiungere altezze comprese fra i 30 ed i 60 metri, con un diametro del tronco talvolta superiore al metro e mezzo. La chioma \u00e8 pressoch\u00e9 conica; i rami principali partono dal livello del terreno, quelli laterali risultano spesso pendenti. I germogli, come in tutte le specie del genere Larix, si presentano dimorfici, con una netta differenziazione in macroblasti, tipicamente lunghi 10\u201350\u00a0cm e ricoperti da un gran numero di gemme, e brachiblasti lunghi 1\u20132\u00a0mm con una singola gemma apicale. Le foglie sono aghiformi, verde chiaro, lunghe 2\u20135\u00a0cm e molto sottili; diventano gialle in autunno prima dell'abscissione, lasciando i pallidi rametti bruno-arancioni spogli fino alla primavera successiva.\nStrobili.\nI coni sono cilindrico-ovoidali, lunghi 2\u20135\u00a0cm, con 40 od 80 scaglie, ognuna recante una brattea di 4\u20138\u00a0mm. Di colore rosso quando immaturi, diventano bruni con il passare del tempo e le scaglie si aprono o ripiegano per rilasciare i semi ad avvenuta maturit\u00e0, a 4 o 6 mesi dall'impollinazione. i vecchi coni tipicamente rimangono sul ramo di origine per diversi anni, diventando di un grigio molto fosco.\nI semi sono un'importante fonte di cibo per molti uccelli, in particolare Carduelis pinus e Loxia leucoptera.\nDistribuzione ed Habitat.\nLa specie cresce fra i 500 ed i 2400 metri di altitudine, ed \u00e8 estremamente resistente al freddo, risultando in grado di sopravvivere a temperature invernali inferiori ai -50 gradi. Cresce solo su suoli ben drenati, evitando i terreni acquitrinosi.\nUsi.\nIl legno prodotto da questa specie \u00e8 resistente e durevole, ma anche flessibile se ridotto in fogli sottili, ed \u00e8 particolarmente ricercato per la costruzione di yacht; il legno utilizzato per questo scopo deve essere privo di nodi, e pu\u00f2 essere perci\u00f2 ottenuto solo da alberi particolarmente anziani potati in giovane et\u00e0 allo scopo di rimuovere i rami bassi.\nIl legno del larice occidentale \u00e8 molto apprezzato come combustibile nel nord-est del Pacifico; la sua combustione produce un ottimo profumo oltre che un caratteristico crepitio."}
{"id": "2446570", "revid": "1632387", "url": "https://it.wikipedia.org/wiki?curid=2446570", "title": "Live in San Francisco (Bad Brains)", "text": "A Bad Brains Reunion Live at Maritime Hall \u00e8 il terzo album live del gruppo hardcore punk statunitense Bad Brains, pubblicato nel 2002 con il nome \"Soul Brains\"."}
{"id": "2446572", "revid": "729019", "url": "https://it.wikipedia.org/wiki?curid=2446572", "title": "Stazione di Pregnana Milanese", "text": "La stazione di Pregnana Milanese \u00e8 una fermata ferroviaria della ferrovia Torino-Milano ubicata nel comune di Pregnana Milanese lungo via Olivetti.\nStoria.\nLa fermata venne attivata il 14 giugno 2009 per espressa richiesta dei cittadini del comune omonimo, a margine della realizzazione di un ampio quartiere residenziale dotato di piazza e centro commerciale.\nStrutture e impianti.\nIl piazzale \u00e8 composto da due binari dotati di marciapiedi con lunghezza pari a 250 metri e coperti da ampie tettoie vetrate, ai quali si accede tramite sottopassi pedonali.\nNelle immediate vicinanze della stazione ferroviaria \u00e8 presente un piccolo parcheggio auto.\nMovimento.\nLa fermata \u00e8 servita dai treni del servizio ferroviario suburbano di Milano, linea S6 (Novara-Pioltello Limito-Treviglio), svolti da Trenord, a cadenza ogni 30 minuti, nell'ambito di contratto stipulato con Regione Lombardia.\nServizi.\n\u00c8 presente dal 2018 un piccolo bar caffetteria che fa anche da biglietteria."}
{"id": "2446573", "revid": "253269", "url": "https://it.wikipedia.org/wiki?curid=2446573", "title": "Monty Woolley", "text": "Biografia.\nIl suo vero nome era Edgar Montillion Wooley. Proveniente da una famiglia benestante, si laure\u00f2 a Yale, dove in seguito avrebbe insegnato recitazione.\nPopolare figura dello spettacolo americano, attivo in teatro, radio, cinema e televisione, Woolley viene ricordato soprattutto per la sua brillante interpretazione nella commedia cinematografica \"Il signore resta a pranzo\" (1942) di William Keighley, tratta dall'omonima pi\u00e8ce di George S. Kaufman e Moss Hart, che lo stesso attore aveva interpretato con successo a Broadway qualche anno prima.\nInoltre fu candidato all'Oscar come migliore attore protagonista per \"The Pied Piper\" (1942) di Irving Pichel e all'Oscar come migliore attore non protagonista per \"Da quando te ne andasti\" 1944) di John Cromwell.\nApertamente omosessuale, era un intimo amico di Cole Porter."}
{"id": "2446587", "revid": "106908", "url": "https://it.wikipedia.org/wiki?curid=2446587", "title": "T\u00f6nnies", "text": ""}
{"id": "2446603", "revid": "1243", "url": "https://it.wikipedia.org/wiki?curid=2446603", "title": "Viareggio Scalo", "text": ""}
{"id": "2446606", "revid": "117897902", "url": "https://it.wikipedia.org/wiki?curid=2446606", "title": "Premi BAFTA 1950", "text": "La cerimonia di premiazione della 3\u00aa edizione dei Premi BAFTA si \u00e8 tenuta nel 1950.\nVincitori e candidati.\nI vincitori sono indicati in grassetto."}
{"id": "2446607", "revid": "6923", "url": "https://it.wikipedia.org/wiki?curid=2446607", "title": "Coppa Italia UISP Supermotard", "text": ""}
{"id": "2446608", "revid": "196390", "url": "https://it.wikipedia.org/wiki?curid=2446608", "title": "Buena Vista Film Distribution", "text": ""}
{"id": "2446609", "revid": "117847798", "url": "https://it.wikipedia.org/wiki?curid=2446609", "title": "Madeleine Sherwood", "text": "In alcuni film \u00e8 accreditata come Madeleine Thornton-Sherwood. Attiva principalmente per il teatro, ha svolto anche un'intensa attivit\u00e0 nel cinema e nella televisione. La sua interpretazione pi\u00f9 celebre \u00e8 sicuramente quella di Mae Pollitt nel film \"La gatta sul tetto che scotta\" (1958), per la regia di Richard Brooks, che la diresse anche in \"La dolce ala della giovinezza\" (1962).\n\u00c8 inoltre passata alla storia per la sua fervente attivit\u00e0 in movimenti pacifici di liberazione, come quello di Martin Luther King.\nBiografia.\nNata nel 1922 in Qu\u00e9bec nel comune di Outremont (ora unito a Montr\u00e9al), nipote di un professore di odontoiatria della \"McGill University\" di Montr\u00e9al, cominci\u00f2 a recitare all'et\u00e0 di quattro anni, prendendo parte ad una recita organizzata dalla sua parrocchia. Cominci\u00f2 la sua carriera professionale grazie a Rupert Kaplan, che la not\u00f2 e la scrittur\u00f2 per delle parti in alcuni sceneggiati televisivi trasmessi dalla CBC.\nLa Sherwood si trasfer\u00ec a New York nel 1950 assieme al marito Robert Sherwood, sposato dieci anni prima, ed inizi\u00f2 a lavorare a Broadway, apparendo nel celebre \"Il crogiuolo\", tratto da un'opera di Arthur Miller. In seguito fu scritturata per recitare in importanti rappresentazioni tratte da opere di Tennessee Williams, come \"La gatta sul tetto che scotta\" e \"La dolce ala della giovinezza\", recitando anche nelle omonime versioni cinematografiche, rispettivamente del 1958 e 1962; in tali occasioni ebbe modo di lavorare accanto ad attori celebri, quali Paul Newman, Elizabeth Taylor e Geraldine Page.\nNel 1957 divenne membro dell\"'Actor's Studio\", lavorando con Lee Strasberg, e negli anni seguenti ne venne eletta membro a vita.\nLa Sherwood, che era dichiaratamente simpatizzante per la sinistra, durante il maccartismo fu inserita nella lista nera, e costretta, nonostante il suo talento, a non lavorare pi\u00f9 in produzioni di alto livello. Negli anni che vanno dal 1950 al 1956, infatti, la sua carriera conobbe una forte battuta d'arresto. Malgrado ci\u00f2, la Sherwood non si diede per vinta e continu\u00f2 a professare liberamente i propri pensieri, stabilendo anche un forte legame di collaborazione con Martin Luther King, e divenendo membro onorario del \"Congress of Racial Equality\", noto anche con la sola sigla CORE.\nL'attrice pag\u00f2 il suo impegno civile a caro prezzo: in occasione di una manifestazione, venne infatti arrestata, processata e condannata a sei mesi di lavori forzati. Della sua difesa fu incaricato Fred Grey, ed il processo pass\u00f2 alla storia perch\u00e9 Grey fu il primo avvocato afro-americano a difendere una donna bianca. \nNegli anni settanta, Madeleine Sherwood si dedic\u00f2 solamente alla recitazione, apparendo in numerose serie televisive e film, quali \"Changeling\" (1980), di Peter Medak.\nAll'inizio degli anni ottanta, decisivo fu l'incontro con Gloria Steinem e Betty Dodson, note leader femministe, assieme alle quali lavor\u00f2 assiduamente per la parit\u00e0 dei diritti fra uomo e donna.\nAlla fine degli anni novanta, ormai alla soglia degli ottant'anni, ritorn\u00f2 a vivere in Canada. Malgrado avesse trascorso negli Stati Uniti la maggior parte della sua esistenza, Madeleine Sherwood non ricevette mai la cittadinanza statunitense.\nOltre che madre di una bambina avuta dal matrimonio con Robert Sherwood, l'attrice era nonna e bisnonna di sei bambini."}
{"id": "2446612", "revid": "1571097", "url": "https://it.wikipedia.org/wiki?curid=2446612", "title": "Corri", "text": "Corri \u00e8 il quarto singolo estratto dall'album Attimo x attimo, album d'esordio di Anna Tatangelo. Il brano \u00e8 in rotazione per tutta l'estate.\n\u00c8 scritto da Annalisa Sacchezin, composto da Luca Chiaravalli e pubblicato dall'etichetta Emi sotto l'edizione Emi Music Publishing Italia S.p.A."}
{"id": "2446613", "revid": "12760", "url": "https://it.wikipedia.org/wiki?curid=2446613", "title": "Mina antipersona", "text": ""}
{"id": "2446616", "revid": "442848", "url": "https://it.wikipedia.org/wiki?curid=2446616", "title": "R\u00edo Grande (fiume Per\u00f9)", "text": "Il R\u00edo Grande (o R\u00edo Grande de Nazca, o R\u00edo Nazca) \u00e8 un fiume situato nel Per\u00f9 sud-occidentale, nella provincia di Nazca, Regione di Ica. \u00c8 la pi\u00f9 importante risorsa idrica della Provincia di Nazca.\nNasce dalla confluenza dei fiumi R\u00edo Aja e R\u00edo Tierras Blancas; sulla stessa confluenza, sorge anche la citt\u00e0 di Nazca.\nSuoi affluenti sono il R\u00edo Ingenio, il R\u00edo Taruga e il R\u00edo Las Trancas.\nSfocia a estuario nell'Oceano Pacifico."}
{"id": "2446618", "revid": "98309181", "url": "https://it.wikipedia.org/wiki?curid=2446618", "title": "William West, I barone De La Warr", "text": "Biografia.\nFu un capitano all'assedio di San Quintino nel 1557. Nel 1563, venne reintegrato nei ranghi della nobilt\u00e0 inglese (per i suoi diritti di discendenza); venne fatto cavaliere e nominato \"barone De La Warr\", il 5 febbraio 1570. Come Lord, prese parte ai processi contro Thomas Howard, IV duca di Norfolk e dopo, suo figlio, in quello contro Philip Howard, XX conte di Arundel.\nFu un nobile di prima nomina, ma i suoi discendenti acquisirono i diritti di nobilt\u00e0 risalenti al 1299, per aver ereditato il titolo dello zio Thomas West nono barone De La Warr. Per le nuove regole della House of Lords, il titolo di suo zio Thomas era decaduto nel passaggio dalle figlie del secondo zio di William West, Sir Owen West ai successori; comunque, secondo i record della nobilt\u00e0 inglese, queste regole erano risalenti all'epoca medioevale. Quello che sembra chiaro \u00e8 comunque che gli storici moderni, ma non tutti, sostengono la discendenza dal titolo antico, piuttosto che la nuova creazione, per cui William sarebbe da considerare il decimo barone De La Warr."}
{"id": "2446621", "revid": "287204", "url": "https://it.wikipedia.org/wiki?curid=2446621", "title": "HMS Liverpool (C11)", "text": "La HMS \"Liverpool\" (Pennant number C11), \u00e8 stata un incrociatore leggero Classe Town, tipo \"Gloucester\", della Royal Navy. Fu la sesta nave da guerra britannica ad avere il nome della citt\u00e0 di Liverpool e serv\u00ec tra il 1938 ed il 1952, partecipando alla Seconda guerra mondiale.\nServizio.\nNelle Indie Orientali ed in Cina.\nViene impiegata inizialmente nelle Indie Orientali e ad Hong Kong, per difendere la colonia da Cina e Giappone. Nel gennaio 1940 recupera 21 marinai tedeschi sopravvissuti all'affondamento del mercantile \"Colombus\".\nDurante il conflitto.\nAl momento dello scoppio del conflitto, la \"Liverpool\" si trovava assegnata allo Squadrone delle Indie Orientali, con base ad Aden e compiti di scorta e caccia a forzatori di blocco e mercantili tedeschi. Nel novembre 1939 venne trasferita presso la base di operazioni cinese, giungendo ad Hong Kong il 10 dicembre successivo. Alla fine del gennaio 1940 entr\u00f2 brevemente in cantiere per lavori di manutenzione, tornando poi in servizio con compiti principalmente di difesa del naviglio mercantile. Nel mese di aprile venne riassegnata nelle Indie Orientali, operando insieme all'incrociatore australiano HMAS \"Hobart\" nel Mar Rosso durante le operazioni militari in Somaliland.\nNel mese di giugno venne trasferita nella Mediterranean Fleet, partecipando ad un'incursione contro la base di Tobruk insieme alla \"Gloucester\" il 12 giugno 1940, ma senza successo, finendo anzi danneggiata dalla violenta reazione dell'incrociatore corazzato \"San Giorgio\", ancorato nella rada. Successivamente prese parte alla battaglia dell'Espero il 28 giugno 1940, inquadrata nella 7\u00aa divisione Incrociatori britannica (7th Cruiser Squadron) sotto il comando dell'ammiraglio di divisione John Tovey, con il ruolo di vice ammiraglia. Durante lo scontro affond\u00f2 il cacciatorpediniere italiano \"Espero\", venendo colpita a sua volta da un colpo di un pezzo da 120\u00a0mm, riportando solo danni minori.\nNei primi giorni di luglio prese parte alla scorta a due convogli diretti a Malta denominati MF1 e MS1. Il 9 luglio prese parte al breve scontro di punta Stilo con la flotta italiana. Due giorni dopo venne danneggiata in un attacco aereo. Dal 21 luglio partecip\u00f2 alla scorta ad un convoglio diretto nel Mar Egeo, insieme all'incrociatore \"Capetown\" e a quattro cacciatorpediniere. Il 29 luglio venne colpita da proiettile sul ponte principale che rimase inesploso dopo aver attraversato il ponte B. L'impatto uccise un membro dell'equipaggio. Il giorno successivo la \"Liverpool\" venne trasferita presso il 3\u00ba Squadrone incrociatori, rimanendo in cantiere per riparazioni per tutto il mese di agosto. All'inizio di settembre partecip\u00f2 alla scorta al convoglio MS2 per Malta, incontrando in seguito al largo di Pantelleria la nave da battaglia \"Valiant\", la portaerei \"Illustrious\" e gli incrociatori \"Calcutta\" e \"Coventry\", inviati a rinforzare la Mediterranean Fleet (Operazione Hats). Di ritorno ad Alessandria la flotta effettu\u00f2 attacchi aerei su Rodi.\nDall'8 ottobre forn\u00ec copertura a distanza a una nuova operazione di rifornimento di Malta, insieme alle portaerei \"Illustrious\" e \"Eagle\", alle navi da battaglia \"Valiant\", \"Ramillies\" e \"Warspite\" e agli incrociatori \"Ajax\", \"Gloucester\", \"Orion\", \"York\" e HMAS \"Sidney\", accompagnati da otto cacciatorpediniere. Tre giorni dopo scort\u00f2 la \"Illustrious\" e la \"Eagle\" durante una missione di bombardamento su Leros. Il 12 ottobre venne attaccata da siluranti italiane, senza ricevere danni. Una delle unit\u00e0 italiane, l', venne affondata dalla \"York\". Due giorni dopo, durante una simile missione contro le basi di Leros, venne colpita a prua da un siluro lanciato da un aereo. L'impatto caus\u00f2 un incendio in un deposito di carburante e danneggi\u00f2 la torretta A. L'unit\u00e0 venne quindi rimorchiata durante il tragitto, perdendo completamente parte della prua durante la navigazione. Le riparazioni temporanee si protrassero fino al marzo 1941 per preparare la nave alla traversata oceanica verso gli Stati Uniti, dove avrebbero avuto luogo le riparazioni definitive. In aprile la nave salp\u00f2 per i cantieri di Mare Island, in California, dove giunse il 16 giugno successivo dopo soste a Manila e alle Hawaii.\nI lavori vennero completati il 20 novembre, e il 5 dicembre la \"Liverpool\" giunse nel Regno Unito, dove entr\u00f2 nuovamente in cantiere per l'installazione di nuove apparecchiature radar, tra cui il Type 273 per la scoperta di unit\u00e0 di superficie, il Type 281 per l'individuazione aerea e i Type 284 e 285 per il controllo degli armamenti principali e secondari. Il 6 febbraio 1942 venne quindi trasferita a Scapa Flow con la Home Fleet.\nInquadrata nel 13\u00ba Squadrone incrociatori, venne impiegata nella scorta ai convogli artici diretti in Unione Sovietica fino a tutto il mese di maggio. Le scorte a questi convogli erano particolarmente numerose a causa della minaccia di una sortita in mare della \"Tirpitz\", ultima nave da battaglia tedesca. In giugno prese parte insieme alla Forza W all'Operazione Harpoon, un convoglio per il rifornimento dell'isola di Malta. Il 14 giugno venne colpita alla sala macchine da un aerosilurante italiano. L'esplosione blocc\u00f2 il timone e gli apparecchi di punteria delle torrette X e Y, la velocit\u00e0 venne ridotta a quattro nodi e la nave inizi\u00f2 ad inclinarsi lateralmente a causa della falla nello scafo. Rimorchiata dal cacciatorpediniere \"Antelope\" verso Gibilterra, venne fatta oggetto di ulteriori attacchi aerei, venendo ulteriormente danneggiata da bombe cadute vicino allo scafo. Il 17 giugno giunse infine a Gibilterra, venendo sottoposta a riparazioni temporanee. Il 5 agosto successivo venne torn\u00f2 quindi in patria, entrando in cantiere a Rosyth per le riparazioni definitive, che durarono fino al luglio 1943.\nNel dopoguerra.\nDopo aver ricevuto un nuovo modello di radar e ulteriore armamento antiaereo al posto della torretta \"X\", la \"Liverpool\" torn\u00f2 in servizio nell'ottobre 1945, entrando nel 15\u00ba Squadrone Incrociatori della \"Mediterranean Fleet\". Per i successivi due anni sostitu\u00ec l' nel porto di Trieste e, come ammiraglia dell'Ammiraglio Algernon Willis, visit\u00f2 numerosi porti del Mediterraneo, incluse Istanbul, Sebastopoli ed Atene. L'incrociatore trasport\u00f2 inoltre la torcia olimpica nell'aprile 1948, in preparazione alla cerimonia di apertura dei Giochi olimpici di Londra.\nMentre si trovava nel porto di Alessandria d'Egitto, il 22 gennaio 1950 accolse a bordo re Faruq, per un incontro con Lord Louis Mountbatten e l'Ambasciatore britannico in Egitto. Nel settembre 1951 la \"Liverpool\" fu la prima nave da guerra britannica a visitare la Jugoslavia dopo la fine della guerra e venne visitata dal Maresciallo Tito nella citt\u00e0 di Spalato.\nIn seguito all'abrogazione del Trattato anglo-egiziano del 1936 nell'ottobre 1951, la Royal Navy invi\u00f2 delle navi da guerra nella zona di Porto Said dove i lavoratori del porto avevano indetto uno sciopero contro l'amministrazione britannica del Canale di Suez. Gli incrociatori \"Gambia\" e \"Liverpool\" giunti sul luogo si occuparono di svolgere le operazioni portuali, sostituendo con i loro equipaggi i lavoratori in sciopero e difendendo la zona da possibili attacchi di guerriglia.\nNel 1952 la \"Liverpool\" venne trasferita nella riserva a Portsmouth. La razionalizzazione graduale della Royal Navy iniziata nei primi anni 50 port\u00f2 all'abolizione della flotta di riserva con il \"Defence White Paper\" del 1957 presentato dal ministro della Difesa Duncan Sandys. Inoltre per l'inizio degli anni 60 tutti gli incrociatori vennero ritirati dal servizio e sostituiti dai cacciatorpediniere Classe County e da tre incrociatori lanciamissili della Classe Tiger. La \"Liverpool\" venne venduta nel 1958 per essere demolita a Bo'ness, in Scozia."}
{"id": "2446626", "revid": "767487", "url": "https://it.wikipedia.org/wiki?curid=2446626", "title": "Elton John and Tim Rice's Aida", "text": "Elton John's and Time Rice's Aida \u00e8 il quarantesimo album (il ventisettesimo in studio) dell'artista britannico Elton John, pubblicato il 23 marzo 1999.\nIl disco.\n\u00c8 un concept album; tratta l\"'Aida\" di Giuseppe Verdi, ed \u00e8 basato sull'omonimo musical. I brani sono stati tutti composti da Elton John e Tim Rice appositamente per lo spettacolo teatrale; musicalmente parlando, essi sono abbastanza eclettici, e vanno dal reggae di \"Another Pyramid\" al gospel di \"The Gods Love Nubia\", al pop di \"Not Me\", \"Elaborate Lives\", \"A Step Too Far\" e \"Written in the Stars\". Le tracce sul CD non sono per\u00f2 ordinate nella stessa maniera del musical.\nElton canta nei brani \"Written in the Stars\" (con LeAnn Rimes), \"I Know the Truth\" (con Janet Jackson), \"A Step Too Far\" (con le attrici del musical Heather Headley e Sherie Scott; la prima canta anche in \"Elaborate Lives\") e \"The Messenger\" (con Lulu); le altre tracce vedono la partecipazione di nomi pi\u00f9 o meno famosi nel panorama musicale mondiale, quali Sting, Tina Turner, Ang\u00e9lique Kidjo, le Spice Girls, i Boyz II Men, Shania Twain, Lenny Kravitz, James Taylor, Kelly Price e Dru Hill.\nQuesto disco \u00e8 anche noto come il \"Concept Album\" di \"Aida\", sia perch\u00e9 fu pubblicato prima del debutto del musical a Broadway (2000), sia per distinguerlo da un altro CD, \"Elton John and Tim Rice's Aida: Original Broadway Cast Recording\" (2000), contenente i brani di Elton cantati dagli attori del cast. Quest'ultimo disco presenta pi\u00f9 tracce rispetto ad \"Elton John and Tim Rice's Aida\", ma non include \"The Messenger\", eliminata dallo spettacolo a Broadway.\n\"Elton John and Time Rice's Aida\" non ottenne una grande accoglienza dalla critica e deluse le aspettative di molti, a differenza del musical. Anche l'accoglienza del pubblico fu piuttosto fredda (#41 USA, #29 UK), soprattutto perch\u00e9 l'album era stato pubblicato un anno prima del debutto dello spettacolo a Broadway. Ci\u00f2 nonostante, il primo singolo \"Written in the Stars\" ebbe un buon successo e lanci\u00f2 LeAnn Rimes nel panorama musicale europeo. Il secondo singolo \"A Step Too Far\" consegu\u00ec una #15 nella classifica statunitense della musica Adult contemporary.\nTracce.\nTutti i brani sono stati composti da Elton John e Tim Rice."}
{"id": "2446627", "revid": "345405", "url": "https://it.wikipedia.org/wiki?curid=2446627", "title": "Alferio Pappacarbona", "text": ""}
{"id": "2446633", "revid": "287204", "url": "https://it.wikipedia.org/wiki?curid=2446633", "title": "Giacomo De Cerce", "text": "Giacomo de Cerce ha cominciato la pratica del Judo nel 1971 presso la palestra di via Dupr\u00e8 a Milano diretta dal Maestro Beppe Vismara, adiacente all'istituto San Gaetano dove studiava, terminati gli studi frequent\u00f2 la Palestra \"Yoshin\" di Milano, diretta dal Maestro Giuliani, dove pratic\u00f2 come atleta agonista per diversi anni a parecchie competizioni. \nDal 1993 iniziano i diversi viaggi in Giappone dove pratica per diversi anni presso il K\u014dd\u014dkan di Tokyo a seminari tecnici e agonistici specializzandosi sui Kata.\n\u00c8 stato in assoluto uno dei primi divulgatori in Lombardia come atleta di gare di Kata che cominciarono ad esserci nel 2002.\nNel 2006 entra a far parte della Nazionale Italiana di Kata partecipando a diverse competizioni internazionali.\n\u00c8 stato il primo judoka in Italia e in Europa, insieme al suo compagno di squadra Pierluca Padovan, a conquistare tre titoli Europei EJU in tre categorie diverse: Master/Open/Over nel Kime no Kata, oltre ad aver conquistato una medaglia di bronzo al 1\u00ba Campionato del Mondo IJF nel 2009 sempre nel Kime no Kata a Malta.\nIl 7 dicembre 2010 al Teatro dal Verme di Milano gli viene conferita l'onorificenza dal Comune di Milano e dal sindaco Letizia Moratti della Medaglia d'oro di benemerenza civica \u201cAmbrogino d'oro\u201d come miglior atleta dell'anno.\nIl 13 febbraio 2012 gli viene conferita dal presidente del CONI dott.Giovanni Petrucci la medaglia d'argento al valore atletico in riconoscimento ai risultati ottenuti.\nCon 24 presenze in Nazionale chiude la sua carriere agonistica di gare di Kata nel 2015 per dedicarsi totalmente all'insegnamento.\nQualifica di Maestro di Judo c.n. 5\u00baDan FIJLKAM, Azzurro di Judo e Docente Federale Nazionale di Kata.\nMembro del Kodokan Judo Institute di Tokyo dal 1999\nCollegamenti esterni.\nSito ufficiale"}
{"id": "2446634", "revid": "108867480", "url": "https://it.wikipedia.org/wiki?curid=2446634", "title": "Abesan", "text": "Govern\u00f2 dopo Iefte per sette anni. Oriundo di Betlemme di Zabulon, ebbe trenta figli e trenta figlie, tutti accasati."}
{"id": "2446635", "revid": "287204", "url": "https://it.wikipedia.org/wiki?curid=2446635", "title": "Tommaso Sorgi", "text": "Biografia.\nFocolarino, sposato e padre di quattro figli, nasce in una famiglia artigiana: padre falegname, madre casalinga, tre fratelli. A due anni dalla sua nascita, la famiglia si trasferisce a Teramo. Formatosi nello studio della filosofia neo-tomista negli anni di liceo presso il seminario regionale di Chieti, \u00e8 stato presidente diocesano della Giovent\u00f9 Cattolica (1940-1947), e nel marzo 1945 ha partecipato ai momenti fondativi delle Acli a Roma e poi nella sua citt\u00e0.\nHa frequentato l'universit\u00e0 alla Cattolica di Milano e poi a Roma dove si \u00e8 laureato in lettere. Ha insegnato \u201cSociologia\u201d presso le Facolt\u00e0 di Giurisprudenza e di Scienze Politiche dell'Universit\u00e0 abruzzese (1966- 1990), e \u201cStoria dei movimenti sociali cristiani\u201d presso l'Istituto Internazionale di Loppiano, Firenze. Ha ricoperto le seguenti cariche pubbliche nella citt\u00e0 e in ambito nazionale:\nDal 1946 ricopre vari incarichi pubblici: consigliere comunale di Teramo (1946-1964), presidente della Federazione Provinciale Coltivatori diretti (1955-1970) e presidente degli Ospedali e Istituti Riuniti di Teramo (1957-1961).\nDal 1953 al 1972 \u00e8 Deputato al Parlamento italiano, facendo parte della Commissione Pubblica Istruzione e, poi, di quella della Sanit\u00e0; \u00e8 stato presidente della Commissione mista Interni-Sanit\u00e0 per la legge sugli asili-nido, relatore sul bilancio del Ministero della Sanit\u00e0 (1961), membro di due Commissioni parlamentari di studio dei sistemi sanitari inglese e sovietico. Con proposte di legge, interventi in aula e azioni sulle strutture pubbliche ha operato per problemi nazionali e locali, tra cui: proposta di un \"piano bianco\" per la riforma sanitaria (1961), invalidi civili, asili nido, solidit\u00e0 della famiglia, scuole, industrializzazione abruzzese, viabilit\u00e0 regionale (in particolare autostrada trans-appenninica), infrastrutture per zone agricole, sostegni ad economia montana e pastorizia, sviluppo della zona costiera, edilizia pubblica e viabilit\u00e0 nel capoluogo, istituzione di due nuovi comuni, universit\u00e0 abruzzese.\nDal 1972 concentra il suo impegno nel Movimento dei Focolari diventando collaboratore della fondatrice Chiara Lubich. Nel 1986 si trasferisce con la famiglia ai Castelli Romani per assumere la direzione del Centro studi per la conservazione e la diffusione del patrimonio di scritti del Servo di Dio Igino Giordani.\nCon i rappresentanti del Movimento nei cinque continenti, ha elaborato la proposta di un \"triplice patto\" - morale, programmatico, partecipativo - per nuove forme di partecipazione politica ed un \"Appello per l'unit\u00e0 dei popoli\", presentato all'ONU nel 1987. \nNel 1993 la Fratellanza Artigiana, istituzione di Teramo, gli assegna il premio etico Paliotto d'Oro.\nNel 2008, il Comune di Tivoli gli assegna il Premio Culturale Igino Giordani.\nSvolge attivit\u00e0 di pubblicista: ha fondato e diretto un periodico politico locale (\"La Specola\", Teramo, 1946-1950); collabora dal 1940 al settimanale diocesano \"L'Araldo Abruzzese\" e dal 1956 al quindicinale \"Citt\u00e0 Nuova\" di Roma.\nPensiero.\nLa sua proposta di teoria sociale \u00e8 un approccio fenomenologico in chiave altruistica. Una fra le sue opere \u00e8 \"Costruire il sociale. La persona e i suoi piccoli mondi\", 1991, che conclude percorso di ricerca delle fondamenta agapiche della socialit\u00e0 umana, ricerca partita con \"Sociologia del cristianesimo\" (1969), con \"Il pluralismo e lo stato\" (1971), e l'analisi scritturistica su \"L'amore materno di Dio\" (1978). Ha scritto le monografie \"La sociologia del profondo\", 1985, e \"La sociologia dell'amore\", 1990, in cui vi \u00e8 un approfondimento della figura del sociologo Pitirim Sorokin. Nel campo del pensiero sociale cristiano, ha pubblicato studi sulla \"Populorum progressio\", 1967, e sulla \"Laborem exercens\", 1982.\nNegli ultimi tempi la sua attivit\u00e0 di studio \u00e8 rivolta ad approfondire la conoscenza della figura spirituale e intellettuale di Igino Giordani, con contributi ai percorsi investigativi per la causa di beatificazione del Servo di Dio."}
{"id": "2446636", "revid": "25051202", "url": "https://it.wikipedia.org/wiki?curid=2446636", "title": "Ibsan", "text": ""}
{"id": "2446639", "revid": "118604992", "url": "https://it.wikipedia.org/wiki?curid=2446639", "title": "Tashi Dawa", "text": "Biografia.\nTashi Dawa (in mandarino, Zhaxi Dawa), uno dei pi\u00f9 importanti autori Tibetani che scrivono in lingua cinese, nacque da padre tibetano e da madre cinese han nella regione tibetana di Kham nella provincia di Sichuan. Incominci\u00f2 a scrivere racconti nel 1979, ha pubblicato molti volumi di storie e saggi, e ha prodotto un film-documentario sulla lingua tibetana.\nLe sue opere sono state tradotte nella maggior parte delle lingue pi\u00f9 conosciute e studi su di lui hanno cominciato a prendere piede oltre oceano dalla met\u00e0 degli anni \u201890. Tashi Dawa fa parte del \"Tibet's \"Chinese Writers' Group\" (\"Xizang de Hanyu Zuojiaqun\"); insieme ad altri scrittori tibetani, tra cui Woeser (\"Weise\"), Methuk (\"Meizhuo\"), Serpo (\"Sebo\"), Alai, rappresentano i maggiori esperti tibetani nella produzione in lingua cinese.\nIl racconto \"L'anima legata alla cinghia di cuoio\" (Xi zai pisheng koushang de hun, 1985) \u00e8 stato un testo di rottura della linea narrativa: \u00e8 allo stesso tempo realistico e magico, storico e futuristico. Il tortuoso cammino dell'ingresso del Tibet nel mondo moderno si dispiega nella quotidiana confusione con la tecnologia, in conflitti di credenze e sistemi di valori, e nella struttura della storia, che racchiude nozioni contraddittorie del tempo e dell'esistenza. \nL'autore ha poi continuato a esplorare questo tema nelle sue variazioni, culminando nel romanzo \"Tibet, anni misteriosi\" (Xizang, yinmi suiyue, 1993). Nonostante sia cresciuto in un ambiente moderno, Tashi Dawa prende ispirazione dalla diverse tradizioni tibetane e dalla cultura popolare. Tuttavia il suo profondo interesse per le complesse questioni con cui il Tibet moderno deve confrontarsi, lo lasciano senza illusioni su uno Shangri-la che non \u00e8 mai esistito e non esister\u00e0 presumibilmente mai. Come presidente della Associazione degli Scrittori Tibetani, la sua stessa carriera racconta la storia di un intellettuale tibetano che nello stesso tempo indaga le radici e la modernit\u00e0, e esplora fede e fato, solo per incarnare il dilemma di abbracciarli entrambi."}
{"id": "2446641", "revid": "287204", "url": "https://it.wikipedia.org/wiki?curid=2446641", "title": "Vistaprint", "text": "Vistaprint \u00e8 un'azienda online che fornisce materiali promozionali, prodotti legati alla stampa e servizi di marketing, sia per le piccole e medie imprese (a cui spesso ci si riferisce col termine PMI) che per i consumatori privati. Nella 26\u00aa classifica annuale GAM 101, Vistaprint si trova al 40\u00ba posto tra le societ\u00e0 di stampa negli Stati Uniti per fatturato e al quarto posto per velocit\u00e0 di crescita. Inoltre, \u00e8 anche la sesta societ\u00e0 per azioni per capitalizzazione.\nIl fatturato totale di Vistaprint \u00e8 cresciuto da 6,1 milioni di dollari nell'anno fiscale terminato il 30 giugno 2001 a 400,7 milioni di dollari nell'anno fiscale terminato il 30 giugno 2008. Secondo un'indagine condotta da www.compete.com, il dominio Vistaprint.com ha ricevuto 7.556.490 visite nel Giugno 2008.\nIl Business.\nSituata a Hamilton, Vistaprint impiega globalmente oltre 1.600 dipendenti nei propri uffici e nelle proprie strutture produttive. Negli Stati Uniti, gli uffici di Vistaprint si trovano a Lexington, mentre gli uffici europei sono situati a Barcellona. I suoi due stabilimenti per la stampa, che occupano una superficie di 19.000 m2, sono ubicati a Windsor, Ontario e Venlo. Vistaprint utilizza una tecnologia brevettata per aggregare e stampare un grande numero di ordini personalizzati nei suoi stabilimenti produttivi automatizzati negli Stati Uniti e in Europa, tecnologia che permette a Vistaprint di produrre una media di 44.000 ordini al giorno.\nGli ordini per i clienti residenti negli Stati Uniti sono stampati nell'impianto di Windsor, Ontario, mentre gli ordini destinati all'Europa e all'Asia sono prodotti a Venlo, nei Paesi Bassi.\nIl Servizio per l'assistenza clienti, Vistaprint Jamaica Limited, \u00e8 situato a Montego Bay, Giamaica, e vi lavora del personale della societ\u00e0 sin dall'apertura avvenuta nel Novembre 2003.\nLa Storia.\nVistaprint \u00e8 stata fondata a Parigi, dall'attuale presidente e amministratore delegato Robert Keane nel 1995, subito dopo la laurea all'INSEAD Business School. L'idea di Keane era quella di colmare il gap nel mercato della stampa relativo alle piccole e piccolissime societ\u00e0; per questo motivo, svilupp\u00f2 il business plan di Vistaprint mentre frequentava ancora l'universit\u00e0. La sua intuizione nasceva dalla constatazione che, dal momento che le tipografie tradizionali accettavano solo commesse da migliaia di pezzi, le piccole societ\u00e0 non potevano permettersi tali quantit\u00e0 e quindi ne rimanevano escluse. Keane vide quindi un grosso potenziale di crescita nella stampa di piccoli ordini raggruppati in grandi quantitativi.\nTredici anni dopo lo stesso gap \u00e8 stato riconosciuto anche da altre societ\u00e0, come Staples e OfficeMax.\nUtilizzando una tecnologia avanzata per raggruppare ordini simili in gruppi molto grandi, Vistaprint \u00e8 in grado di produrre un elevato numero di ordini in tempi brevi. Questo consente ai clienti di poter ordinare anche piccole quantit\u00e0 di prodotto, ad esempio dieci pezzi, anzich\u00e9 mille. Il sito Internet di Vistaprint permette di visualizzare e modificare il design del prodotto all'interno dello studio grafico; In questo modo, chiunque \u00e8 in grado di progettare il proprio prodotto e ordinarlo attraverso il sito. Questi processi e metodi di produzione sono disponibili per tutta la gamma di prodotti presenti sul sito.\nIl processo di Vistaprint.\nVistaprint applica i principi della produzione di massa alla stampa: utilizza macchinari e processi propri della stampa industriale per la stampa commerciale in piccole quantit\u00e0, permettendo cos\u00ec di ottenere costi per unit\u00e0 vicini a quelli della stampa industriale. Utilizzando delle tecnologie brevettate, Vistaprint \u00e8 stata in grado di spostare la tradizionale curva costi-volumi, in modo tale che i piccoli ordini siano relativamente economici. Molti aspetti di questo processo sono brevettati.\nVistaprint usa un sistema self-service che permette di creare, controllare e ordinare i prodotti direttamente dal sito web e di gestire la stampa, il taglio, l'imballaggio e la spedizione attraverso i propri impianti produttivi. Gli aspetti chiave del processo riguardano l'integrazione dei sistemi, l'aggregazione degli ordini, la standardizzazione e l'automazione.\nIl processo produttivo brevettato di Vistaprint coinvolge molteplici componenti software e diverse componenti produttive, il tutto inserito all'interno di un flusso produttivo continuo che inizia con un semplice click e termina con la spedizione dell'ordine. Vistaprint \u00e8 integrata verticalmente con due grandi impianti produttivi, uno per il Nord America a Windsor, Ontario, e uno per l'Europa a Venlo, Paesi Bassi. Questo permette alla societ\u00e0 di avere il completo controllo dell'intero processo e le consente di investire nelle pi\u00f9 efficienti presse di stampaggio del mercato (come la MAN Roland 700) utilizzando la tecnologia come parte integrante della linea di assemblaggio.\nVistaprint crea migliaia di ordini destinati a clienti situati in tutto il mondo attraverso il suo sito web. Dato l'elevato volume di ordini, si crea una considerevole omogeneit\u00e0 tra essi. Gli ordini possono essere lavorati insieme utilizzando una complessa formula basata su fattori quali il tipo di lavorazione, la carta da impiegare, quantit\u00e0, la data di consegna, e molti altri.\nVistaprint minimizza le opzioni di scelta dell'utente, tipiche della stampa commerciale a basso volume. Vengono prodotti tipologie standard di materiali stampati, come i biglietti da visita oppure le cartoline e, all'interno di ogni categoria, vengono proposte misure, tipi di carta e colori di inchiostro specifici. Di conseguenza, un grande numero di ordini simili possono essere lavorati insieme e, allo stesso tempo, i ritmi di lavoro sono pi\u00f9 veloci considerato il bisogno ridotto di cambiare la carta o l'inchiostro tra due lavorazioni.\nVistaprint utilizza tecniche proprie del Computer Integrated Manufacturing (CIM \u2013 Produzione Integrata di Fabbrica) per minimizzare l'intervento umano e i costi del lavoro. Utilizzando un ambiente di creazione e progettazione online, i clienti sono loro stessi i designer e i revisori dei propri prodotti. Gli ordini passano poi alla fase di lavorazione senza subire altri interventi. Grazie all'impiego di macchinari all'avanguardia (per la stampa, il taglio, l'imballaggio e la spedizione), l'intero processo produttivo pu\u00f2 essere controllato tramite computer/software. La stampa viene eseguita in un singolo passaggio da presse automatizzate in grado di produrre formati di grandi dimensioni con qualit\u00e0 professionale. Una volta stampati, i materiali sono tagliati nelle dimensioni corrette utilizzando una tagliatrice computerizzata, assemblati e imballati seguendo processi guidati da software brevettati e infine spediti al cliente.\nGrazie all'elevata personalizzazione che viene realizzata in soli 60 secondi di lavoro per ordine contro un'ora o pi\u00f9 delle societ\u00e0 tradizionali, Vistaprint \u00e8 in grado di stampare gli ordini pi\u00f9 velocemente e a costi inferiori rispetto alla media di mercato. La strategia \u00e8 quella di servire il mercato dei piccoli quantitativi, tradizionalmente esclusi dai grandi centri di stampa convenzionali.\nDati i suoi bassi costi di produzione e di lavorazione, Vistaprint riesce a proporre bassi costi unitari che le permettono di servire in maniera conveniente i piccoli consumatori. Il processo permette di ottenere anche costi marginali molto bassi sia per unit\u00e0 incrementali (500 biglietti da visita invece che 250) sia per ordini incrementali (un altro ordine di biglietti da visita o un set di etichette per indirizzo). Questa \u00e8 l'idea alla base dell'offerta di biglietti da visita gratuiti di Vistaprint (una campagna di viral marketing in corso da molto tempo), in quanto i costi unitari di ogni ordine di biglietti da visita gratuiti sono molto bassi. Inoltre, in questo modo il processo diventa pi\u00f9 redditizio quando un cliente aumenta le quantit\u00e0 oppure aggiunge un altro prodotto all'acquisto. Nel processo produttivo di Vistaprint, quindi, gli alti volumi di clienti abbassano i costi unitari e questo permette alla societ\u00e0 di ridurre ulteriormente i prezzi.\nLe Business Units.\nNel Maggio 2008 la societ\u00e0 ha modificato la propria struttura organizzativa, dividendola in due unit\u00e0 di business in base al criterio geografico: una situata negli Stati Uniti e l'altra in Europa. L'unit\u00e0 nord americana sar\u00e0 gestita da Wendy Cebula, Presidente di Vistaprint North America, che in precedenza occupava il ruolo di responsabile operativo; Janet Holian \u00e8 stata promossa dalla posizione di Responsabile Marketing al ruolo di Presidente di Vistaprint Europa e quindi sar\u00e0 a capo del team europeo negli uffici di Barcellona, Spagna."}
{"id": "2446642", "revid": "729019", "url": "https://it.wikipedia.org/wiki?curid=2446642", "title": "OMA SUD SkyCar", "text": "Lo SkyCar \u00e8 un aereo da trasporto leggero bimotore ad ala alta sviluppato dall'azienda aeronautica italiana OMA SUD di Capua (CE) nei tardi anni duemila.\nCaratterizzato dalla configurazione spingente, da un impennaggio a doppia deriva e da una cabina di pilotaggio che integra 5 posti a sedere, \u00e8 destinato al mercato dell'aviazione generale, commerciale e militare.\nStoria del progetto.\nL'azienda casertana avvi\u00f2 il programma SkyCar nel 2004 con l'idea di proporre un velivolo leggero multiruolo, economico e pratico per il mercato civile, commerciale, addestrativo, ma anche militare, paramilitare e per usi di protezione civile.\nL'anno successivo (giugno 2005) il piccolo bimotore fu presentato in forma di simulacro al Salone internazionale dell'aeronautica e dello spazio di Parigi-Le Bourget.\nIl prototipo (immatricolato I-SKYC) spicc\u00f2 il suo primo volo il 21 dicembre 2007 dall'aeroporto Oreste Salomone di Capua ai comandi del collaudatore Maurizio Cheli. All'inizio di marzo 2009 l'aeroplano aveva effettuato oltre 100 ore di volo.\nI piani aziendali prevedono che, in base alla richiesta, la costruzione dell'aereo avvenga in Italia ed il suo completamento negli Stati Uniti d'America.\nLa certificazione di tipo da parte di ENAC/EASA \u00e8 arrivata nel gennaio 2010, quella americana della Federal Aviation Administration (FAA) \u00e8 prevista entro la fine del marzo 2009.\nQuest'ultima \u00e8 particolarmente importante perch\u00e9 proprio dal mercato americano sono giunti i primi ordini: tre esemplari in versione passeggeri andranno a Air Key West, compagnia charter specializzata in voli per Miami e i Caraibi, dotata attualmente di un Beechcraft King Air e due Partenavia P68; altri tre aerei in configurazione cargo andranno invece a Miami Air Lease - attualmente dotata di un Convair CV-440 - che sfrutter\u00e0 il vano di carico di sette metri cubi per servire la Florida meridionale, le Bahamas ed i Caraibi.\nDal punto di vista commerciale, sono in corso diversi contatti con potenziali clienti governativi a livello nazionale e internazionale e la OMA SUD prevede che l'inizio delle prime consegne potrebbe avvenire gi\u00e0 nella prima met\u00e0 del 2010.\nSviluppo.\nLa progettazione dello SkyCar \u00e8 stata sviluppata secondo alcuni aspetti chiave: alta efficienza aerodinamica; autonomia superiore ai concorrenti; consumi contenuti; bassi costi operativi; basse emissioni inquinanti; comfort per i passeggeri (maggiore spazio interno e basso rumore nella cabina); architettura sinergica; avionica digitale di ultima generazione (con Synthetic Vision - 3D) ispirata ai concetti di Enhancing Situational Awareness e miglioramento delle capacit\u00e0 di monitoraggio e controllo; estrema versatilit\u00e0 (possibilit\u00e0 di allestimenti speciali per gli usi pi\u00f9 diversi).\nL'OMA SUD sta sviluppando particolari configurazione dello SkyCar con strumentazioni ad hoc in modo da permettere l'impiego del velivolo non solo all'ambito civile, delle aeroscuole e del turismo aeronautico, ma anche in grado di affermarsi anche nel difficile mercato militare, paramilitare, protezione civile e ambientale grazie a una piattaforma basica di grande operativit\u00e0 e facilmente adattabile a usi diversi.\nTecnica.\nLo SkyCar \u00e8 un velivolo compatto bimotore ad ala alta caratterizzato dalla propulsione in configurazione spingente. Esso si presenta innovativo sia nella configurazione aerodinamica sia in quella avionica. La fusoliera ha una configurazione a doppia trave di coda e il piano di coda orizzontale \u00e8 completamente mobile. Tale soluzione strutturale rende lo SkyCar unico nel design con una linea pulita e schiacciata.\nLa fusoliera presenta una forma a goccia dotata di ampie finestrature e permette, nella sua configurazione base, l'accesso a due file di posti tramite porte laterali, l'anteriore a due postazioni per il pilota ed eventuale co-pilota, la posteriore per tre passeggeri. Posteriormente, separato dal settore anteriore, \u00e8 posizionato lo scompartimento cargo, posto tra le due travi di coda, ed accessibile tramite un portellone sollevabile completamente verso la parte superiore per agevolare le operazioni di carico e scarico.\nIl particolare disegno dell'aereo, anche se di dimensioni contenute, offre una volumetria interna superiore agli aerei della stessa categoria, permettendo un buon comfort ai passeggeri e un'elevata capacit\u00e0 di carico. Infatti, proprio la particolare configurazione a doppia trave ha permesso ai progettisti di dotare lo SkyCar di una porta posteriore apribile in volo, rendendo possibile l'aviolancio di medicinali, indumenti, alimenti, battelli di salvataggio e altre attrezzature di soccorso di qualsiasi genere. Inoltre tale apertura posteriore insieme all'ampia piattaforma di carico, consente un facile stivaggio del carico nelle operazioni a terra.\nL'ala, di pianta rettangolare e con estremit\u00e0 alari raccordate, \u00e8 montata alta e presenta le due gondole motore dove sono alloggiati i propulsori.\nIl carrello d'atterraggio presenta una configurazione triciclo anteriore, completamente retraibile nella fusoliera, dotato di singole ruote di piccolo diametro, ed \u00e8 comandato tramite attuatori elettrici con possibilit\u00e0 di comando meccanico in caso di emergenza.\nLa propulsione \u00e8 affidata a due 2 motori Lycoming IO-360-C1E6 montati in configurazione spingente. Gli IO-360, motori con configurazione a 4 cilindri contrapposti, raffreddati ad aria e dotati di iniezione elettronica, sono capaci di erogare una potenza pari a 200 hp (149 kW) ciascuno e nello Sky Car sono abbinati ad eliche Hartzell bipala a passo variabile a controllo idraulico."}
{"id": "2446648", "revid": "712828", "url": "https://it.wikipedia.org/wiki?curid=2446648", "title": "La principessa di Marte", "text": "La principessa di Marte (pubblicato anche come Sotto le lune di Marte, John Carter e John Carter e la principessa di Marte) \u00e8 un romanzo science fantasy scritto da Edgar Rice Burroughs nel 1911. Costituisce il primo libro del \"Ciclo di Barsoom\" che rese celebre lo scrittore.\nBurroughs lo fece originariamente pubblicare a partire dal 1912, a puntate, sotto lo pseudonimo di \"Normal Bean\" (il nome voleva significare \"soggetto normale\", ma venne maldestramente corretto da un revisore in \"Norman Bean\"), nella rivista \"The All-Story\", con il titolo \"Under the Moons of Mars\". L'opera venne poi pubblicata in volume nel 1917, con il titolo \"A Princess of Mars\".\nIl romanzo \u00e8 stato pi\u00f9 volte ripubblicato in volume anche assieme ad altri romanzi del ciclo, avendo una notevole influenza sulle opere degli autori successivi di narrativa popolare, in particolare del filone del \"planetary romance\", nel quale si ambientano le avventure su un pianeta diverso dalla Terra, concentrandosi sull'esplorazione e la scoperta delle meraviglie di questo pianeta esotico e spesso primitivo.\nTrama.\nNell'introduzione del libro l'autore spiega che ha trovato un manoscritto del suo defunto zio John Carter e che la storia narrata \u00e8 vera.\nJohn Carter, un ex ufficiale della cavalleria sudista, scappando dagli indiani mentre faceva il cercatore d'oro si rifugia in una caverna in cui perde la capacit\u00e0 di muoversi e da cui viene misteriosamente trasportato su Marte. Qui viene catturato da una razza mostruosa di giganti a sei zampe chiamata \"uomini verdi\" che rimangono stupiti delle sue facolt\u00e0 di saltatore dovute alla minore gravit\u00e0 del pianeta. Ben presto, in seguito ad una scalata sociale dovuta all'uccisione di alcuni di questi esseri, diventa uno dei capi degli \"uomini verdi\" della trib\u00f9 di Thark, rimanendo comunque loro prigioniero.\nPoco dopo il suo arrivo una donna degli \"uomini rossi\", altri indigeni di Marte ma pi\u00f9 simili agli umani, viene catturata a sua volta; si tratta della principessa della citt\u00e0-stato di Helium Dejah Thoris, di cui John Carter s'innamora trovando corrisposto il suo sentimento. In seguito riescono a scappare dalla prigionia anche se sono costretti a dividersi. Dejah Thoris viene rapita da uomini rossi di Zodanga, nemici storici dei marziani rossi di Helium, e John Carter viene catturato da un'orda di marziani verdi (i Warhoon) dai costumi barbarici. Carter riesce a scappare dalle segrete degli uomini verdi fingendosi morto, dopo una lotta all'ultimo sangue nell'arena sotterranea dei Warhoon. Da qui raggiunge Zodanga, la turrita citt\u00e0 di uomini rossi in cui scopre che \u00e8 tenuta prigioniera la sua principessa.\nIn questa citt\u00e0 Carter organizza con un uomo di Helium conosciuto nelle prigioni dei Warhoon un attentato per uccidere il principe di Zodanga. L'attentato non riesce ma in seguito John Carter riuscir\u00e0 a liberare la ragazza con il favore di un'inedita alleanza con i Thark, gli \"uomini verdi\" di cui era stato prigioniero.\nI due si sposeranno e regneranno per dieci anni insieme, fino al giorno in cui il macchinario che serviva a produrre l'atmosfera di Marte si guasta. John Carter tenta all'ultimo momento di ripararlo ma viene riportato sulla Terra senza sapere se il tentativo sia andato a buon fine."}
{"id": "2446659", "revid": "547034", "url": "https://it.wikipedia.org/wiki?curid=2446659", "title": "The Big Issue", "text": "The Big Issue \u00e8 un giornale di strada edito in otto nazioni, scritto da giornalisti professionisti e venduto da persone senza fissa dimora. \nFondato da John Bird e Gordon Roddick nel settembre 1991, \u00e8 una delle maggiori societ\u00e0 cooperative di interesse collettivo nel Regno Unito. La sua ragione d'essere \u00e8 offrire ai senzatetto l'opportunit\u00e0 di guadagnare un salario legittimo e aiutarli nel contempo a reintegrarli nella societ\u00e0. \u00c8 anche il giornale di strada pi\u00f9 diffuso al mondo.\nNella cultura di massa.\nIl \"Big Issue\" viene citato nella canzone \"Supersonic\", singolo di debutto della nota band Oasis. "}
{"id": "2446660", "revid": "1346043", "url": "https://it.wikipedia.org/wiki?curid=2446660", "title": "Big Issue", "text": ""}
{"id": "2446671", "revid": "308843", "url": "https://it.wikipedia.org/wiki?curid=2446671", "title": "Akaike information criterion", "text": ""}
{"id": "2446673", "revid": "329581", "url": "https://it.wikipedia.org/wiki?curid=2446673", "title": "Pitaya", "text": ""}
{"id": "2446674", "revid": "1039155", "url": "https://it.wikipedia.org/wiki?curid=2446674", "title": "Ginguiser", "text": " \u00e8 un anime televisivo giapponese robotico di 26 episodi del 1977, uno dei pochissimi del genere prodotti dalla Nippon Animation. \u00c8 stato trasmesso in Italia per la prima volta nel 1982 su Rete 4.\nTrama.\nL'impero alieno dei Sazoriani invade la Terra con enormi mostri meccanici al fine di ritrovare le tre \"sfere di Anderes\". Queste sfere furono create 20.000 anni prima dagli stessi Sazoriani per concentrare l'energia della costellazione dello Scorpione e sconfiggere i Plasmani, altro popolo alieno, contro il quale essi sostennero una lunga guerra spaziale che vide il suo ultimo atto svolgersi proprio sulla Terra. Per contrastare gli invasori, il dottor Godo, ultimo discendente degli alieni Plasman, costruisce il Ginguiser e lo affida a quattro ragazzi, ovvero Goro Shigoron, Miki Akitsu, Torajiro Haranami e Zanta Minami, dotati di poteri magici (il \"punto barriera\") e perci\u00f2 in grado di pilotare Ginguiser, e che girano il mondo con il loro spettacolo ambulante di magia. Il Ginguiser \u00e8 il risultato dell'unione, piuttosto complessa, dei mezzi pilotati dai quattro ragazzi: i robot Spin Lancer, Grand Fighter, Bull Gator ed il velivolo Air Roin.\nIl robot.\nIl Ginguiser si forma grazie all'unione di quattro mezzi diversi:\nTutti e quattro i mezzi si uniscono, in modo non del tutto lineare, fino a formare il Ginguiser, che \u00e8 un grosso velivolo con il torso del Grand Fighter al posto del muso. Il torso del Grand Fighter acquisisce inoltre una spada ed una enorme sega circolare usata come uno scudo: con queste armi il Ginguiser effettua uno scontro frontale col nemico, riducendolo in pezzi."}
{"id": "2446675", "revid": "287204", "url": "https://it.wikipedia.org/wiki?curid=2446675", "title": "Joao Soares da Mota Neto", "text": ""}
{"id": "2446676", "revid": "1086846", "url": "https://it.wikipedia.org/wiki?curid=2446676", "title": "Parma Associazione Calcio 1993-1994", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1993-1994."}
{"id": "2446677", "revid": "287204", "url": "https://it.wikipedia.org/wiki?curid=2446677", "title": "Football Club Nantes-Atlantique 2000-2001", "text": "Questa voce raccoglie le informazioni riguardanti il Football Club Nantes-Atlantique nelle competizioni ufficiali della stagione 2000-2001.\nStagione.\nNelle prime battute del campionato il Nantes navig\u00f2 nelle posizioni di media classifica; approfittando di un calo delle squadre coinvolte nella lotta al vertice in apertura del girone di ritorno, i canarini si inserirono nel lotto delle candidate al titolo, fronteggiando la concorrenza di , e . In seguito a una frenata da parte delle avversarie nell'ultima parte del campionato, il Nantes prese il largo e conquist\u00f2 l'ottavo titolo nazionale con un turno di anticipo.\nNei tornei nazionali il Nantes giunse sino alle semifinali, venendo in entrambi i casi eliminato dalle future vincitrici: in Coppa di Lega i canarini vennero sconfitti dai rivali nella lotta al titolo dell'Olympique Lione, in Coppa di Francia dallo .\nIn Coppa UEFA il Nantes giunse agli ottavi di finale vincendo tutte le gare contro , e : opposti al , i canarini non furono in grado di rimontare il 3-1 sub\u00ecto all'andata, ottenendo una vittoria per 2-1 nel retour-match casalingo, concludendo il primo tempo in svantaggio e rimontando negli ultimi venti minuti.\nMaglia e sponsor.\nLo sponsor tecnico per la stagione 2000-2001 \u00e8 Le Coq Sportif, mentre gli sponsor ufficiali sono Synergie e Loxam. Per la Coppa di Francia lo sponsor tecnico \u00e8 Adidas e lo sponsor ufficiale \u00e8 Carte Aurore.\nOrganigramma societario.\nArea direttiva\nArea tecnica"}
{"id": "2446678", "revid": "767487", "url": "https://it.wikipedia.org/wiki?curid=2446678", "title": "Rajiva Wijesinha", "text": "Rajiva Wijesinha, nato il 16 maggio 1954 a Colombo, scrittore e storico cingalese, \u00e8 professore di lingue presso la Sabaragamuwa University in Sri Lanka ed \u00e8 anche coordinatore del programma accademico dell'Accademia Militare dello Sri Lanka. \u00c8 consulente presso il dipartimento di inglese del Ministero dell'Educazione e presiede il Comitato per gli Affari Accademici dell'Istituto Nazionale dell'Educazione. \u00c8 anche membro della Commissione Nazionale per l'Educazione dello Sri Lanka e del Centro Bandaranaike per gli Studi Internazionali.\nRajiva Wijesinha si \u00e8 laureato presso la Oxford University dove ottenne anche il dottorato. \u00c8 presidente del Liberal Party of Sri Lanka ed \u00e8 stato candidato presidenziale durante le elezioni del 1999. \u00c8 vicepresidente dell'Internazionale Liberale e membro del Comitato per la Difesa dei Diritti Umani.\nHa pubblicato molte opere di narrativa, critica letteraria, filosofia politica e storia. Ha pubblicato recentemente per Foundation Book della Cambridge University Press, \"The Foundations of Modern Society, Political Principles and their practice in Sri Lanka\" e \"A Handbook of English Grammar\". Attualmente fa parte del comitato editoriale del Journal of Commonwealth Literature. Il suo romanzo \"Servi\" (Servants) ha vinto il Gratiaen Prize per le opere dello Sri Lanka in inglese, presentato da Michael Ondaatje.\nRajiva Wijesinha ha lavorato a lungo per il British Council ed \u00e8 anche stato Visiting Professor della University of Pittsburgh. Ha risieduto presso il Bellagio Centre della Fondazione Rockfeller e presso lo Hawthornden Centre per scrittori, dove ha lavorato a \"The Limits of Love\" (I limiti dell'amore) l'ultimo volume della trilogia iniziata con \"Atti di fede\" (Acts of Faith). La trilogia tratta della violenza politica in Sri Lanka e l'ultimo volume \u00e8 incentrato sul rapimento e omicidio del poeta e giornalista Richard de Zoysa."}
{"id": "2446679", "revid": "196390", "url": "https://it.wikipedia.org/wiki?curid=2446679", "title": "Seongnam Chunma", "text": ""}
{"id": "2446681", "revid": "1318658", "url": "https://it.wikipedia.org/wiki?curid=2446681", "title": "Sezione Place Vend\u00f4me", "text": "La sezione Place Vend\u00f4me era una delle 48 sezioni o distretti in cui fu suddivisa la citt\u00e0 di Parigi dal 1790 al 1795. Cambi\u00f2 il nome in \"sezione Piques\" il 9 settembre 1792, quando place Vend\u00f4me venne rinominata place des Piques e riassunse nuovamente il nome di sezione place Vend\u00f4me nel 1793. Il 19 vendemmiaio dell'anno IV (11 ottobre 1795) la citt\u00e0 fu suddivisa in dodici \"arrondissement\" e la sezione prese il nome di quartiere place Vend\u00f4me il 10 maggio 1811.\nStoria.\nLa sezione comprendeva 1.200 cittadini attivi sul totale dei 13.428 che allora risiedevano nel quartiere Vend\u00f4me-Madeleine. Le riunioni si svolgevano nella chiesa dei Cappuccini, non pi\u00f9 esistente. Si trattava di uno dei circoli parigini pi\u00f9 moderati dell'epoca. Una radicalizzazione dei suoi programmi si ebbe con l'ingresso tra le sue file dei cosiddetti \"cittadini passivi\", cio\u00e8 coloro che, essendo i pi\u00f9 poveri, non erano soggetti a imposte. A quella data il numero dei suoi iscritti era di 3.540 cittadini.\nI limiti territoriali di questa sezione erano definiti dalla superficie delimitata da rue de la Madeleine, rue Saint-Honor\u00e9, rue de la Pologne, rue Saint-Lazare, rue de la Chauss\u00e9e-d'Antin, rue de Louis-le-Grand, Place Vend\u00f4me, rue Saint-Honor\u00e9, rue de la Madeleine.\nIl membro pi\u00f9 famoso di questa sezione fu senza dubbio Robespierre. Egli fece parte della commissione di cinque commissari inviata dalla sezione presso il comune di Parigi l'11 agosto 1792 per partecipare al consiglio generale ivi tenuto. Il 27 agosto venne nominato presidente della sezione. In seguito venne eletto alla Convenzione Nazionale, ma mantenne comunque un certo controllo sull'attivit\u00e0 della sezione.\nAnche Fran\u00e7ois-Nicolas Vincent, esponente di primo piano degli H\u00e9bertisti, era membro di questa sezione, prima di essere ghigliottinato nel marzo del 1794. Il marchese de Sade fu segretario della sezione Piques (di cui era membro dal luglio del 1790) a partire dal settembre del 1792. L'anno successivo divenne presidente della sezione, mantenendo per\u00f2 solo per breve tempo questo incarico, per contrasti con i colleghi."}
{"id": "2446682", "revid": "76963", "url": "https://it.wikipedia.org/wiki?curid=2446682", "title": "Francesco de' Monti", "text": "Francesco de' Monti partecip\u00f2 attivamente alle operazioni militari per la riconquista della citt\u00e0 di Otranto occupata dai turchi nel 1480 e, caduto prigioniero nel febbraio del 1481 in un'imboscata nei pressi di Minervino di Lecce, fu deportato a Costantinopoli da cui pot\u00e9 fare ritorno a seguito di uno scambio di prigionieri, dopo la cacciata dei turchi da Otranto. Ritornato in patria, intraprese con successo una brillante carriera diplomatica al servizio dei sovrani aragonesi: tra gli anni ottanta e gli anni novanta pi\u00f9 volte ambasciatore a Costantinopoli presso i sultani turchi, in Germania, in Ungheria presso Beatrice d'Aragona, figlia del re Ferdinando e moglie del re Mattia Corvino. Nel 1496 artefice dell'accordo tra il re di Napoli e Massimiliano d'Asburgo contro i turchi e la Francia. Inviato ambasciatore a Milano presso Ludovico Sforza, svolse importanti incarichi diplomatici anche su incarico di questi e successivamente, nell'imminenza del tracollo militare dello Sforza, insieme ai suoi figli non esit\u00f2 a prendere le armi in sua difesa tant'\u00e8 che nella battaglia di Vigevano, nel febbraio del 1500, rimase ferito e poco manc\u00f2 che venisse fatto prigioniero dai francesi. Mor\u00ec nel 1505 a Pordenone, citt\u00e0 della quale nel 1502 era stato nominato capitano da Massimiliano d'Asburgo."}
{"id": "2446690", "revid": "1543377", "url": "https://it.wikipedia.org/wiki?curid=2446690", "title": "Peter Lambeck", "text": "Biografia.\nDopo gli studi primari con istitutori privati e al \"Johanneum\", nel 1644 and\u00f2 al ginnasio dove sub\u00ec l'influenza di Friedrich Lindenborg e soprattutto di Luca Olstenio. Quest'ultimo, importante filologo classico, era fratello di sua madre: riconobbe subito le doti del nipote, e instaur\u00f2 con lui una attiva corrispondenza.\nSu consiglio dello zio nel 1645 Peter si rec\u00f2 nei Paesi Bassi per continuare gli studi nell'Universit\u00e0 di Amsterdam; qui entr\u00f2 in contatto con molti studiosi, specialmente col filologo Gerardus Vossius. Lasci\u00f2 pi\u00f9 tardi i Paesi Bassi per volont\u00e0 dello zio e and\u00f2 a Parigi, dove la parentela col celebre Olstenio, cos\u00ec come le proprie capacit\u00e0, gli permisero di frequentare gli intellettuali pi\u00f9 famosi del tempo. Ricevette la laurea in Giurisprudenza alla Sorbona. Terminati gli studi, fece un viaggio di istruzione attraverso la Francia e l'Italia e trascorse due anni a Roma; qui, con la guida dello zio, che era divenuto bibliotecario papale \"ad interim\", intraprese ricerche classiche e storiche. Nel 1647, all'et\u00e0 di soli diciannove anni venne pubblicato un suo lavoro erudito sulle \"Notti Attiche\" di Aulo Gellio gli aveva procurato gi\u00e0 l'approvazione del pubblico dotto di Parigi. Ritornato ad Amburgo, nel 1652 fu nominato professore di storia al ginnasio, e nel 1664 divenne rettore. Il successo gli aveva procurato nel frattempo numerosi nemici; in conseguenza del suo matrimonio sfortunato, essendo stato accusato oltretutto di \"ateismo\", decise di lasciare l'incarico al ginnasio di Amburgo, lasciare il paese e ritornare a Roma. A Roma ottenne presto il favore di papa Alessandro VII, fu ammesso nella cerchia di Cristina di Svezia, ed entr\u00f2 nella Chiesa cattolica.\nPer assicurarsi una posizione economica stabile si rec\u00f2 a Vienna, dove il 26 maggio 1663 l'imperatore Leopoldo I lo nomin\u00f2 \"bibliotecario e storiografo di corte\". Come direttore della Biblioteca Imperiale di Vienna si dedic\u00f2 alacremente soprattutto alla preparazione dei cataloghi (\"Commentariorum de Bibliotheca Caesarea Vindobonensi libri VIII\", 1865-79, ristampato poi da Koll\u00e1r, 1766-82). Questi cataloghi hanno anche oggi grande valore soprattutto per il contributo alla nostra conoscenza della lingua e della letteratura tedesca antica. Di grande importanza, per la storia della letteratura, il suo \"Prodromus Historiae literariae\", (Amburgo, 1659) di cui una seconda edizione ampliata fu pubblicata da Johann Albert Fabricius nel 1710, con un schizzo biografico dell'autore pubblicato separatamente ad Amburgo nel 1724. Il \"Prodromus\" fu la prima storia della letteratura organizzata i ordine cronologico. Lambeck pubblic\u00f2 anche altri lavori fra cui una storia della sua citt\u00e0 natale in due volumi, e ricerche sulla storia dell'Impero Bizantino pubblicando fra l'altro per la prima volta le opere di Giorgio Codino."}
{"id": "2446691", "revid": "122246", "url": "https://it.wikipedia.org/wiki?curid=2446691", "title": "Nazionale di pallavolo maschile del Portogallo", "text": "La nazionale di pallavolo maschile del Portogallo \u00e8 una squadra europea composta dai migliori giocatori di pallavolo del Portogallo ed \u00e8 posta sotto l'egida della Federazione pallavolistica del Portogallo.\nRosa.\nSegue la rosa dei giocatori convocati per il campionato europeo 2021."}
{"id": "2446692", "revid": "329581", "url": "https://it.wikipedia.org/wiki?curid=2446692", "title": "Rambutan", "text": ""}
{"id": "2446703", "revid": "599013", "url": "https://it.wikipedia.org/wiki?curid=2446703", "title": "Saint-Lazare", "text": ""}
{"id": "2446705", "revid": "380654", "url": "https://it.wikipedia.org/wiki?curid=2446705", "title": "Charles Durning", "text": "Noto caratterista nel cinema americano, \u00e8 stato candidato due volte all'Oscar come migliore attore non protagonista e ha vinto un Tony Award nel 1990 per la sua interpretazione a Broadway ne \"La gatta sul tetto che scotta\".\nBiografia.\nPenultimo di cinque figli, sua madre Louise Leonard era una lavandaia di West Point, mentre suo padre James Durning (originariamente Durnion) era un immigrato irlandese che aveva ottenuto la cittadinanza americana prestando servizio nell'esercito. Lo stesso Charles, all'et\u00e0 di 21 anni, serv\u00ec l'esercito statunitense prendendo parte alla campagna di Normandia, partecipando anche allo sbarco durante il D-Day, e alla battaglia delle Ardenne Per il suo valore e le ferite riportate durante la guerra, a Durning furono conferite quattro medaglie, una Silver Star e tre Purple Heart, e nel 2008 gli venne conferita la Legion d'onore per essersi distinto in azioni di guerra nel territorio francese.Al ritorno dal fronte decise di intraprendere la carriera d'attore, e si iscrisse all'Accademia americana di arti drammatiche a New York, avendo come compagni di corso, tra gli altri, Conrad Bain e Don Rickles, ma ne fu espulso poich\u00e9 fu ritenuto privo di talento. Dopo una serie di piccole parti, soprattutto per la televisione, nei primi anni settanta ottenne ruoli significativi nel cinema, in film come \"Hi, Mom!\" (1970) e \"Le due sorelle\" (1973) di Brian De Palma e \"Un uomo senza scampo\" (1970) di John Frankenheimer. La svolta giunse nel 1973 con il ruolo del corrotto tenente Snyder nel film \"La stangata\" di George Roy Hill. Da quel momento la sua carriera fu intensa, caratterizzata da centinaia di interpretazioni per il cinema e la televisione, in ruoli da comprimario di peso, con frequenti interpretazioni di uomini in divisa.\nNegli anni settanta, prese parte a \"cult movie\" come \"Prima pagina\" (1974), \"Quel pomeriggio di un giorno da cani\" (1975), \"Ultimi bagliori di un crepuscolo\" (1976), \"Fury\" (1978). Nel decennio successivo, dopo \"L'assoluzione\" (1981) di Ulu Grosbard, recit\u00f2 in \"Il pi\u00f9 bel casino del Texas\" (1982) di Colin Higgins, con cui vide riconosciuto in maniera ufficiale il proprio talento e ottenne una candidatura all'Oscar al miglior attore non protagonista. Il film evidenzia la dimestichezza di Durning con i ruoli brillanti, confermata successivamente dalle interpretazioni in film come \"Tootsie\" (1982) di Sydney Pollack, \"Essere o non essere\" (1983) di Alan Johnson, accanto a Mel Brooks, che gli valse la seconda candidatura all'Oscar, e \"Il grande imbroglio\" (1986) di John Cassavetes, che aprirono nuovi orizzonti alla sua carriera.\nNel 1990 entr\u00f2 nel cast della sitcom \"Evening Shade\", di cui interpret\u00f2 98 episodi nell'arco di quattro stagioni. Nonostante l'impegno sul piccolo schermo, Durning continu\u00f2 la carriera cinematografica in film come \"\u00c9toile\" (1989), \"Dick Tracy\" (1990), \"Detective coi tacchi a spillo\" (1991), \"Mister Hula Hoop\" (1994), \"Genio per amore\" (1994), \"A casa per le vacanze\" (1995). Dalla fine degli anni novanta apparve in lavori televisivi e produzioni a basso budget, ma ancora in pellicole di richiamo come \"Fratello, dove sei?\" (2000) e \"Hollywood, Vermont\" (2000).\nGrazie ai numerosi ruoli televisivi, Durning collezion\u00f2 nove candidature agli Emmy Awards e nel 1990 vinse un Golden Globe per la miniserie \"I Kennedy\". Nel 2008 ricevette un premio alla carriera all'annuale \"Screen Actors Guild Award\" e nello stesso anno entr\u00f2 a far parte della Hollywood Walk of Fame, al fianco del suo idolo James Cagney.\nMor\u00ec a New York il 24 dicembre 2012, all'et\u00e0 di 89 anni.\nDoppiatori italiani.\nNelle versioni in italiano dei suoi film, Charles Durning \u00e8 stato doppiato da:\nCome doppiatore \u00e8 stato sostiuito da:"}
{"id": "2446708", "revid": "114331300", "url": "https://it.wikipedia.org/wiki?curid=2446708", "title": "Guido Schittone", "text": "Biografia.\nInizia la propria attivit\u00e0 dalle colonne del quotidiano \"La Gazzetta di Parma\" nel 1977, per poi passare alle dipendenze di Marcello Sabbatini, a Telesprint e successivamente a Rombo e Rombo TV. Dopo aver ricoperto il ruolo di inviato speciale del settimanale \"Autosprint\" dal 1984 al 1989, \u00e8 passato al gruppo Fininvest, ora Mediaset, come caporedattore motori e come telecronista dei Gran Premi di Formula 1 trasmessi da Italia 1.\nDal 1999 al 2001 \u00e8 stato direttore responsabile di Autosprint, mentre dal 2005 al 2007 gli \u00e8 stata affidata la responsabilit\u00e0 dei contenuti del canale satellitare Nuvolari trasmesso dal canale 218 di Sky. Nel 2009 ha condotto il settimanale \"Paddock Uomini e Corse\" sul canale televisivo nazionale Odeon TV. Dal 2012 al 2013 ha poi condotto, ancora su Odeon TV, il programma \"Parc Ferm\u00e9\" (\"Parco chiuso\") mentre nel 2014 \u00e8 stato l'uomo di punta della redazione di Dinamica Channel presentando la rubrica settimanale \"Warm Up\" e numerosi speciali. Nel 2015 ha seguito per conto del sito omnicorse.it il Campionato del Mondo Endurance FIA. Dal 2007 ad oggi \u00e8 anche la voce delle telecronache della Porsche Carrera Cup Italia, trasmesse nel 2015 da DMAX e dal 2019 da Sky. Nel 2019 ha commentato in diretta le gare del campionato italiano di F.4, del campionato italiano gran turismo endurance e sprint e quelle dell'European Championship di F.Regional.\nHa pubblicato numerosi libri di argomento motoristico, tra i quali la serie Formula 1 Magic, con il fotografo Daniele Amaduzzi e l'Annuario della Formula 1\u00a02005, 2006 per la DeAgostini. Nel 2011 \u00e8 uscito per i titoli di Automobilia \"Dallara \u00e8 una bella storia\", prima pubblicazione dedicata al progettista italiano di auto da competizioni, edita anche in inglese e ha contribuito al volume \"Dallara dall'Emilia alla conquista del mondo \" edito nel 2019 da Artioli. Cura anche un blog cinematografico www.guidoschittone.com, opinioni di uno spettatore medio. "}
{"id": "2446712", "revid": "122743185", "url": "https://it.wikipedia.org/wiki?curid=2446712", "title": "2012 (disambigua)", "text": ""}
{"id": "2446713", "revid": "599013", "url": "https://it.wikipedia.org/wiki?curid=2446713", "title": "Ivan Firotto", "text": "\u00c8 deceduto nel 2008 all'et\u00e0 di 72 anni a causa di un male inguaribile.\nCarriera.\nFirotto esord\u00ec giovanissimo in Serie C nel Sandon\u00e0 nella stagione 1950-51. Gi\u00e0 in quella annata si mise subito in evidenza segnando dieci reti, tanto da essere ceduto al termine di quella stagione al Genoa, in Serie B. In quell'occasione furono ben tre i giovani giocatori sandonatesi passati ai rossobl\u00f9, assieme al giovane Firotto si trasferirono a Genova il portiere Dalla Villa e il centrocampista Rino Carlini.\nCon il Genoa Firotto esordisce nella stagione 1952-53, campionato nel quale la squadra rossobl\u00f9 conquista la promozione in serie A. In maglia rossobl\u00f9 esordisce il 4 gennaio 1953 in Fanfulla-Genoa (1-1), gara nella quale segna anche la sua prima rete .\nL'anno seguente avviene il suo esordio in Serie A nel derby con la Sampdoria del 22 novembre 1953 terminato con la vittoria dei blucerchiati per 1-0 . In maglia rossobl\u00f9 gioc\u00f2 a fianco di giocatori come Fosco Becattini, Giorgio Dalmonte e Attilio Frizzi. Con il Genoa segn\u00f2 complessivamente dieci reti, fra cui una nella stracittadina di Ognissanti del 1957, vinta dai rossobl\u00f9 per 3-1.\nSono state cinque le stagioni consecutive giocate da Firotto in Serie A, sempre con la maglia del Genoa con l'eccezione della stagione 1956-57 nella quale and\u00f2 in prestito alla di Paolo Mazza. Complessivamente sono state 46 le presenze di Firotto nella massima serie con dodici reti segnate, fra cui il gol del pareggio nel Derby della Lanterna del 1\u00ba novembre 1957 poi vinto dal Genoa per 3 a 1.\nNella stagione 1958-59 venne ceduto al scendendo cos\u00ec in serie cadetta, categoria nella quale ha collezionato complessivamente ventitr\u00e9 presenze e quattro reti. Seguirono poi due stagioni in serie C con la maglia dell'."}
