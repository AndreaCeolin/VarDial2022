{"id": "2585908", "revid": "752999", "url": "https://it.wikipedia.org/wiki?curid=2585908", "title": "Derby di Vienna", "text": "Con il termine derby di Vienna si potrebbe indicare una qualsiasi sfida stracittadina tra squadre di Vienna (ne esistono oltre 200 in citt\u00e0), ma il termine \u00e8 passato, soprattutto negli ultimi tempi, ad indicare la sfida tra il Rapid e l'Austria, le due squadre pi\u00f9 titolate del Paese. Difatti, tutte le altre squadre viennesi, tra le quali in passato sopra tutte First Vienna, Wiener AC, e Wiener SC, sono ormai lontane da livelli di eccellenza, mentre altri due grandi club come Admira e Wacker si sono fusi e hanno lasciato la capitale.\nGrazie al sistema a doppio girone di andata e ritorno della Bundesliga, le due squadre si affrontano 4 volte in una stagione, senza contare le numerose sfide di Coppa d'Austria.\nSi tratta della sfida fra le uniche due squadre che hanno disputato tutte le stagioni nel massimo campionato nazionale dal 1911-1912 ad oggi, e della partita che si \u00e8 giocata pi\u00f9 volte nella storia del calcio, dietro all'\"Old Firm\", il derby di Glasgow.\nContendenti.\nFondato nel 1911 come \"Wiener Amateur-Sportverein\", ha assunto l'attuale denominazione nel 1926. \u00c8 storicamente considerata la squadra della borghesia e dei ricchi commercianti, spesso ebrei, anche se oggi queste distinzioni hanno perso molto del loro senso. Ha vinto 24 campionati, 27 coppe e 6 supercoppe d'Austria, dove \u00e8 il club pi\u00f9 titolato con 57 trofei ufficiali vinti, oltre a 2 Coppe Mitropa, anche se fino agli anni cinquanta del XX secolo la bacheca era piuttosto scarna. Il colore viola delle divise d\u00e0 il soprannome di \"violette\" a giocatori e tifosi.\nNato nel 1899 sulle ceneri del preesistente \"1. Wiener Arbeiter Fu\u00dfballklub\", ha mantenuto nel tempo l'etichetta di \"squadra del popolo\" in contrapposizione alla \"ricca\" rivale, ed \u00e8 oggi la squadra pi\u00f9 tifata d'Austria. Detiene il record di campionati vinti (32), a cui si aggiungono 14 coppe e 3 supercoppe nazionali, 1 campionato e 1 Coppa di Germania (vinti all'epoca del \"Terzo Reich\"), oltre a 2 Coppe Mitropa in ambito internazionale. \u00c8 anche la squadra austriaca che ha giocato il maggior numero di finali in competizioni UEFA, ben tre (due in Coppa delle Coppe ed una in Intertoto).\nRisultati.\n\"Aggiornate al 27 ottobre 2013\".\nPartite di campionato.\nDi seguito i risultati dei derby di campionato, suddivisi per decennio. Nelle tabelle il punteggio \u00e8 indicato considerando il Rapid come squadra di casa.\n1911-1912 \u2013 1919-1920\n1920-1921 \u2013 1929-1930\n1930-1931 \u2013 1939-1940\n1940-1941 \u2013 1949-1950\n1950-1951 \u2013 1959-1960\n1960-1961 \u2013 1969-1970\n1970-1971 \u2013 1979-1980\n1980-1981 \u2013 1989-1990\n1990-1991 \u2013 1999-2000\n2000-2001 \u2013 2009-2010\n2010-2011 \u2013\nStatistiche.\nStatistiche generali.\nProbabilmente la prima partita in assoluto tra Rapid ed Austria Vienna and\u00f2 in scena il 21 maggio 1911, un'amichevole terminata 3-0 per i bianco-verdi. Altre due sfide ebbero luogo prima dell'8 settembre quando, nel quadro della prima edizione del campionato austriaco di calcio, si gioc\u00f2 il primo derby ufficiale, quello che le statistiche considerano come il primo. La gara fu vinta dal Rapid per 4-1.\nGli inesperti \"violette\" dovettero attendere il 1917 per festeggiare la prima vittoria (1-0), in questo periodo i rivali bianco-verdi realizzarono una striscia ininterrotta di 11 derby vinti, record ancora imbattuto. Entrambe le squadre vantano una serie di 16 partite senza sconfitte: il Rapid vi \u00e8 riuscito tra il 1996 ed il 2000, l'Austria tra il 2001 ed il 2005.\nPer il primo pareggio si dovette attendere molto di pi\u00f9, il segno \"X\" usc\u00ec infatti per la prima volta nel 1921, dopo 10 anni e 33 gare ufficiali.\nLa gara con pi\u00f9 gol and\u00f2 in scena il 17 settembre 1950 e fu vinta dal Rapid 7-5. Fu definito il \"derby del secolo\" per l'eccezionalit\u00e0 dell'evento. Altri derby da ricordare sono quelli del 2 luglio 1916 e del 23 agosto 1942, entrambi vinti dal Rapid con il maggiore scarto nella storia della sfida (9-0 e 10-1 rispettivamente). La vittoria pi\u00f9 larga dell'Austria \u00e8 invece pi\u00f9 recente (11 ottobre 1969) e pi\u00f9 contenuta nelle proporzioni (6-0).\nDa ricordare infine il derby dell'8 maggio 2007, che coincise con la 500\u00aa partita casalinga del Rapid al Gerhard Hanappi Stadion, a 30 anni dall'inaugurazione dell'impianto. La partita \u00e8 terminata con la vittoria dei padroni di casa per 3-0.\nUna sola volta la sfida si \u00e8 giocata all'estero: \u00e8 accaduto il 4 gennaio 1925 a Torino, con vittoria del Rapid per 1-0.\nIl 1\u00ba settembre 1961 fu stabilito il record di presenze, in occasione del derby d'andata del campionato 1961-1962, giocato davanti a 64.000 spettatori. Il record negativo risale invece al 30 marzo 1919, quando furono presenti 2.000 tifosi.\nStatistiche individuali.\nIl maggior numero di presenze nei derby appartiene al libero dell'Austria Vienna Erich Obermayer, sceso in campo in 51 stracittadine durante vent'anni di carriera. Esord\u00ec il 24 marzo 1973 in una sfida terminata 2-2 e disput\u00f2 il suo ultimo derby, una vittoria per 2-1, il 3 giugno 1989. Con riguardo ai soli giocatori del Rapid, tale record spetta a Peter Pacult con 48 derby.\nFranz Binder \u00e8 andato a segno complessivamente 21 volte per il Rapid, detenendo il record assoluto di reti segnate nel derby. Sull'altro versante, Andreas Ogris ha messo a segno per l'Austria Vienna un totale di 15 reti.\nIl record di gol segnati in una singola partita \u00e8 di quattro e spetta egualmente a sei giocatori. Cinque di essi lo hanno ottenuto con la maglia del Rapid: si tratta di Josef Bican (6 settembre 1931, Rapid-Austria 5-3), Franz Binder (5 novembre 1939, Rapid-Austria 9-2), Matthias Kaburek (23 agosto 1942, Rapid-Austria 10-1), Leopold Str\u00f6ll (23 novembre 1947, Rapid-Austria 7-2) e Hans Krankl (12 aprile 1974, Rapid-Austria 4-0). Krankl segn\u00f2 anche una quaterna in coppa d'Austria il 17 aprile 1974 (Rapid-Austria 6-2). Per i \"violette\" soltanto K\u00e1lm\u00e1n Konr\u00e1d riusc\u00ec a segnare quattro gol agli avversari bianco-verdi, il 9 maggio 1926 (Rapid-Austria 0-5).\nDionys Sch\u00f6necker \u00e8 l'allenatore pi\u00f9 vincente nella storia del derby di Vienna: nelle 28 sfide dirette dalla panchina ha condotto il Rapid a 19 vittorie e 3 pareggi.\nEpisodi di violenza.\nIl primo derby ad aver conosciuto disordini risale al 3 giugno 1923. Quel giorno, allo Hohe Warte Stadion, Rapid ed Amateur si affrontavano in una sfida decisiva per le sorti del campionato 1922-1923, davanti a 30.000 spettatori. Dopo mezz'ora di gioco i bianco-verdi, pur avendo dominato la partita, si trovavano sotto di due reti e in inferiorit\u00e0 numerica per l'espulsione di Wessely. Quando l'arbitro lo espulse, il capitano del Rapid decise di ritirare la squadra per protesta, eccitando gli animi dei suoi tifosi che accolsero la decisione con scroscianti applausi e subissarono l'arbitro di fischi. La tensione cresce con i tifosi dei \"violette\".\nTuttavia, in seguito i giocatori del Rapid lasciano gli spogliatoi e ritornano in campo. Da qui in poi la gara prosegue come partita amichevole, col Rapid in 10 uomini e la vittoria dell'Amateur in cassaforte. Gli ultimi minuti della sfida sono comunque giocati, non solo per remunerare gli spettatori paganti, ma anche per impedire che la situazione sugli spalti diventi ancor pi\u00f9 critica. Questa \"amichevole\" fin\u00ec 0-0. Qualche giorno dopo, come ampiamente previsto, la N\u00d6FV assegn\u00f2 la vittoria a tavolino per 3-0 al Wiener Amateur.\nIl 22 maggio 2011 la partita veniva interrotta dopo 26 minuti, a causa dell'invasione di campo di alcuni \"ultras\" del Rapid che impedivano di continuare il gioco, sul punteggio di 2-0 per l'Austria. Il giorno successivo la lega assegnava la vittoria a tavolino per 3-0 ai \"violette\".\nIn occasione della sfida del 21 ottobre 2012, al Franz Horr Stadion, si sono avuti contatti tra le due tifoserie prima dell'inizio della partita. Un centinaio di \"ultras\" del Rapid hanno scatenato i disordini e, nella confusione che ne \u00e8 seguita, un bambino \u00e8 stato dato per ferito, anche se la notizia \u00e8 poi stata smentita."}
{"id": "2585911", "revid": "466539", "url": "https://it.wikipedia.org/wiki?curid=2585911", "title": "Romanzi a fumetti di Heroes", "text": "I romanzi a fumetti della serie televisiva Heroes sono le storie a fumetti distribuite online, parallelamente alla distribuzione televisiva della serie.\nI singoli numeri venivano pubblicati sul sito della NBC ogni volta che un episodio veniva trasmesso, ispirandosi all'episodio stesso o alla serie in generale. Ogni numero conteneva inoltre un easter egg.\nScritti dai creatori della serie e disegnati dalla Aspen Comics, sono lunghi generalmente 7-8 pagine ed erano disponibili in formato pdf e flash. Segue l'elenco di tutti i numeri pubblicati.\nFurono poi pubblicati, fino il n.80, in due volumi cartacei dalla Wildstorm, etichetta della DC Comics.\nPrima stagione.\nI fumetti pubblicati durante la prima stagione di Heroes e nell'estate che ha preceduto la seconda.\nSeconda stagione.\nI fumetti pubblicati durante la seconda stagione di Heroes e nell'estate che ha preceduto la terza.\nTerza stagione.\nI fumetti pubblicati durante la terza stagione di Heroes e nell'estate che ha preceduto la quarta.\nQuarta stagione.\nI fumetti pubblicati durante e dopo la quarta stagione di Heroes."}
{"id": "2585914", "revid": "1450446", "url": "https://it.wikipedia.org/wiki?curid=2585914", "title": "Denys Harma\u0161", "text": "Caratteristiche tecniche.\nDi ruolo centrocampista, \u00e8 un trequartista che pu\u00f2 giocare anche come esterno alto a sinistra, che si sacrifica in fase difensiva, e che per via della sua foga agonistica riceve spesso sanzioni disciplinari.\nCarriera.\nClub.\nDebutta con la nel settembre del 2007 nella amichevole di lusso per gli 80 anni del club contro il subentrando al cinquantanovesimo minuto del match al nigeriano Ayila Yussuf.\nViene promosso in prima squadra e viene inserito nella lista Champions dall'allenatore russo Valerij Gazzaev. Esordisce in un match ufficiale il 31 agosto dello stesso anno nella vittoria per 3 a 1 contro il giocando l'intero primo tempo prima di lasciare il posto ad Andrij \u0160ev\u010denko. Il 5 maggio 2021 gioca la sua partita numero 300 con la maglia della Dinamo di Kiev.\nNazionale.\nSi \u00e8 fatto notare al Campionati europei Under-19 2009 disputato in Ucraina, realizzando una doppietta in semifinale con la e una rete in finale con l'. La squadra padrona di casa ha poi vinto il torneo.\nDebutta in nazionale maggiore nel 2011, per poi venire convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 21 febbraio 2022.\""}
{"id": "2585916", "revid": "1793900", "url": "https://it.wikipedia.org/wiki?curid=2585916", "title": "Castello di Combourg", "text": "Il castello di Combourg (in francese: \"ch\u00e2teau de Combourg\") \u00e8 un celebre castello francese, eretto nell'XI secolo per volere del vescovo di Dol, su una collinetta vicino al \"Lac Tranquille\", nella citt\u00e0 bretone di Combourg (dipartimento dell'Ille-et-Vilaine, Bretagna nord-orientale) e ricostruito in stile tardo gotico tra il XIV e il XV secolo.\nNel castello, che \u00e8 appartenuto per un lungo tempo alla famiglia Chateaubriand (dal 1761), trascorse la sua infanzia e giovinezza il celebre scrittore Fran\u00e7ois-Ren\u00e9 de Chateaubriand (1768 \u2013 1848), periodo descritto dallo stesso autore nelle sue \"Memorie d'oltretomba\" (\"M\u00e9moires d'outre-tombe\"; 1806 \u2013 1848), dove si parla dell'esistenza di fantasmi nell'edificio.\n\u00c8 classificato come monumento storico dal Ministero della Cultura francese.\nUbicazione.\nIl castello si trova in Rue des Princes, 23.\nCaratteristiche.\nIl castello \u00e8 fornito di quattro torri a forma di pepiere ed \u00e8 circondato da un parco all'inglese progettato nel XIX secolo dai fratelli Denis B\u00fchler (1811 \u2013 1890) ed Eug\u00e8ne B\u00fchler (1822 \u2013 1907).\nNegli interni, in gran parte restaurati nel 1875, si trovano la scrivania e la camera dello scrittore Fran\u00e7ois-Ren\u00e9 de Chateaubriand.\nStoria.\nIl castello venne eretto nel 1016 su ordine di Junken, vescovo di Dol-de-Bretagne.\nRicostruito nella forma attuale tra il XIII secolo e il XV secolo, appartenne inizialmente alla famiglia Du Guesclin.\nNel 1761, il castello venne acquistato dal padre di Fran\u00e7ois-Ren\u00e9 de Chateaubriand, un ricco armatore di Saint Malo."}
{"id": "2585919", "revid": "767487", "url": "https://it.wikipedia.org/wiki?curid=2585919", "title": "Surgery", "text": "I Surgery sono un gruppo musicale elettro-industrial italiano di Roma e originario di Guidonia.\nBiografia.\nSi formano nel 2000 da un progetto di Daniele Coccia e Matteo Ribichini, pubblicando il primo demo \"Made in Caos\" nel 2001, un lavoro molto sperimentale e completamente autoprodotto, costruito mediante sintetizzatori, drum machine e campionatori.\nNel 2002 con l'entrata del chitarrista Dario Casadei e delle cantanti Flavia Ciamarone e Cristina Badaracco viene registrato un nuovo demo, \"Coma Catalogue\", che porta le sonorit\u00e0 verso uno stile pi\u00f9 marcatamente industrial, iniziando nello stesso periodo ad esibirsi dal vivo.\nNel 2004 vi \u00e8 un ulteriore svolta stilistica con nuove contaminazioni new wave e dark anni ottanta che si riverseranno nell'album \"Verso Nega\", i cui testi in italiano mostrano un linguaggio non convenzionale, carico di ironia nera, cinismo e una forte critica radicale alla societ\u00e0.\nNell'estate 2005 la cantante Flavia Ciamarone si separa in comune accordo dal gruppo, e nello stesso periodo viene arruolato il performer Fulvio Liviabella. Il gruppo inizia a registrare il 4\u00ba album \"L'altra educazione\" in uno studio professionale, in passa circa un anno e mezzo. I singoli dell'album vengono accolti positivamente dalle radio alternative romane e il gruppo si esibisce in diverse esperienze dal vivo nella Capitale e Provincia, con live che andranno a toccare anche Milano per la finale nazionale del \"Dream Wave contest\" che vinceranno nel luglio 2006.\nNello stesso anno il gruppo collabora con Donatella Rettore reinterpretando il brano \"Lamette\", singolo che verr\u00e0 inserito nella ristampa del 2007 de \"L'altra educazione\", che oltre a contenere il duetto con l'Artista veneta propone gli stessi brani con nuovi arrangiamenti.\nNel 2009 il gruppo presenta il suo nuovo album \"Non un Passo Indietro\".\nNel 2010 viene presentato un nuovo demo, \"Habitat \"EP\"\", al quale hanno collaborato una serie di artisti italiani ed internazionali, tra cui Lenny Dee (Usa), Sebastian Komor (Canada), Soman (Germania), XP8 (Italia). Tutte le 9 tracce del demo sono scaricabili gratuitamente dal sito ufficiale della band.\nNel 2011 il gruppo presenta le sue nuove maschere di scena, ideate dal creatore di effetti speciali Sergio Stivaletti."}
{"id": "2585925", "revid": "588403", "url": "https://it.wikipedia.org/wiki?curid=2585925", "title": "Jevhen Konopljanka", "text": "Caratteristiche tecniche.\nAla sinistra, \u00e8 un fantasista capace di giocare anche a destra e come seconda punta, destro di piede con buone capacit\u00e0 di calciare anche di sinistro. Fa della grande velocit\u00e0, della tecnica e del tiro dalla distanza i suoi punti di forza.\nCarriera.\nClub.\nDnipro.\nCresciuto nelle giovanili del Dnipro, ha fatto il suo esordio in campionato il 26 agosto 2007, subentrando all'83' nella gara contro lo Zakarpattja. Nella stagione successiva le presenze in squadra aumentano, ma sempre disputando scampoli di incontri: \u00e8 a partire dal 2009-2010 che conquista un posto fisso in squadra. Al suo primo incontro da titolare contro lo Zorja mette a segno anche il suo primo gol.\nIn seguito diventa un titolare fisso nella squadra, conquistando anche un posto in nazionale.\nLe continue prestazioni positive (fu uno degli artefici della cavalcata del Dnipro nella Europa League 2014-2015, avventura chiusa con la sconfitta in finale per 3-2 contro il Siviglia) fruttarono l'interesse di numerosi top club europei. A fine stagione alla scadenza del contratto lascia la squadra dopo aver collezionato 211 presenze e 45 goal complessivi.\nSiviglia.\nIl 9 luglio 2015 firma un contratto quadriennale con gli spagnoli del Siviglia.. L'11 agosto 2015 gioca la sua prima gara ufficiale con il Siviglia nella Supercoppa Europea contro il Barcellona, conclusasi con la sconfitta 5-4 ai tempi supplementari, dopo che lo stesso giocatore ucraino aveva segnato il gol del 4-4.\nSchalke 04.\nIl 30 agosto 2016 il giocatore si trasferisce in prestito con obbligo di riscatto ai tedeschi dello Schalke 04, dopo solo un anno di permanenza tra le file degli spagnoli. Il 1 luglio 2017 viene riscattato per 12,5 milioni di euro.\nShakhtar.\nIl 2 settembre 2019 firma un contratto triennale con lo Shakhtar Donetsk. Il 14 settembre 2019 debutta con lo Shakhtar nel campionato ucraino contro la Zorja, conclusasi con la vittoria per 4-3 in cui il giocatore si presenta con un assist.\nNazionale.\nHa giocato nelle varie nazionali giovanili ucraine (Under 18, Under 19 e Under 21), partecipando al Campionato europeo di calcio Under-21 2011.\nIl 25 maggio 2010 ha fatto il suo esordio nell'amichevole contro la , giocando da titolare. Quattro giorni pi\u00f9 tardi ha messo a segno il suo primo gol nella gara (sempre amichevole) contro la .\nHa preso parte alla sfortunata edizione casalinga del Campionato europeo di calcio 2012, giocando titolare in tutte e tre le gare disputate dalla sua nazionale.\nL'11 settembre 2012 ha messo al segno il suo primo gol in partite da tre punti, segnando il gol del temporaneo vantaggio contro l' in una partita valida per le Qualificazioni al campionato mondiale di calcio 2014.\nConvocato per gli Europei 2016 in Francia, come la sua nazionale non brilla nella manifestazione, venendo eliminato gi\u00e0 nella fase a gruppi. Cinque anni dopo, dopo essere stato inizialmente escluso, viene nuovamente convocato per gli europei.\nStatistiche.\nPresenze e reti nei club.\n\"Statistiche aggiornate al 21 febbraio 2021.\""}
{"id": "2585926", "revid": "247222", "url": "https://it.wikipedia.org/wiki?curid=2585926", "title": "Da Nord a Sud... e ho detto tutto!", "text": "Da Nord a Sud... e ho detto tutto! \u00e8 stato un programma televisivo italiano di variet\u00e0, in onda per tre luned\u00ec in prima serata su Rai 1 dal 21 settembre al 5 ottobre 2009, con la conduzione di Vincenzo Salemme e Anna Falchi.\nTrasmesso dal Teatro delle Vittorie a Roma, aveva come scopo dichiarato mettere in confronto tutto quello che riguarda il Sud d'Italia con ci\u00f2 che concerne il Nord, mostrando quindi le differenze tra i modi di dire, i luoghi comuni ed i vizi del Sud e del Nord del Belpaese. Ciascuno dei conduttori parteggia per una delle due zone geografiche: Salemme difende a spada tratta la propria napoletanit\u00e0, cos\u00ec come la Falchi ostenta la propria origine settentrionale.\nCompare nella trasmissione, affiancando Salemme in degli sketch-parodia di trasmissioni famose, anche il suo storico collaboratore Maurizio Casagrande. Fa parte del cast pure il cingalese Asoka Devamunige alias \"Ronnie\".\nLa prima puntata, dove sono intervenuti come ospiti Giorgio Panariello, Gigi D'Alessio ed Edwige Fenech, \u00e8 stata seguita da una media di 4.092.000 telespettatori, con uno share del 15,59%.\nLa seconda puntata, che ha avuto come ospiti Ambra Angiolini, Veronica Pivetti, Flavio Insinna, Fiorella Mannoia, Fausto Leali, Maria Perrusi e Cristina Chiabotto, ha totalizzato \u00e8 stata seguita da una media di 3.350.000 telespettatori, con uno share del 13,47%%.\nLa terza puntata, che ha avuto come ospiti Tania Cagnotto, Massimiliano Rosolino, Massimo Boldi e Francesca Reggiani, ha totalizzato 3.264.000 spettatori, pari ad uno share del 13,39%."}
{"id": "2585927", "revid": "729019", "url": "https://it.wikipedia.org/wiki?curid=2585927", "title": "Bor\u00f0oy", "text": "Bor\u00f0oy \u00e8 un'isola della Danimarca situata nel nord-est delle Isole F\u00e6r \u00d8er. Si estende su una superficie di 94,5\u00a0km\u00b2. \u00c8 la pi\u00f9 orientale delle cosiddette \"grandi isole\" dell'arcipelago.\nVillaggi.\nSuddivisa, al 2011, in otto villaggi: Klaksv\u00edk (la seconda citt\u00e0 pi\u00f9 vasta dell'intero arcipelago), Nor\u00f0oyri, \u00c1nir, \u00c1rnafj\u00f8r\u00f0ur, Strond, Nor\u00f0toftir, Depil e Nor\u00f0depil. Inoltre vi sono tre villaggi abbandonati: Sk\u00e1latoftir, M\u00fali e Foss\u00e1, tutti nella parte settentrionale dell'isola.\nVillaggi abbandonati.\nM\u00fali \u00e8 stato uno dei pi\u00f9 remoti insediamenti nelle isole Faer Oer, infatti non era presente alcun collegamento viario fino al 1989: precedentemente le merci dovevano essere portate in loco o con l'elicottero o in barca. Il villaggio \u00e8 rimasto disabitato dal 1994.\nUn museo di Klaksv\u00edk acquist\u00f2 l'intera area di Foss\u00e1 nel 1969 con l'intenzione di trasformarla in un tipico borgo medievale faroese, allo scopo di attrazione turistica: il progetto non si \u00e8 per\u00f2 concretizzato."}
{"id": "2585928", "revid": "2130303", "url": "https://it.wikipedia.org/wiki?curid=2585928", "title": "Chiesa di Santa Maria del Carmine (Campi Salentina)", "text": "La chiesa di Santa Maria del Carmine, o di San Francesco \u00e8 una chiesa di Campi Salentina risalente al XVI secolo. Fa parte del complesso conventuale dei Cappuccini ed \u00e8 sede, dal 1962, della parrocchia di San Francesco.\nEsterno.\nIl prospetto presenta essenziali elementi architettonici in pietra leccese. Al centro \u00e8 presente un ampio portale sormontato dalla statua della Madonna col Bambino e sovrastato da un grande finestrone. Annesso alla chiesa \u00e8 il Convento dei Padri Cappuccini che si sviluppa su due piani intorno ad un chiostro.\nInterno.\nL'interno, con una navata principale ed una laterale sinistra, \u00e8 caratterizzato da una sobriat\u00e0 ispirata alla semplicit\u00e0 che contraddistingue gli ordini monastici che l'anno officiata (Carmelitani e Cappuccini). Presenta una copertura con volta alla leccese e ospita alcuni altari barocchi fra cui si ricorda quello dedicato a San Francesco d'Assisi."}
{"id": "2585930", "revid": "1086846", "url": "https://it.wikipedia.org/wiki?curid=2585930", "title": "Chelsea Football Club 1998-1999", "text": "Questa voce raccoglie le informazioni riguardanti il Chelsea Football Club nelle competizioni ufficiali della stagione 1998-1999."}
{"id": "2585932", "revid": "122359521", "url": "https://it.wikipedia.org/wiki?curid=2585932", "title": "Sissi, l'imperatrice ribelle", "text": "Sissi, l'Imperatrice ribelle (\"Sissi, l'Imp\u00e9ratrice rebelle\") \u00e8 un film per la televisione del 2004 di Jean-Daniel Verhaeghe. L'opera racconta la storia dell'Imperatrice d'Austria Elisabetta di Wittelsbach, nota come Sissi (\"Sisi\"), interpretata da Arielle Dombasle.\nTrama.\nNel 1898 un'elegante donna vestita di nero giunge a Ginevra insieme con la fidata dama di compagnia, si fa chiamare Madame Hohenems e nasconde il viso dietro un ventaglio. La donna \u00e8 in realt\u00e0 Sissi l'imperatrice d'Austria e di Ungheria e giorno dopo giorno affider\u00e0 le proprie confidenze al fidato dottor Mayer, rievocando i mille momenti della sua ricca ed emozionante esistenza. Dalle corse nei prati fioriti della Baviera, all'incontro e al matrimonio con Francesco Giuseppe d'Austria, dalle mille battaglie con la zia-suocera, l'arciduchessa Sophia, alla struggente fuga alla ricerca di un'esistenza libera dalla rigida etichetta di corte. Poi si prosegue con il suo rapporto con il figlio Rodolfo, con Gyula Andrassy, l'ungherese che far\u00e0 diventare Sissi regina dell'Ungheria. Dalla morte del figlio in circostanze misteriose fino a quando alla fine si giunge alla scena della sua morte avvenuta a Ginevra il 10 settembre 1898, uccisa per mano dell'anarchico Luigi Lucheni."}
{"id": "2585937", "revid": "640389", "url": "https://it.wikipedia.org/wiki?curid=2585937", "title": "Terremoto dell'Afghanistan del 2009", "text": "Il terremoto dell'Afghanistan del 2009 \u00e8 stato un terremoto di 5,5 magnitudo momento (Mw) che si \u00e8 verificato nella parte orientale dell'Afghanistan il 16 aprile 2009 alle 01:57 ora locale (21:27 GMT). Il terremoto \u00e8 stato seguito due ore pi\u00f9 tardi da una \"replica\" di 5,1 magnitudo momento. L'epicentro \u00e8 a circa 90\u00a0km da Kabul, vicino al confine con il Pakistan, altra nazione coinvolta dal sisma. Un rappresentante del governo ha riferito alla Associated Press che la scossa ha ucciso 22 persone, provocato 20 feriti e distrutto 200 case."}
{"id": "2585940", "revid": "128334", "url": "https://it.wikipedia.org/wiki?curid=2585940", "title": "Assedio di Pleven", "text": "L'assedio di Pleven (anche Plevna) fu il principale scontro armato tra le forze congiunte della Russia e della Romania contro l'Impero ottomano durante il conflitto russo-turco del 1877-78. La strenua difesa turca della citt\u00e0 contro le preponderanti forze russe, che stavano avanzando verso il cuore della Bulgaria, permisero alle altre grandi potenze del tempo di appoggiare la causa turca. Alla fine, dopo 5 mesi di assedio, le armate russa e rumena riuscirono a costringere il nemico alla resa.\nContesto storico.\nNel 1875 erano scoppiate numerose rivolte in Erzegovina e in Montenegro contro l'oppressione ottomana. La Russia era scesa in campo a protezione dei \"fratelli cristiani\", anche per poter scacciare i turchi dai Balcani ed instaurare il proprio dominio. Lo zar Alessandro II aveva dato ordine ai suoi generali di annientare i musulmani Turchi e neanche la conferenza di Costantinopoli era riuscita a fermare la guerra, che scoppi\u00f2 nell'estate del 1877. L'esercito russo, ben guidato e meglio organizzato, aveva conseguito risultati molto importanti fin dai primi giorni del\nconflitto. Le truppe dello zar avevano sconfitto i turchi ed espugnato la citt\u00e0 di Nicopoli, lungo il Danubio;\nsulle montagne avevano conquistato il passo di \u0160ipka, principale via d'accesso ai Balcani.\nSembrava molto probabile che i russi potessero in breve tempo arrivare fino a Sofia e da l\u00ec fino a Costantinopoli, perch\u00e9 l'opposizione turca non pareva sufficiente a fermarli. Il sultano turco Abdul Hamid II temeva per la sopravvivenza stessa dell'impero; invi\u00f2, quindi, un telegramma ad Osman Pasci\u00e0, comandante dell'esercito turco di stanza a Vidin, sul Danubio superiore. Nel telegramma il sultano diceva che la Sublime Porta era tra la vita e la morte ed ordinava al generale di portare l'esercito\na Pleven, per organizzare la difesa della citt\u00e0, importante centro commerciale e baluardo lungo la strada\nche portava a Sofia.\nOsman Pasci\u00e0 lasci\u00f2 Vidin il 13 luglio e, marciando a tappe forzate, giunse a Pleven, distante oltre 200\u00a0km, il\n19 luglio.\nL'assedio.\nPrima battaglia.\nIl generale Schilder Schuldner, al comando della 5\u00aa Divisione, ricevette l'ordine di occupare Pleven. Schuldner arriv\u00f2 alle porte della citt\u00e0 il 19 luglio e inizi\u00f2 a bombardare le difese turche. Il giorno seguente, Schuldner attacc\u00f2 riuscendo ad infliggere perdite nelle truppe turche delle difese esterne. Osman Pasci\u00e0 mand\u00f2 rinforzi e lanci\u00f2 una serie di contrattacchi, infliggendo perdite ingenti al nemico.\nSeconda battaglia.\nOsman Pasci\u00e0 si propose di rafforzare le difese della citt\u00e0 e di costruire nuove ridotte, mentre i russi, in difficolt\u00e0, chiesero ed riuscirono ad ottenere rinforzi da parte del principe Carlo I di Romania, che fu messo a capo delle forze congiunte.\nIl 31 luglio il generale Nikolai Kridener organizz\u00f2 un assalto su tre fronti alla citt\u00e0. Kridener aveva una divisione di cavalleria al comando del generale Schakofsky, che attacc\u00f2 il fronte orientale, e una divisione di fanteria al comando del generale Michail Skobelev, che assalt\u00f2 la parte settentrionale. I turchi riuscirono a rintuzzare tutti gli attacchi. Le perdite russe ammontarono a 7.300 uomini, contro i 2.000 morti turchi.\nTerza battaglia.\nDopo aver respinto gli attacchi russi, Osman Pasci\u00e0 non trasse vantaggio dalla situazione e non scacci\u00f2 gli assedianti. Fece comunque un'incursione di cavalleria il 31 agosto che cost\u00f2 1300 uomini ai russi e un migliaio ai Turchi. I Russi continuarono ad inviare rinforzi a Pleven e il loro esercito raggiunse i 100.000 uomini, ora guidati dal granduca di Russia Nikolaj Nikolaevi\u010d Romanov, fratello dello zar. Il 3 settembre Skobelev ridusse una guarnigione a Love\u010d affinch\u00e9 sorvegliasse le linee di rifornimento dei turchi, e Osman Pasci\u00e0 se ne accorse troppo tardi. I turchi organizzarono i sopravvissuti di Love\u010d in tre battaglioni costituiti per la difesa di Pleven. Osman Pasci\u00e0 ne ricevette poi altri 13, portando le sue forze ai 30.000 uomini; il numero pi\u00f9 alto raggiunto durante l'assedio.\nL'11 settembre in Russi sferrarono un assalto in larga scala contro Pleven. Skobelev prese due ridotti meridionali e la divisione romena quello di Grivitsa. Il giorno dopo i turchi riconquistarono i primi, ma non riuscirono a cacciare i Romeni. Dall'inizio di settembre, le perdite russe avevano raggiunto circa le 20.000 unit\u00e0, mentre quelle turche le 5000. \nQuarta battaglia.\nLe crescenti perdite russe misero un freno agli attacchi frontali. Il generale Eduard Ivanovi\u010d Totleben arriv\u00f2 per sovrintendere alla conduzione dell'assedio in qualit\u00e0 di capo di stato maggiore. Todleben aveva una comprovata esperienza in materia di assedi: in precedenza era divenuto celebre per il suo ruolo durante l'assedio di Sebastopoli durante la guerra di Crimea. Egli decise di circondare la citt\u00e0 e i suoi difensori e in campo al 24 ottobre russi e romeni stazionavano tutt'intorno a Pleven. Il comandante turco fu colpito alla gamba da un proiettile vagante, che uccise il cavallo che cavalcava. Voci sulla sua morte crearono il panico. Dopo una breve resistenza, i turchi si ritrovarono alla fine di nuovo dentro le mura cittadine: avevano perso 5000 uomini a fronte dei soli 2000 Russi. Il giorno dopo, Osman Pasci\u00e0 consegn\u00f2 la citt\u00e0, le truppe e la sua spada al colonnello romeno Mihail Cerchez. Fu trattato con onore, ma i suoi soldati morirono a migliaia nella neve, mentre venivano condotti in prigionia. Quelli feriti pi\u00f9 seriamente vennero lasciati indietro, negli ospedali da campo, solo per essere uccisi dai Bulgari per i presunti massacri ottomani perpetrati in luoghi come Panagjuri\u0161te, Peru\u0161tica, Bracigovo e Batak.\nConseguenze.\nL'assedio rallento' l'avanzata alleata in Bulgaria ma alla fine, per\u00f2, la tenacia ed il sacrificio di tanti soldati russi romeni e volontari bulgari ebbero la meglio sulla disperata difesa degli occupanti turchi. Con la vittoria nuovi rinforzi al generale Joseph Vladimirovich Gourko, che sconfisse in maniera definitiva i Turchi ottomani nella quarta battaglia del passo di \u0160ipka.\nSconfitta e minacciata dai russi anche nei pressi di Costantinopoli, la Turchia fu costretta a firmare onerose condizioni di pace."}
{"id": "2585947", "revid": "767487", "url": "https://it.wikipedia.org/wiki?curid=2585947", "title": "Hanky Panky - Fuga per due", "text": "Hanky Panky - Fuga per due (\"Hanky Panky\") \u00e8 un film del 1982 diretto da Sidney Poitier.\nTrama.\nUn architetto e la sorella di un pittore, sono costretti a fuggire dalla malavita e dai servizi segreti. Il protagonista dell'intricata vicenda \u00e8 un nastro sul quale \u00e8 registrato un segreto militare: un buffo architetto, alcune donne, i responsabili della sicurezza nazionale e i boss della malavita cercano in vari modi e per varie ragioni di impadronirsi della preziosa bobina."}
{"id": "2585948", "revid": "279725", "url": "https://it.wikipedia.org/wiki?curid=2585948", "title": "Fatto Quotidiano", "text": ""}
{"id": "2585952", "revid": "380654", "url": "https://it.wikipedia.org/wiki?curid=2585952", "title": "World Class Championship Wrestling", "text": "La World Class Championship Wrestling \u00e8 stata una federazione di wrestling con base a Dallas e Fort Worth (Texas) attiva fra il 1966 ed il 1990.\nIl presidente della federazione era il wrestler Fritz Von Erich.\nAll'inizio la compagnia faceva parte del territorio della National Wrestling Alliance e si chiamava Big Time Wrestling, questa denominazione rimase fino al 1982, quando Adkisson decise di cambiarne il nome. Mickey Grant, responsabile delle trasmissioni TV della compagnia, sugger\u00ec il nome \"World Class\", cos\u00ec nacque la World Class Championship Wrestling. La WCCW operava prevalentemente nella zona di Dallas, in Texas e le arene principali dove si svolgevano i suoi eventi erano la Reunion Area, e lo Sportatorium. Nel 1986 divenne la maggiore compagnia nazionale indipendente, ma il progressivo calo degli spettatori, nel 1990 port\u00f2 alla fine della federazione che si fuse con la Continental Wrestling Association dando vita alla United States Wrestling Association."}
{"id": "2585957", "revid": "287204", "url": "https://it.wikipedia.org/wiki?curid=2585957", "title": "Badrinathpuri", "text": "Badrinathpuri (o Badrinath, Badarinath) \u00e8 una suddivisione dell'India, classificata come \"nagar panchayat\", di 841 abitanti, situata nel distretto di Chamoli, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 43' 60 N e 79\u00b0 28' 60 E e ha un'altitudine di 3.414 .\nSociet\u00e0.\nEvoluzione demografica.\nAl censimento del 2001 la popolazione di Badrinathpuri assommava a 841 persone, delle quali 543 maschi e 298 femmine. I bambini di et\u00e0 inferiore o uguale ai sei anni assommavano a 75, dei quali 40 maschi e 35 femmine. Infine, coloro che erano in grado di saper almeno leggere e scrivere erano 716, dei quali 501 maschi e 215 femmine."}
{"id": "2585960", "revid": "181699", "url": "https://it.wikipedia.org/wiki?curid=2585960", "title": "Comunit\u00e0 montana dell'Appennino Reggiano", "text": "La Comunit\u00e0 montana dell'Appennino Reggiano era composta da 13 comuni dell'appennino reggiano: \nBaiso, Busana, Canossa, Carpineti, Casina, Castelnovo ne' Monti, Collagna, Ligonchio, Ramiseto, Toano, Vetto, Viano, Villa Minozzo.\nL'Emilia-Romagna aveva organizzato il proprio territorio montano in 18 di cui una insiste sulla provincia di Reggio nell'Emilia."}
{"id": "2585965", "revid": "287204", "url": "https://it.wikipedia.org/wiki?curid=2585965", "title": "Club Baloncesto Huelva la Luz", "text": "Il Club Baloncesto Huelva la Luz \u00e8 una squadra di pallacanestro militante nella Liga Adecco LEB Plata. I suoi colori ufficiali sono il bianco e l'azzurro.\nIl suo campo di gioco \u00e8 il Palacio de los Deportes."}
{"id": "2585966", "revid": "767487", "url": "https://it.wikipedia.org/wiki?curid=2585966", "title": "Non dirmelo... non ci credo", "text": "Non dirmelo... non ci credo (\"Another You\") \u00e8 un film del 1991 diretto da Maurice Phillips.\nTrama.\nHollywood, Eddie Dash \u00e8 un truffatore \"professionista\" che campa fregando le altre persone. Siccome \u00e8 in libert\u00e0 vigilata deve svolgere 100 ore di servizio sociale, ma poich\u00e9 non intende svolgere lavori pesanti, gli viene affidato un paziente volontario del manicomio Rivington da controllare e accompagnare in attivit\u00e0 terapeutiche e culturali, questo uomo \u00e8 George.\nGeorge \u00e8 un bugiardo patologico e non \u00e8 completamente convinto di lasciare la clinica, ma alla fine gli altri pazienti assieme al dottore che li segue, riescono a convincerlo, cos\u00ec appena vede Eddie lo prende cos\u00ec tanto in simpatia da definirlo il suo nuovo migliore amico.\nEddie non \u00e8 entusiasta del suo nuovo \"amico\" cos\u00ec decide di abbandonarlo in un museo: George \u00e8 disperato all'idea di dover passare il pomeriggio da solo cos\u00ec Eddie, in cambio di un compenso di 50 dollari, decide di accompagnarlo. La gita nel museo dura poco per i due poich\u00e9 George, spaventatissimo, corre fuori dal museo e per sbaglio travolge un signore sul marciapiede. Quest'ultimo lo identifica come il buon vecchio Abe Fielding, scomparso da diversi mesi, a cui deve un sacco di soldi per una giocata vinta, cos\u00ec gli lascia una parte dei soldi e gli d\u00e0 un appuntamento per la stessa sera. \nDa questo \"disguido\" nasce un'intensa avventura per i due protagonisti: uno che mente per vivere e l'altro che vive per non mentire pi\u00f9 e che per\u00f2 quando non ci riesce \u00e8 capace di raccontare storie cos\u00ec assurde che le persone a cui le racconta non sanno se Abe (tutti lo riconoscono secondo quell'identit\u00e0) stia scherzando o stia dicendo seriamente.\nProduzione.\n\"Non dirmelo... non ci credo\" usc\u00ec quattro anni dopo la dichiarazione pubblica da parte di Pryor di essere malato di sclerosi multipla, e il suo deterioramento fisico \u00e8 piuttosto evidente nel film. Peter Bogdanovich avrebbe dovuto essere il regista del film, ma venne sostituito dopo sole cinque settimane di riprese.\nAccoglienza.\nLa pellicola fu un insuccesso al botteghino. \u00c8 inserito nella top ten dei film con la maggior perdita di incassi al box office nel secondo week-end di programmazione, con un calo del 78.1% passando da $1,537,965 a $334,836."}
{"id": "2585971", "revid": "287204", "url": "https://it.wikipedia.org/wiki?curid=2585971", "title": "Barkot", "text": " \nBarkot \u00e8 una suddivisione dell'India, classificata come \"nagar panchayat\", di 6.098 abitanti, situata nel distretto di Uttarkashi, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 49' 0 N e 78\u00b0 12' 0 E e ha un'altitudine di 1.219 .\nSociet\u00e0.\nEvoluzione demografica.\nAl censimento del 2001 la popolazione di Barkot assommava a 6.098 persone, delle quali 3.438 maschi e 2.660 femmine. I bambini di et\u00e0 inferiore o uguale ai sei anni assommavano a 841, dei quali 478 maschi e 363 femmine. Infine, coloro che erano in grado di saper almeno leggere e scrivere erano 4.481, dei quali 2.813 maschi e 1.668 femmine."}
{"id": "2585972", "revid": "287204", "url": "https://it.wikipedia.org/wiki?curid=2585972", "title": "Bhimtal", "text": "Bhimtal (o Bhim Tal) \u00e8 una suddivisione dell'India, classificata come \"nagar panchayat\", di 5.875 abitanti, situata nel distretto di Nainital, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 21' 0 N e 79\u00b0 34' 0 E e ha un'altitudine di 1.450 .\nSociet\u00e0.\nEvoluzione demografica.\nAl censimento del 2001 la popolazione di Bhimtal assommava a 5.875 persone, delle quali 3.178 maschi e 2.697 femmine. I bambini di et\u00e0 inferiore o uguale ai sei anni assommavano a 664, dei quali 353 maschi e 311 femmine. Infine, coloro che erano in grado di saper almeno leggere e scrivere erano 4.587, dei quali 2.563 maschi e 2.024 femmine."}
{"id": "2585973", "revid": "287204", "url": "https://it.wikipedia.org/wiki?curid=2585973", "title": "Bhowali", "text": " \nBhowali \u00e8 una suddivisione dell'India, classificata come \"municipal board\", di 5.302 abitanti, situata nel distretto di Nainital, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 22' 60 N e 79\u00b0 31' 0 E e ha un'altitudine di 1.653 .\nSociet\u00e0.\nEvoluzione demografica.\nAl censimento del 2001 la popolazione di Bhowali assommava a 5.302 persone, delle quali 2.846 maschi e 2.456 femmine. I bambini di et\u00e0 inferiore o uguale ai sei anni assommavano a 598, dei quali 309 maschi e 289 femmine. Infine, coloro che erano in grado di saper almeno leggere e scrivere erano 4.248, dei quali 2.348 maschi e 1.900 femmine."}
{"id": "2585975", "revid": "287204", "url": "https://it.wikipedia.org/wiki?curid=2585975", "title": "Chakrata", "text": "Chakrata \u00e8 una suddivisione dell'India, classificata come \"cantonment board\", di 3.497 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 41' 60 N e 77\u00b0 50' 60 E e ha un'altitudine di 1.814 .\nSociet\u00e0.\nEvoluzione demografica.\nAl censimento del 2001 la popolazione di Chakrata assommava a 3.497 persone, delle quali 2.165 maschi e 1.332 femmine. I bambini di et\u00e0 inferiore o uguale ai sei anni assommavano a 420, dei quali 224 maschi e 196 femmine. Infine, coloro che erano in grado di saper almeno leggere e scrivere erano 2.619, dei quali 1.747 maschi e 872 femmine."}
{"id": "2585986", "revid": "287204", "url": "https://it.wikipedia.org/wiki?curid=2585986", "title": "Clement Town", "text": " \nClement Town \u00e8 una suddivisione dell'India, classificata come \"cantonment board\", di 19.634 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 16' 0 N e 78\u00b0 4' 0 E e ha un'altitudine di 628 .\nSociet\u00e0.\nEvoluzione demografica.\nAl censimento del 2001 la popolazione di Clement Town assommava a 19.634 persone, delle quali 11.470 maschi e 8.164 femmine. I bambini di et\u00e0 inferiore o uguale ai sei anni assommavano a 2.503, dei quali 1.359 maschi e 1.144 femmine. Infine, coloro che erano in grado di saper almeno leggere e scrivere erano 10.781, dei quali 6.649 maschi e 4.132 femmine."}
{"id": "2585988", "revid": "37056", "url": "https://it.wikipedia.org/wiki?curid=2585988", "title": "Badrinath", "text": ""}
{"id": "2585989", "revid": "2066040", "url": "https://it.wikipedia.org/wiki?curid=2585989", "title": "Club Deportivo Getxo", "text": "Il Club Deportivo Getxo, in alcuni casi chiamato anche Club Deportivo Guecho, \u00e8 una societ\u00e0 calcistica con sede a Getxo, nei Paesi Baschi, in Spagna.\nFondato nel quartiere \"Algorta\", gioca nella \"Divisi\u00f3n de Honor de Vizcaya\", il sesto livello del campionato spagnolo.\nNonostante attualmente sia relegato nelle categorie inferiori, \u00e8 considerato un club storico del calcio spagnolo, in quanto ha numerosi trascorsi nelle categorie nazionali e tra le sue file hanno militato importanti calciatori.\nCollegamenti esterni.\n Sito ufficiale"}
{"id": "2585992", "revid": "256896", "url": "https://it.wikipedia.org/wiki?curid=2585992", "title": "Sardinella maderensis", "text": "L'alaccia di Madera (Sadinella maderensis) \u00e8 un pesce di mare appartenente alla famiglia Clupeidae.\nDistribuzione e habitat.\nSi tratta di una specie presente nell'Oceano Atlantico orientale, limitatamente alle fasce tropicali e subtropicali e nel mar Mediterraneo meridionale da cui \u00e8 penetrata nel canale di Suez. In seguito al fenomeno della meridionalizzazione del Mediterraneo questa specie si incontra con sempre maggiore frequenza nelle acque italiane, dove fino a pochi anni fa era del tutto assente. Le segnalazioni nei nostri mari provengono soprattutto dalla Sicilia.\nLe abitudini sono simili a quelle della pi\u00f9 comune alaccia ma ha una certa capacit\u00e0 di sopportare l'acqua salmastra per cui la si pu\u00f2 incontrare all'interno di lagune ed estuari.\nDescrizione.\nAppare molto simile all'alaccia da cui si pu\u00f2 distinguere per i seguenti caratteri:\nIl colore \u00e8 blu sul dorso e bianco argento sul ventre ed i fianchi, che sono attraversati da una vistosa linea dorata.\nRaggiunge i 30 cm di lunghezza.\nAlimentazione.\nSi ciba di organismi planctonici.\nRiproduzione.\nAvviene in estate.\nPesca.\nSi cattura assieme alle alacce o altri clupeidi ma abbocca anche agli ami, sia alle esche naturali che artificiali. Le carni sono simili a quelle della congenere e sui mercati italiani non si trovano quasi mai."}
{"id": "2585994", "revid": "281901", "url": "https://it.wikipedia.org/wiki?curid=2585994", "title": "Alaccia di Madera", "text": ""}
{"id": "2586001", "revid": "729019", "url": "https://it.wikipedia.org/wiki?curid=2586001", "title": "Ferrovia del Furka-Oberalp", "text": "La ferrovia del Furka-Oberalp \u00e8 una linea ferroviaria a scartamento ridotto della Svizzera, che unisce Briga, nel Canton Vallese, a Disentis, nel Canton Grigioni, valicando i passi della Furka e dell'Oberalp.\nStoria.\nLe prime richieste per la costruzione della ferrovia tra Briga e Disentis risalgono agli inizi del XX secolo; lo scopo era quello di collegare, con una trasversale, le direttrici ferroviarie occidentali della Svizzera con i cantoni orientali del territorio attraversando il Cantone dei Grigioni, quello di Uri e quello Vallese. Le prime concessioni per la costruzione di una ferrovia a trazione elettrica passante per Gletsch, attraverso le alte zone di valico della Furka e dell'Oberalp, vennero rilasciate qualche anno dopo; il 21 luglio 1907, per la tratta Briga-Gletsch, alla societ\u00e0 Alioth (tempo dopo divenuta BBC/ASEA) assieme all'ing. Zehnder della MOB e l'8 ottobre 1908 per quella da Gletsch a Disentis.\nIn seguito, nel 1910, si costitu\u00ec a Berna, allo scopo, la Compagnie Suisse du chemin de fer de la Furka con predominanza di capitali francesi estromettendo di fatto i concessionari precedenti e modificando sostanzialmente i progetti con introduzione di tratte a cremagliera Abt e trazione a vapore anzich\u00e9 elettrica.\nLa costruzione inizi\u00f2 nel 1911 a cura della parigina \"Soci\u00e9t\u00e9 des construction des Batignolles\" che il 30 giugno 1914 riusc\u00ec a consegnare la prima tratta Briga-Gletsch e inaugur\u00f2 il servizio l'anno dopo ma incapp\u00f2 in grosse difficolt\u00e0 nel corso dello scavo della galleria di valico della Furka che portarono, nel 1923, al fallimento della societ\u00e0 a causa delle enormi somme spese nei lavori non rimunerate dallo scarso traffico.\nNel 1924 gli impianti vennero rilevati dalla nuova societ\u00e0 Furka-Oberalp-Bahn (FO) per una somma poco pi\u00f9 che simbolica e con il sostegno del Governo Federale e dei Cantoni interessati. Il 3 luglio 1926 si riusc\u00ec cos\u00ec ad attivare un servizio con trazione a vapore tra Briga e Disentis.\nIl traffico si attest\u00f2 su livelli buoni anche in funzione del fatto che venivano connesse zone turistiche molto frequentate, in particolare la localit\u00e0 di Andermatt.\nNel 1930, attivato il raccordo tra le due linee tra Briga e Visp, venne messo in atto un accordo con la BVZ (Brig-Visp-Zermatt Bahn) per l'effettuazione del treno diretto tra Sankt Moritz e Zermatt (\"Glacier Express\") realizzando la pi\u00f9 lunga relazione ferroviaria trasversale a scartamento ridotto della rete svizzera.\nNel 1961, in seguito al rinnovamento gestionale e organizzativo richiesto dalle nuove leggi svizzere, la societ\u00e0 assorb\u00ec la piccola societ\u00e0 privata Sch\u00f6llenenbahn, che gestiva la breve linea tra Andermatt e G\u00f6schenen.\nL'elettrificazione della linea venne realizzata durante il periodo bellico. La difficolt\u00e0 dei collegamenti permaneva tuttavia nel periodo invernale a causa dell'ascesa fino ai 2000\u00a0m dei valichi dell'Oberalp e della Furka e imponeva la chiusura stagionale del tratto intermedio con lo smontaggio del ponte Steffenbach e la chiusura dei portali di alcune gallerie per proteggerli dalle frequenti slavine. Venne studiata la possibilit\u00e0 di una variante di base di 15,4\u00a0km in galleria sotto il valico della Furka che venne infine realizzata in 9 anni e attivata nel 1982 abbandonando cos\u00ec la difficile tratta intermedia a cremagliera tra Realp e Oberwald e attivando un servizio di treni navetta per le autovetture.\nNel 2002 la societ\u00e0 FO conflu\u00ec nella nuova societ\u00e0 Matterhorn-Gotthard-Bahn (MGB).\nLa vecchia tratta di valico della Furka, abbandonata dopo l'attivazione della galleria di base, venne rilevata nel 1987 a scopo turistico e museale dalla societ\u00e0 Dampfbahn Furka-Bergstrecke (DFB).\nCaratteristiche.\nLa ferrovia originariamente misurava, complessivamente, 97\u00a0km e si avvaleva di 9 tratte a cremagliera del tipo Abt.\nLa linea inizia nella stazione di Disentis, nel Cantone dei Grigioni, dove si connette alla rete della Ferrovia Retica, arrampicandosi quindi sul Passo dell'Oberalp con l'aiuto della cremagliera data la pendenza fino al 179 per mille, verso Andermatt nel Cantone di Uri. Poi attraverso la galleria della Furka raggiunge l'area di Goms e Briga, nel Canton Vallese. Nella stazione di Briga, si connette infine alla BVZ, (Brig-Visp-Zermatt Bahn)."}
{"id": "2586007", "revid": "393736", "url": "https://it.wikipedia.org/wiki?curid=2586007", "title": "Tammy Etheridge", "text": ""}
{"id": "2586008", "revid": "287204", "url": "https://it.wikipedia.org/wiki?curid=2586008", "title": "Chamba (Uttarakhand)", "text": " \nChamba \u00e8 una suddivisione dell'India, classificata come \"nagar panchayat\", di abitanti, situata nel distretto di Tehri Garhwal, nello stato federato dell'Uttarakhand, all'incrocio delle strade che conducono a Mussoorie, Rishikesh, Tehri e New Tehri. In base al numero di abitanti la citt\u00e0 rientra nella classe V (da a persone).\nGeografia fisica.\nLa citt\u00e0 \u00e8 situata a 30\u00b0 34' 01 N e 78\u00b0 25' 33 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di Chamba assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a 772, dei quali 405 maschi e 367 femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "2586014", "revid": "1573940", "url": "https://it.wikipedia.org/wiki?curid=2586014", "title": "Chiesa di San Giuseppe Patriarca (Campi Salentina)", "text": "La chiesa di San Giuseppe Patriarca, \u00e8 una chiesa di Campi Salentina costruita nel 1672. Sorge nel cuore antico della citt\u00e0, sulla fondamenta di un precedente edificio del XV secolo dedicato a San Biagio.\nProspetto.\nLa chiesa presenta un sobrio prospetto realizzato con conci di pietra calcarenitica. \u00c8 diviso in due ordini da una cornice marcapiano; il primo presenta un portale d'accesso inquadrato in una decorata cornice in pietra leccese, mentre il secondo ospita al centro una piccola finestra. Quattro lunghe paraste, con capitelli corinzi, adornano ulteriormente la facciata.\nInterno.\nAll'interno, nell'unica aula, si aprono delle piccole nicchie in cui sono presenti alcuni altari barocchi. Di particolare pregio artistico \u00e8 l'altare centrale dedicato a San Giuseppe Patriarca. Fu ricostruito agli inizi del Settecento dall'architetto leccese Giuseppe Cino con ornamenti e decori in oro zecchino."}
{"id": "2586020", "revid": "110157", "url": "https://it.wikipedia.org/wiki?curid=2586020", "title": "Grandin (Dakota del Nord)", "text": "Grandin \u00e8 un centro abitato (\"city\") degli Stati Uniti d'America, situato fra la Contea di Cass e la Contea di Traill nello Stato del Dakota del Nord. Nel censimento del 2000 la popolazione era di 181 abitanti. La citt\u00e0 \u00e8 stata fondata nel 1881. Vi \u00e8 nato il pittore Clyfford Still.\nGeografia fisica.\nSecondo i rilevamenti dell'United States Census Bureau, la localit\u00e0 di Grandin si estende su una superficie di 0,40\u00a0km\u00b2, tutti occupati da terre.\nPopolazione.\nSecondo il censimento del 2000, a Grandin vivevano 181 persone, ed erano presenti 56 gruppi familiari. La densit\u00e0 di popolazione era di 419 ab./km\u00b2. Nel territorio comunale si trovavano 80 unit\u00e0 edificate. Per quanto riguarda la composizione etnica degli abitanti, il 98,90% era bianco, lo 0,55% era nativo e lo 0,55% apparteneva a due o pi\u00f9 razze. La popolazione di ogni razza ispanica corrispondeva all'1,10% degli abitanti.\nPer quanto riguarda la suddivisione della popolazione in fasce d'et\u00e0, il 27,1% era al di sotto dei 18, il 5,5% fra i 18 e i 24, il 30,4% fra i 25 e i 44, il 22,1% fra i 45 e i 64, mentre infine il 14,9% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 98,9 maschi."}
{"id": "2586022", "revid": "260676", "url": "https://it.wikipedia.org/wiki?curid=2586022", "title": "Fallen Empires", "text": "Fallen Empires \u00e8 il quinto del gioco di carte collezionabili . In vendita dal novembre 1994, \"Fallen Empires\" \u00e8 un set indipendente e non fa parte di alcun blocco tematico.\nAmbientazione.\nLa storia di Fallen Empires \u00e8 ambientata nel piano dimensionale di Dominaria, sul continente dell'emisfero sud chiamato Sarpadia, e ha luogo dopo la devanstante \"guerra dei fratelli\".\nCome nel resto del mondo il clima di Sarpadia si sta raffreddando per effetto della guerra appena conclusa e dei cataclismi che ha causato, e le risorse naturali scarseggiano sempre di pi\u00f9. Tutto il continente \u00e8 soffocato da guerre e rivolte interne, e le antiche civilt\u00e0 che lo popolano collassano su loro stesse. I nani difendono le loro dimore fra le montagne da orde di goblin e orchi. A Icatia gli eserciti dell'Ordine di Leitbur combattono con il fanatismo del culto Farrelita. I tritoni di Vodalia sono in guerra con gli homarid, una razza di crostacei semi antropomorfi, per il dominio dei mari. Gli elfi sono in lotta contro la natura stessa, che minaccia di far scomparire le foreste in favore di una specie di funghi semovente, i thallid, creati dagli stessi elfi come fonte alimentare, ma che hanno iniziato ad acquisire conoscenza e consapevolezza di s\u00e9. I negromanti dell'oscuro Ordine della Mano d'Ebano devono fronteggiare la rivolta dei thrull, le bestie create con la magia nera per servire l'Ordine come burattini, che si rivelano molto pi\u00f9 indipendenti di quanto ci si sarebbe potuti aspettare.\nL'ambientazione del set \u00e8 descritta, oltre che nei testi di colore delle carte, in un fumetto dal titolo \"Fallen Empires on the World of Magic: the Gathering\" pubblicato nel 1995 da Armada Comics, una divisione della Acclaim Comics. In Italia il fumetto, edito nel 1997 da Play Press all'interno della collana \"Magic Fantasy Magazine\", ha preso il nome di \"Imperi caduti\". Gli autori della storia sono Kevin Maples e Jeffrey Gomez, mentre Alex Maleev e Rodney Ramos hanno realizzato rispettivamente i disegni e le chine. La breve opera si concentra sulle ultime avventure di Tymolin Radurasolitaria (\"Tymolin Loneglade\" nell'originale inglese) e sul tentativo di proteggerla del fratello Tev, un viandante dimensionale che cerca in ogni modo di non farsi coinvolgere dagli eventi traumatici che scuotono il proprio mondo. Tymolin \u00e8 tenuta in vita dal fratello, contro la propria volont\u00e0, con un incantesimo di eterna giovinezza che dura ormai da molti secoli. Oliver Farrel, il leader carismatico dei farreliti, pugnala la donna a morte mentre \u00e8 tenuta prigioniera dall'Ordine della Mano d'Ebano. In seguito a questo evento Tev subisce una mostruosa trasformazione psicologica e fisica, assumendo la forma di una sorta di rettile tentacolato, e prendendo il nome di Tevesh Szat, conosciuto come \"il fato di tutti gli stolti\" (\"the Doom of Fools\"), il cui unico scopo nella vita sembra essere quello di ridurre il mondo intero e i suoi stolti abitanti al silenzio. Accecato dal dolore e dalla rabbia, Tevesh d\u00e0 finalmente libero sfogo al suo disprezzo nei confronti di ogni cosa, dovuto alla propria condizione di onnipotenza, accelerando la caduta degli imperi di Sarpadia, e diventando una delle forze malefiche principali su Dominaria nei secoli a venire. La storia di \"Fallen Empires\" continua nelle espansioni del blocco di \"Era Glaciale\".\nCaratteristiche.\n\"Fallen Empires\" \u00e8 composta da 187 carte, stampate a bordo nero, cos\u00ec ripartite:\nVenti carte comuni di \"Fallen Empires\" sono state stampate in tre versioni diverse, mentre altre quindici esistono in quattro versioni, ognuna presenta una differente illustrazione. Quindi sebbene le carte dell'espansione siano in realt\u00e0 102, vengono conteggiate 85 carte comuni in pi\u00f9, portando il numero effettivo a 187.\nIl simbolo dell'espansione \u00e8 una corona, e si presenta in bianco e nero indipendente dalla rarit\u00e0 delle carte.\n\"Fallen Empires\" era disponibile in bustine da 8 carte assortite casualmente (2 non comuni e 6 comuni).\n\"Fallen Empires\" \u00e8 stata stampata solo in lingua inglese. Alcune carte dell'espansione sono state ristampate in set successivi tradotti anche in altre lingue, mentre per le altre non esistono versioni differenti da quella inglese.\nNessuna carta del set \u00e8 stata ristampata da precedenti.\nNovit\u00e0.\nIn questo set non sono presentate nuove abilit\u00e0 delle carte, ma vengono sviluppate alcune meccaniche di gioco, come le creature \"pedina\" e i segnalini."}
{"id": "2586025", "revid": "28485082", "url": "https://it.wikipedia.org/wiki?curid=2586025", "title": "Fiat Punto EVO", "text": ""}
{"id": "2586027", "revid": "1305772", "url": "https://it.wikipedia.org/wiki?curid=2586027", "title": "Harwood", "text": ""}
{"id": "2586030", "revid": "287204", "url": "https://it.wikipedia.org/wiki?curid=2586030", "title": "Houston Rockets 1998-1999", "text": "La stagione 1998-99 degli Houston Rockets fu la 32\u00aa nella NBA per la squadra del Texas.\nGli Houston Rockets arrivarono terzi nella \"Midwest Division\" della \"Western Conference\" con un record di 31-19. Nei play-off persero al primo turno per 3-1 con i Los Angeles Lakers."}
{"id": "2586034", "revid": "124882325", "url": "https://it.wikipedia.org/wiki?curid=2586034", "title": "Paese (Italia)", "text": "Paese (IPA: ; \"Paese\" in veneto) \u00e8 un comune italiano di abitanti della provincia di Treviso in Veneto.\nSettimo della provincia per numero di residenti, il capoluogo conta abitanti, il 45% circa dell'intera popolazione comunale.\nGeografia fisica.\nIl capoluogo comunale si trova ad ovest di Treviso, ma gran parte del territorio si estende a nord, dove si trovano le altre quattro frazioni (la pi\u00f9 settentrionale \u00e8 Postioma, posta tra Musano di Trevignano e Merlengo di Ponzano Veneto).\nL'altitudine minima \u00e8 di 19 m s.l.m. e si ravvisa a sud del capoluogo, presso il confine con Quinto di Treviso; il punto di massima \u00e8 di 70 m e si trova a nord, oltre Postioma e al confine con Volpago del Montello.\nPer quanto riguarda l'idrografia, nella zona non scorrono corsi d'acqua di rilievo, ma vi \u00e8 una grande quantit\u00e0 di rogge e fossati alimentati da un sistema di canali artificiali derivanti dal Piave (in particolare il canale della Vittoria di Ponente). Sul territorio ha competenza il consorzio di bonifica Piave.\nNel territorio comunale si trovano una decina di cave per l'estrazione della ghiaia, alcune delle quali ancora attive. Almeno la met\u00e0 di queste raggiungono il livello della falda acquifera e sono dunque ricoperte d'acqua. Esaurita l'attivit\u00e0 estrattiva per alcune cave \u00e8 iniziato un progetto di riqualificazione, mentre altre sono state trasformate in discariche con conseguente degrado dell'area.\nStoria.\nDalle origini al periodo romano.\nLa civilt\u00e0 \u00e8 comparsa nel territorio di Paese gi\u00e0 in et\u00e0 preistorica, tuttavia le testimonianze pi\u00f9 sicure della presenza umana risalgono ai Romani. La loro presenza in Veneto fu consolidata sul finire del II secolo a.C., con l'istituzione della Gallia Cisalpina e la fondazione della colonia di Aquileia.\nA Paese, le tracce pi\u00f9 evidenti sono rappresentate dalla via Postumia, che tuttora transita per Postioma, a cui si aggiunge l'organizzazione del territorio rurale secondo lo schema della centuriazione. Vanno poi citati i numerosi reperti ritrovati un po' ovunque, in particolare tombe e materiale da costruzione.\nIl medioevo.\nIl comune di Paese ha assunto l'attuale unit\u00e0 territoriale solo con le ultime variazioni amministrative, avvenute nel Novecento e per secoli le varie borgate del territorio hanno avuto una propria entit\u00e0 storica.\nNel medioevo la zona di Paese era legata al comune di Treviso e alla sua diocesi. L'organizzazione politica ed ecclesiastica del territorio sostanzialmente coincidevano: ciascun villaggio (la regola) dipendeva da una pieve, compresa a sua volta in uno dei quattro arcipretati trevigiani. L'attuale comune risultava smembrato nei due arcipretati di Cornuda e Quinto: al primo apparteneva la pieve di Postioma (con la regola di Porcellengo); all'altro le pievi di Istrana (con Marcelline e Padernello) e di Quinto stessa (con Paese, Castagnole, Sovernigo, Villa e Malzago). Da questa situazione si pu\u00f2 dedurre che il centro pi\u00f9 importante era allora Postioma, che era appunto sede di una chiesa matrice.\nQuesto tipo di organizzazione rimase quasi inalterata anche dopo l'annessione di Treviso alla Repubblica di Venezia, avvenuta nel corso del Trecento.\nLa Serenissima.\nIn questo periodo anche il territorio di Paese fu coinvolta nel fenomeno delle ville venete, di cui restano tuttora pregevoli esempi. Tra questi, spicca particolarmente casa Quaglia, edificio gotico del XV secolo considerato uno dei primi esempi del genere nel Trevigiano.\nA partire dal XVIII secolo, Paese conosce un notevole periodo di sviluppo e Postioma, anche a causa dell'indebolimento dell'autorit\u00e0 religiosa, perse d'importanza.\nL'Ottocento.\nDopo la caduta della Serenissima (1797), Paese segu\u00ec le sorti di tutto il Veneto passando dai Francesi agli Austriaci e poi di nuovo ai Francesi. Sotto Napoleone furono istituiti i primi comuni ma, dopo un periodo di caos amministrativo, si cerc\u00f2 di accorpare i paesi pi\u00f9 piccoli sotto i centri maggiori, sicch\u00e9 Paese (con Carbonera, Melma e le attuali frazioni) fu annessa al comune di Treviso.\nIl ritorno degli Austriaci (1815) vide l'istituzione del Regno Lombardo-Veneto e un nuovo riordino amministrativo: Paese, Santa Bona (Treviso) e Castagnole divennero frazioni di Monigo, mentre Postioma e Porcellengo furono sottoposte al nuovo comune di Padernello. Tuttavia, gi\u00e0 pochi mesi dopo, Paese diventa sede comunale con frazioni Monigo e Castagnole.\nCon l'annessione al Regno d'Italia vi fu un ulteriore riforma amministrativa, che vide la soppressione del comune di Padernello e l'aggregazione del suo territorio a Paese (1\u00ba gennaio 1867).\nLe due grandi guerre.\nAgli inizi del '900 Paese era un comune sostanzialmente agricolo e poco popolato. La popolazione che viveva in condizioni igieniche abbastanza carenti era composta prevalentemente da coltivatori o allevatori. Allo scoppio della guerra Paese era a ridosso della zona di guerra, e nel territorio comunale posero sede numerose squadriglie (anche in localit\u00e0 San Luca di Padernello (Paese)) e battaglioni.\nIl campo di volo della squadriglia di Francesco Baracca fu allestito al confine tra Paese e Quinto.\nIl 18 marzo 1918 arriva a Villa Onesti il XV Gruppo che resta fino al febbraio 1919.\nMa non si dimentic\u00f2 povert\u00e0 e malattie: la febbre spagnola miet\u00e9 molte vittime anche a Paese. Al termine della guerra Monigo si aggreg\u00f2 al comune di Treviso, cosa non presa bene dall'amministrazione di Paese.\nGiungiamo quindi alla seconda guerra mondiale,all'inizio della quale il comune era popolato da 8000 residenti circa. Il comune ospit\u00f2 2000 rifugiati, ma ne perse altrettanti che emigrarono, soprattutto in Canada. Il territorio sub\u00ec quasi 60 attacchi aerei, che avevano l'obbiettivo di distruggere le piste di decentramento dell'aeroporto di Treviso in localit\u00e0 Villa. Ma vennero bombardate anche le linee ferroviarie, soprattutto a Postioma.\nEnnesimo capitolo doloroso fu la \"Simmel\" di Castagnole.\nEssa era una fabbrica e un deposito di armi che fu pi\u00f9 volte bombardata. Negli ultimi anni sono stati preparati progetti di recupero. Nel 1946 il referendum per la votazione della forma di governo evidenzi\u00f2 la personalit\u00e0 tradizionalista che aveva il comune: i 4.500 abitanti votanti del comune si divisero equamente, anche se i voti per la monarchia erano leggermente superiori a quelli per la repubblica..\nIl grande sviluppo degli ultimi anni.\nAbbandonata povert\u00e0 e malasanit\u00e0 il comune inizi\u00f2 la sua grande corsa verso sviluppo e modernit\u00e0. Si \u00e8 registrato in effetti un notevole incremento demografico: dagli anni cinquanta ad oggi la popolazione \u00e8 pi\u00f9 che raddoppiata. Tuttavia, anche l'industria \u00e8 cresciuta particolarmente (a scapito dell'agricoltura) e, ancor di pi\u00f9, il settore terziario.\nAltro problema attuale sono le cave. Sono in 29 nel territorio comunale, e tale cosa ha fatto recentemente scoppiare una raccolta di firme per fermarne lo scavo.\nSimboli.\nLo stemma rappresenta delle spighe di grano che a loro volta rappresentano l'agricoltura, considerata molto importante per il comune.\nLe cinque stelle rappresentano Paese e le sue quattro frazioni.\nL'origine dei nomi.\nSecondo Carlo Agnoletti, il toponimo Paese, nei documenti antichi \"Paesium\", deriva dal latino \"pagensis\", termine indicante un luogo ai margini di un \"pagus\", ovvero di un abitato. Non \u00e8 chiaro quale fosse il centro in questione: forse era Quinto, dove si trovava una pieve di una certa importanza, se non la stessa Treviso.\nRiguardo agli altri toponimi, Padernello pure sarebbe di origine latina, da \"padus\", ovvero \"pioppo\". Postioma \u00e8 in relazione alla via Postumia, la strada consolare che tuttora attraversa il paese. Porcellengo, invece, sarebbe da ricollegare all'allevamento dei maiali, oppure dalla storpiatura di \"pozzolongo\", il che confermerebbe la tesi che in paese vi fosse un profondo e largo pozzo, come testimoniato da antiche fonti. Castagnole deriva chiaramente da castagno, specie arborea particolarmente diffusa nel territorio.\nMonumenti e luoghi d'interesse.\nArchitetture religiose.\nChiesa arcipretale di San Martino Vescovo.\nL'origine della chiesa risale all'inizio del XV secolo quando l'edificio era ad una sola navata di stile romanico. Nel 1603 la chiesa venne riedificata addossata al campanile. Al secolo successivo risalivano il presbiterio, il soffitto decorato a stucco e gli affreschi di Sebastiano Santi. Nel 1793 fu dichiarata arcipretale, mentre subiva altri lavori di ampliamento e riedificazione. Nel 1918 venne quasi completamente riedificata su progetto dell'architetto Melchiori che la trasform\u00f2 in un grande edificio a tre navate con una imponente facciata in marmo realizzata nel 1957.\nNell'altar maggiore \u00e8 presente la \"Pala di San Martino\", olio su tavola quattrocentesco di Gerolamo Pennacchis senior di Treviso. Ai lati del coro sono posti due affreschi di Gian Maria Lepscky risalenti al 1946. Nella navata destra\u00e8 presente l'altare nel quale riposa San Romano diacono e martire e un altare del Rosario del 1580. Nel soffitto, la \"Gloria di San Martino\" di Berto Rossato, mentre in controfacciata \u00e8 posto un quadro di Antonio Beni. Il fonte battesimale apparteneva alla vecchia chiesa di Possagno in cui fu battezzato Antonio Canova. Organo a canne: esisteva un piccolo organo Pugina ad un Manuale. Questo piccolo strumento trasformato a due Manuali ora si trova nel duomo di Macerata) sostituito nel 1979 da uno strumento a due manuali costruito dal Maestro del Coro Silvano Girotto e dal figlio Alessandro con 25 registri, disposto su due manuali che da circa 10 anni \u00e8 stato smontato a seguito dei lavori eseguiti per la consolidazione del tetto della chiesa. e non pi\u00f9 rimontato\nSociet\u00e0.\nEtnie e minoranze straniere.\nAl 1 gennaio 2019 gli stranieri residenti nel comune erano 1824. Di seguito sono riportati i gruppi pi\u00f9 consistenti:\nGeografia antropica.\nFrazioni.\nCastagnole.\nCastagnole (3.959 ab.) \u00e8 la maggiore frazione del comune. Sorge a nord-est del capoluogo, confinando con Postioma e Porcellengo (a nord-ovest), con Merlengo di Ponzano Veneto (a nord-est) e con alcuni sobborghi di Treviso ad est (Santa Bona, Monigo). Comprende anche la localit\u00e0 Borgo Economia, a nord-ovest.\nAttraversa il centro la SP 100 \"di Montebelluna\" (via gen. G.Piazza) che collega Montebelluna a Treviso. A nord invece transita la Feltrina, lungo la quale si \u00e8 formata una zona industriale.\nLa parrocchiale di San Mauro si trova nell'omonima piazza e risale al XVIII secolo.\nDista dal capoluogo 2,5\u00a0km.\nPadernello.\nPadernello, (3.048 ab.) si trova ad ovest di Paese, poco prima di Istrana. Si suddivide in tre localit\u00e0: San Lorenzo (il maggiore, attorno alla parrocchiale), San Gottardo (a sud) e San Luca (a nord).\nPer il centro passa la SP 128 \"Capitello\" (via Ortigara-via Trento), che la collega a Postioma, e la SR 53 \"Castellana\", che collega Treviso a Castelfranco Veneto.\nLa parrocchiale di San Lorenzo risale al XVIII secolo; al suo interno si possono ammirare la splendida pala dell'altare maggiore (restaurata nel 2012 in occasione del trecentesimo anniversario della chiesa) e \"La Crocifissione\" di Sebastiano Ricci. Si narra che prima di intraprendere l'ultimo volo Baracca si ferm\u00f2 a pregare proprio in questa chiesa. Da ricordare anche il tempietto di San Luca, della met\u00e0 del XII secolo (citata nella bolla papale Justis Fratrum) e la chiesetta di San Gottardo, originaria del XVIII secolo ma pi\u00f9 volte ampliata e rimaneggiata.\nSan Lorenzo dista dal capoluogo 2,5\u00a0km, e anche il quartiere San Gottardo invece San Luca circa 3\u00a0km.\nPostioma.\nPostioma (3.020 ab.) \u00e8 il pi\u00f9 vecchio abitato del comune, avendo origini romane, attraversato da due importanti strade di antiche origini: la Postumia e la Feltrina\nLa vecchia chiesa risale al Seicento, ma attualmente la parrocchia ha sede in un altro luogo di culto, degli inizi del Novecento.\nDista da Paese oltre 6\u00a0km.\nPorcellengo.\nPorcellengo (1.441 ab.), si trova a nord del capoluogo.\nDa ricordare la chiesa, risalente alla met\u00e0 dell'Ottocento, villa Ferretti, con l'oratorio ottocentesco, restaurata da Camillo Favaretto nel 1927 e villa Olivotti, di propriet\u00e0 comunale e anche questa costruita nell'Ottocento e restaurata con la supervisione di Favaretto nel 1929.\nDista dal capoluogo 3.6\u00a0km\nVariazioni territoriali.\nLa circoscrizione territoriale ha subito le seguenti modifiche: nel 1920 distacco della frazione Monigo aggregata al comune di Treviso (Censimento 1911: pop. res. 1333).\nInfrastrutture e trasporti.\nIl comune \u00e8 attraversato da due importanti strade e da due ferrovie.\nFerrovie.\nIl comune, seppure abbia una modesta dimensione sia geografica che demografica, possiede tre stazioni ferroviarie sul suo territorio comunale.\nLa principale \u00e8 la stazione di Paese lungo la direttrice ferroviaria Treviso-Vicenza. Questa \u00e8 la stazione pi\u00f9 importante ed \u00e8 la pi\u00f9 vicina al centro del capoluogo comunale. Collega Paese a Treviso (in soli cinque minuti) e altre localit\u00e0 fra le province di Treviso, Padova e Vicenza. Ha un modesto traffico durante le ore di punta, \u00e8 dotata di due binari passanti e di un fabbricato viaggiatori dismesso.\nLa seconda stazione \u00e8 quella di Postioma, situata appena fuori la frazione. Si trova lungo la ferrovia Montebelluna-Treviso e qui fermano tutti i regionali diretti a Treviso, Montebelluna e Feltre. La stazione \u00e8 dotata di due binari dove possono avvenire precedenze e vengono utilizzati entrambi.\nLa piccola stazione di Paese-Castagnole, molte volte confusa con quella di Paese, si trova come quella di Postioma lungo la direttrice Montebelluna-Treviso. Questa \u00e8 la stazione pi\u00f9 piccola ed \u00e8 servita da un solo binario passante. Fermano solo pochi regionali diretti a Treviso e Montebelluna. Il traffico \u00e8 modesto.\nMobilit\u00e0 urbana.\nA Paese \u00e8 riservata la Linea urbana 11 di MOM (ex ACTT), che unisce il comune con il centro e la Stazione FS di Treviso. Durante la giornata sono effettuate delle corse prolungate verso Padernello.\nCastagnole \u00e8 servita dagli autobus della Linea urbana 21 di MOM, che la collegano con la Stazione FS ed il centro di Treviso, i quali proseguono verso Preganziol. Alcune corse sono prolungate verso Paese, ed effettuano capolinea presso la chiesa di Paese.\nSport.\nLe principali squadre di calcio della cittadina erano la societ\u00e0 U.S. Paese 1945 Calcio, nata nel 1945, militante in Prima Categoria, A.C. Castagnole 1986, fondata nel 1986. A settembre 2016 U.S. Paese e A.C. Castagnole si sono unite formando l'A.S.D. Citt\u00e0 di Paese, partendo dalla Prima Categoria grazie al titolo dell'U.S. Paese. Disputa gli incontri a Porcellengo.\nLe altre squadre di calcio sono: U.S. Postioma Calcio, fondata nel 1972, che gareggia in Seconda Categoria e la societ\u00e0 G.S. Padernello, nata nel 1965, che disputa la Seconda Categoria.\nIl Futsal Postioma \u00e8 la principale squadra di calcio a 5 presente nel territorio comunale. La societ\u00e0 \u00e8 nata nel 2004 e milita nella Serie D provinciale del campionato FIGC.\nL'unica squadra di basket di Paese \u00e8 il Basket Paese, fondata nel 2016 dopo la scissione dalla societ\u00e0 Polisportiva Paese 81 che gestisce attualmente il Volley Paese, milita in serie D nel campionato regionale del Veneto.\nIl Rugby Paese, nato nel lontano 1956, \u00e8 una solida realt\u00e0 sportiva del territorio comunale soprattutto a livello minirugby. Attualmente la squadra Seniores milita nel campionato nazionale Serie A."}
{"id": "2586036", "revid": "287204", "url": "https://it.wikipedia.org/wiki?curid=2586036", "title": "Houston Rockets 1997-1998", "text": "La stagione 1997-98 degli Houston Rockets fu la 31\u00aa nella NBA per la squadra del Texas.\nGli Houston Rockets arrivarono quarti nella \"Midwest Division\" della \"Western Conference\" con un record di 41-41. Nei play-off persero al primo turno per 3-2 con gli Utah Jazz."}
{"id": "2586038", "revid": "287204", "url": "https://it.wikipedia.org/wiki?curid=2586038", "title": "Pittsburgh Piranhas", "text": "I Pittsburgh Piranhas, conosciuti in precedenza come \"Louisville Catbirds\" e \"La Crosse Catbirds\", sono stati una societ\u00e0 di pallacanestro statunitense, che ha militato nella Continental Basketball Association dal 1983 al 1995. La loro ultima sede \u00e8 stata la citt\u00e0 di Pittsburgh, in Pennsylvania.\nStoria.\nLa squadra venne fondata nel 1983 a Louisville, nel Kentucky, dove rimase fino al 1985 con il nome di \"Louisville Catbirds\". Nel 1983-84 l'impianto casalingo fu la \"Jefferson County Armory\", poi nota come \"Louisville Gardens\", un'arena da 6.000 spettatori gi\u00e0 sede dei Kentucky Colonels dell'American Basketball Association. Nel 1985 i Catbirds utilizzarono invece la pi\u00f9 moderna \"Broadbent Arena\", capace di 6.600 posti.\nAll'inizio della stagione 1985-86 si spostarono a La Crosse, Wisconsin, e divennero i \"La Crosse Catbirds\". Nel Wisconsin la franchigia visse il periodo migliore della sua storia, vincendo il campionato CBA nel 1990 e nel 1992, con coach Flip Saunders in panchina in entrambe le occasioni. Tra i giocatori erano presenti nel 1990 Andre Turner, Tony White, Dwayne McClain, Carlos Clark, e nel 1992 e David Rivers, Mark Davis, Kenny Battle, Derrick Gervin e Brian Rahilly.\nNel 1994 i Catbirds lasciarono dopo nove stagioni La Crosse, dove il loro posto fu preso nel 1996 dai La Crosse Bobcats, e si trasferirono a Pittsburgh, in Pennsylvania, con il nuovo nome di \"Pittsburgh Piranhas\". La stagione 1994-95 si concluse con un record globale di 35 vittorie e altrettante sconfitte e i Piranhas arrivarono fino alla serie finale, persa per 4 a 1 contro gli Yakama Sun Kings. Nonostante l'ottimo risultato sportivo, il proprietario Bob Murphy dichiar\u00f2 che l'affluenza di pubblico, 1.600 spettatori di media, era insufficiente e la franchigia si sciolse al termine della stagione."}
{"id": "2586039", "revid": "834", "url": "https://it.wikipedia.org/wiki?curid=2586039", "title": "La Crosse Catbirds", "text": ""}
{"id": "2586040", "revid": "767487", "url": "https://it.wikipedia.org/wiki?curid=2586040", "title": "Rabbit Hole", "text": "Rabbit Hole \u00e8 un film del 2010 diretto da John Cameron Mitchell, basato sulla omonima pi\u00e8ce teatrale grazie a cui David Lindsay-Abaire ha vinto il Premio Pulitzer.\nTrama.\nRebecca (Nicole Kidman) e Howie Corbett (Aaron Eckhart) sono una giovane coppia di benestanti, che sembrano essere felici e gentili, tuttavia, la coppia \u00e8 ancora devastata a causa di una tragedia avvenuta 8 mesi prima, la morte del loro unico figlio Danny, investito da una macchina all'et\u00e0 di soli 4 anni, morendo sul colpo. Rebecca non riesce a superare il lutto, Howie tende semplicemente a negare l'evento, facendo rivivere ogni sera la presenza del figlio attraverso i filmati del proprio telefonino; Rebecca cerca invece volontario isolamento, dedicandosi alla cura del giardino, della cucina e alla sistematica eliminazione di tracce e ricordi. \nIn questo limbo che sembra impossibile superare, Howie comincia a legare con una donna conosciuta durante una seduta di terapia di gruppo, mentre Rebecca decide di aprirsi con il giovane adolescente che era alla guida della macchina quel giorno fatale.\nCast.\nIl ruolo dei due protagonisti \u00e8 affidato a Nicole Kidman e Aaron Eckhart. I due si sono dichiarati entrambi estremamente coinvolti dal modo originale con cui il film affronta il tema del dolore, come ha raccontato John Cameron Mitchell in una videointervista. A causa di un conflitto nelle date di ripresa la Kidman ha dovuto rinunciare ad un film di Woody Allen per poter girare Rabbit Hole.\nNel cast sono presenti anche Dianne Wiest, Sandra Oh, Tammy Blanchard e Giancarlo Esposito.\nProduzione.\nIl film \u00e8 girato principalmente a New York nei quartieri di Douglaston e Queens. \u00c8 prodotto dalla Blossom Films, casa di produzione diretta dalla stessa Kidman, che ha messo a disposizione un budget di 10 milioni di dollari per i 28 giorni di riprese.. La distribuzione viene affidata alla Lionsgate.\nDistribuzione.\nIl film, uscito in Italia nella prima settimana di febbraio 2011, \u00e8 stato presentato in concorso al Festival Internazionale del Film di Roma 2010.\nAccoglienza.\nIl film riceve larghi consensi da parte della critica, concentrandosi soprattutto sull'interpretazione della Kidman, considerandola una delle sue migliori \"performance\". Viene apprezzata anche la regia e la colonna sonora.\nRiconoscimenti.\nNicole Kidman per la sua interpretazione \u00e8 stata nominata come miglior attrice protagonista al Premio Oscar, ai Golden Globe ed agli Screen Actors Guild del 2011, ricevendo candidature in moltissimi altri riconoscimenti di rilievo nel panorama del Cinema indipendente."}
{"id": "2586042", "revid": "373458", "url": "https://it.wikipedia.org/wiki?curid=2586042", "title": "Louisville Catbirds", "text": ""}
{"id": "2586046", "revid": "767487", "url": "https://it.wikipedia.org/wiki?curid=2586046", "title": "Harwood (Dakota del Nord)", "text": "Harwood \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 607 abitanti. La citt\u00e0 \u00e8 stata fondata nel 1881.\nGeografia fisica.\nSecondo i rilevamenti dell'United States Census Bureau, la localit\u00e0 di Harwood si estende su una superficie di 3,00\u00a0km\u00b2, tutti occupati da terre.\nPopolazione.\nSecondo il censimento del 2000, a Harwood vivevano 607 persone, ed erano presenti 174 gruppi familiari. La densit\u00e0 di popolazione era di 202 ab./km\u00b2. Nel territorio comunale si trovavano 201 unit\u00e0 edificate. Per quanto riguarda la composizione etnica degli abitanti, il 99,01% era bianco, lo 0,33% apparteneva ad altre razze e lo 0,66% apparteneva a due o pi\u00f9 razze. La popolazione di ogni razza ispanica corrispondeva allo 0,66% degli abitanti.\nPer quanto riguarda la suddivisione della popolazione in fasce d'et\u00e0, il 33,8% era al di sotto dei 18, il 4,9% fra i 18 e i 24, il 32,8% fra i 25 e i 44, il 25,7% fra i 45 e i 64, mentre infine il 2,8% era al di sopra dei 65 anni di et\u00e0. L'et\u00e0 media della popolazione era di 34 anni. Per ogni 100 donne residenti vivevano 105,8 maschi."}
{"id": "2586053", "revid": "984922", "url": "https://it.wikipedia.org/wiki?curid=2586053", "title": "Osigo", "text": "Osigo \u00e8 una frazione del comune di Fregona, in provincia di Treviso.\nGeografia fisica.\nSituato in collina a circa 400 m s.l.m., il paese si estende in una sorta di conca naturale, abbracciato dalle Prealpi Bellunesi e proiettato sulle sottostanti pianure, di cui si ha un'ampia panoramica.\nTale posizione ha favorito la coltivazione dell'olivo e dell'uva, da cui si ricava il vino Torchiato.\nOsigo confina a nord con il comune di Farra d'Alpago (provincia di Belluno), a est con Montaner, a sud con il comune di Sarmede e a ovest col capoluogo Fregona.\nToponimo.\nIl nome Osigo deriva da \"Ausius\", la famiglia a cui in epoca romana era stata affidata la custodia del territorio. \nUna versione popolare fa risalire il nome all'unione di \"Osi\" (contrazione di Oasi) col suffisso \u2013gus- (antico \u2013cus-), caratteristico di altri paesi dell'area.\nLuoghi d'interesse.\nChiesa parrocchiale.\nLa chiesa di Osigo, dedicata a San Giorgio martire, si trova in posizione centrale e panoramica; la sua facciata a capanna \u00e8 in stile neoclassico, con un timpano sostenuto da quattro semicolonne di ordine ionico.\nA lato della chiesa, edifici autonomi sono il vecchio campanile in pietra e la canonica, sul cui prospetto principale risalta una grande meridiana dipinta.\nBorgate.\nOsigo \u00e8 formato da numerose antiche borgate di carattere rurale, di cui di seguito si fornisce un elenco:\nColle di San Daniele.\nSul Colle di San Daniele si erge la chiesetta dedicata all'omonimo Santo, da cui si domina la pianura veneta; nel periodo natalizio \u00e8 tradizione che qui venga posta una stella luminosa, visibile da tutta l'area sottostante."}
{"id": "2586054", "revid": "767487", "url": "https://it.wikipedia.org/wiki?curid=2586054", "title": "Horace (Dakota del Nord)", "text": "Horace \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 915 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Horace si estende su una superficie di 5,80\u00a0km\u00b2, tutti occupati da terre.\nPopolazione.\nSecondo il censimento del 2000, a Horace vivevano 915 persone, ed erano presenti 248 gruppi familiari. La densit\u00e0 di popolazione era di 158 ab./km\u00b2. Nel territorio comunale si trovavano 311 unit\u00e0 edificate. Per quanto riguarda la composizione etnica degli abitanti, il 98,47% era bianco, lo 0,11% era afroamericano, lo 0,55% era nativo e lo 0,22% proveniva dall'Asia. Lo 0,33% apparteneva ad altre razze e lo 0,33% apparteneva a due o pi\u00f9 razze. La popolazione di ogni razza ispanica corrispondeva allo 0,33% degli abitanti.\nPer quanto riguarda la suddivisione della popolazione in fasce d'et\u00e0, il 35,7% era al di sotto dei 18, il 7,0% fra i 18 e i 24, il 37,5% fra i 25 e i 44, il 15,6% fra i 45 e i 64, mentre infine il 4,2% era al di sopra dei 65 anni di et\u00e0. L'et\u00e0 media della popolazione era di 30 anni. Per ogni 100 donne residenti vivevano 92,6 maschi."}
{"id": "2586058", "revid": "1632387", "url": "https://it.wikipedia.org/wiki?curid=2586058", "title": "Guerra in Afghanistan (1979-1989)", "text": "La guerra in Afghanistan del 1979-1989, talvolta indicata anche come guerra sovietico-afghana, fu un conflitto intercorso tra il 24 dicembre 1979 e il 15 febbraio 1989 nel territorio dell'Afghanistan, e che vide contrapposte da un lato le forze armate della Repubblica Democratica dell'Afghanistan (RDA), sostenute da un massiccio contingente di truppe terrestri e aeree dell'Unione Sovietica, e dall'altro vari raggruppamenti di guerriglieri afghani collettivamente noti come \"mujaheddin\", appoggiati materialmente e finanziariamente da un gran numero di nazioni estere; il conflitto viene considerato parte della guerra fredda nonch\u00e9 prima fase della pi\u00f9 ampia guerra civile afghana.\nIl conflitto ebbe inizio con l'invasione del paese a opera delle forze dell'Armata Sovietica, intenzionate a deporre il presidente della RDA Hafizullah Amin per rimpiazzarlo con Babrak Karmal; l'intervento militare dell'URSS provoc\u00f2 una recrudescenza della guerriglia afghana contro il regime della RDA, gi\u00e0 da tempo molto estesa nel paese: i combattenti \"mujaheddin\", divisi in pi\u00f9 schieramenti e partiti che mai nel corso del conflitto ebbero una guida unitaria, intrapresero quindi una lunga campagna di guerriglia a danno delle forze sovietico-afghane, spalleggiati in questo senso dagli armamenti, dai rifornimenti e dall'appoggio logistico fornito loro (in modo non ufficiale) da paesi come gli Stati Uniti, il Pakistan, l'Iran, l'Arabia Saudita, la Cina e il Regno Unito.\nDopo pi\u00f9 di nove anni di guerra, che provocarono vaste distruzioni all'Afghanistan nonch\u00e9 ampie perdite di vite civili, l'intervento sovietico nel conflitto ebbe termine con una ritirata generale delle proprie truppe conclusa il 15 febbraio 1989, dopo la firma degli accordi di Ginevra tra RDA e Pakistan; gli scontri tra \"mujaheddin\" e truppe governative proseguirono nell'ambito della guerra civile afghana, fino alla caduta del governo della RDA nell'aprile del 1992.\nViene definito da alcuni storici come il \"Vietnam sovietico\", tracciando un parallelo con la guerra del Vietnam intrapresa dagli Stati Uniti.\nAntefatti.\nL'Afghanistan dalla monarchia alla repubblica.\nI rapporti tra Afghanistan e Unione Sovietica erano di vecchia data: nel 1919 il governo del re Am\u0101null\u0101h Kh\u0101n fu il primo a riconoscere il regime bolscevico instauratosi a Mosca dopo gli eventi della rivoluzione d'ottobre, ricevendone in cambio sostegno e appoggio durante la terza guerra anglo-afghana, conflitto che comport\u00f2 il definitivo affrancamento dell'Afghanistan dall'influenza coloniale britannica; i rapporti tra i due paesi andarono rafforzandosi, e nel 1921 fu sottoscritto un trattato di amicizia in base al quale, in cambio di forniture militari, il governo di Kabul neg\u00f2 il suo appoggio ai ribelli islamici basmachi attivi nelle regioni dell'Asia centrale soggette alla dominazione sovietica. La caduta di Am\u0101null\u0101h e l'ascesa al trono afghano di Mohammed Zahir Shah nel 1933 raffreddarono la cordialit\u00e0 tra i due paesi, anche se i rapporti diplomatici e commerciali rimasero eccellenti: nel 1953 il nuovo Primo ministro Mohammed Daud Khan decise di abbandonare la tradizionale linea di neutralit\u00e0 seguita fino ad allora dall'Afghanistan e, dopo aver cercato l'appoggio degli Stati Uniti senza trovarlo, spinse per rapporti pi\u00f9 stretti con l'URSS, con la quale fu firmato un trattato di amicizia e sostegno nel 1956; i programmi di modernizzazione portati avanti da Zahir e Daud nel corso degli anni cinquanta godettero di ampi finanziamenti da parte di Mosca, che si fece carico della costruzione di strade, infrastrutture e aeroporti come pure dell'addestramento e dell'equipaggiamento del Reale esercito afghano, per un totale di quasi due miliardi e mezzo di dollari di aiuti militari e civili.\nDaud instaur\u00f2 sull'Afghanistan un governo autoritario e personalista, oltre ad acuire nuovamente le tensioni con il vicino Pakistan circa la definizione del lungo confine terrestre tra i due paesi, fissato durante il periodo della dominazione britannica lungo la contestata \"Linea Durand\"; privo di sbocchi al mare e dipendente dai porti pakistani per i commerci, l'Afghanistan and\u00f2 incontro a una grave crisi economica per via delle sue contese con Islamabad, tanto che nel 1963 Zahir decise di estromettere Daud dal potere e di assumere un ruolo pi\u00f9 attivo nella guida del paese: nel 1964 una nuova Costituzione port\u00f2 l'Afghanistan a un regime di monarchia costituzionale, introducendo libere elezioni a suffragio universale e favorendo l'emancipazione delle donne. Grazie al nuovo regime costituzionale, nel 1965 fu fondato il Partito Democratico Popolare dell'Afghanistan (PDPA), di stampo marxista-leninista e strutturato secondo il modello dell'omologo partito sovietico; appena un anno dopo la sua nascita, tuttavia, il PDPA si scisse in due formazioni autonome, di identica ideologia ma discordanti sul metodo d'azione da seguire: l'ala \"Parcham\" (\"Bandiera\", dal nome della sua testata giornalistica), capitanata da Babrak Karmal, puntava a una riforma graduale della societ\u00e0 semi-feudale afghana agendo in collaborazione anche con il sovrano, mentre la fazione \"Khalq\" (\"Popolo\"), guidata dal segretario del partito Nur Mohammad Taraki e dal suo braccio destro Hafizullah Amin, era pi\u00f9 intransigente e massimalista, e soprattutto ostile al monarca.\nIl 17 luglio 1973, approfittando dell'assenza di Zahir dal paese, Daud condusse un colpo di Stato sostanzialmente incruento a Kabul, prendendo il potere con l'appoggio dei militari e di entrambe le ali del PDPA: la Costituzione del 1964 fu abolita e il paese traghettato a un regime repubblicano, con lo stesso Daud che riuniva in s\u00e9 le cariche di capo di Stato e di governo. Le iniziative politiche del nuovo presidente si dimostrarono per\u00f2 fallimentari, alienandogli ben presto tutti gli appoggi di cui godeva: in politica estera Daud cerc\u00f2 di riportare l'Afghanistan nel campo dei paesi non allineati, mantenendo un'equidistanza dai due blocchi anche nel tentativo di diminuire l'influenza sovietica sulla nazione, diffusa sebbene discreta; inevitabilmente tale politica cost\u00f2 a Daud l'appoggio del PDPA, favorevole invece a rapporti ancora pi\u00f9 stretti con Mosca. In politica interna furono portati avanti i programmi di modernizzazione intrapresi sotto il regno di Zahir, seppur con una maggiore moderazione e attenzione alle tradizioni nazionali: anche in questo modo tuttavia le politiche governative trovarono una forte opposizione nella societ\u00e0 afghana, ancora strutturata, soprattutto nelle zone rurali, secondo logiche tribali e refrattaria alla modernizzazione.\nSotto quest'ultimo aspetto iniziarono a maturare le prime forme di opposizione armata al governo afghano, trovando quasi subito il supporto del vicino Pakistan: il governo del premier Zulfiqar Ali Bhutto era fortemente preoccupato per l'intenzione di Daud di riunire le popolazioni pashtun sui due lati della frontiera comune in un unico Stato (il cosiddetto \"Pashtunistan\"); nel 1974 agenti pakistani dell'Inter-Services Intelligence (ISI) riuscirono a evacuare da Kabul due importanti leader del movimento islamico dell'Afghanistan, Burhanuddin Rabbani e Gulbuddin Hekmatyar, portandoli al sicuro a Peshawar, mentre contemporaneamente campi d'addestramento per i ribelli afghani venivano organizzati oltre la frontiera con il Pakistan. Nel giugno del 1975 membri del partito islamico Jamiat-e Islami diedero vita anche a un primo tentativo insurrezionale nella vallata del Panjshir, ma l'azione fu facilmente repressa dalle truppe governative; l'appoggio pakistano ai movimenti islamici conobbe poi un periodo di stasi a partire dal 1977, quando Bhutto fu estromesso dal potere dopo un colpo di Stato militare condotto dal generale Muhammad Zia-ul-Haq.\nLa Repubblica Democratica dell'Afghanistan.\nAll'inizio del 1978 l'impopolarit\u00e0 di Daud raggiunse livelli critici, anche in seguito all'assassinio il 17 aprile di un importante esponente del PDPA, Mir Akbar Khyber; il 27 aprile 1978 il partito comunista afghano si fece promotore di un sanguinoso colpo di Stato contro Daud (indicato come \"rivoluzione di Saur\" o \"rivoluzione d'aprile\"), trovando il pieno appoggio degli alti ufficiali delle forze armate, in maggioranza addestrati in Unione Sovietica: il palazzo presidenziale di Kabul fu preso d'assalto e Daud e diversi suoi familiari assassinati. Il PDPA proclam\u00f2 quindi la nascita della \"Repubblica Democratica dell'Afghanistan\" e le sue fazioni si spartirono il potere, con Taraki alla presidenza, Karmal vice Primo ministro e Amin ministro degli Esteri.\nIl nuovo governo port\u00f2 avanti i programmi di modernizzazione socio-economica con maggior decisione, abbandonando ogni cautela e seguendo un'impostazione di tipo socialista: le grandi propriet\u00e0 terriere furono confiscate e redistribuite a famiglie di contadini poveri, fu abolita l\"ushur\" (la decima dovuta ai latifondisti dai braccianti), le banche furono nazionalizzate e si tent\u00f2 di porre un calmiere ai prezzi; in ambito sociale furono portati avanti programmi di alfabetizzazione, si tent\u00f2 di sradicare la pratica dei matrimoni combinati e l'imposizione del burqa, cercando di riaffermare l'emancipazione delle donne confermando loro il diritto di voto e incoraggiandole a partecipare attivamente alla vita politica. Dopo la firma nel dicembre del 1978 di un nuovo trattato di amicizia tra le due nazioni, i sovietici furono invitati a collaborare ai programmi governativi afghani, realizzando strade e infrastrutture e avviando progetti di esplorazione delle vaste ma poco sfruttate risorse minerarie del paese.\nSebbene accolte con favore dalla quasi totalit\u00e0 della popolazione urbana, le politiche avviate dal PDPA furono un trauma per gli abitanti delle zone rurali, nettamente maggioritari nel paese: la natura stessa delle riforme, contrarie ai principi tradizionali e religiosi afghani, e l'eccessiva velocit\u00e0 con cui furono introdotte generarono una diffusa ostilit\u00e0 nei confronti del governo di Kabul; le idee del marxismo-leninismo stentarono a prendere piede in una popolazione prevalentemente rurale e analfabeta, assolutamente fedele ai precetti islamici. D'altro canto la leadership del PDPA, dove l'ala Khalq era ormai maggioritaria, si dimostr\u00f2 intransigente nel portare avanti i suoi programmi e contraria a ogni tipo di opposizione, che fu sistematicamente repressa tramite ondate di arresti ed esecuzioni; la repressione portata avanti dal governo di Kabul provoc\u00f2 una recrudescenza delle opposizioni a esso: mentre dal Pakistan i mullah e i leader islamici in esilio invocavano un \"jih\u0101d\" contro la RDA, a partire dalla fine del 1978 nelle zone montuose dell'Afghanistan presero a formarsi le prime bande di guerriglieri anti-governativi, ben presto ribattezzantesi \"mujaheddin\" (\"combattenti per il jih\u0101d\"). Gi\u00e0 in ottobre i primi scontri tra truppe governative e ribelli nuristani presero vita nella provincia di Konar.\nLa ribellione si estese anche alle forze armate, sempre pi\u00f9 afflitte da diserzioni e defezioni: il 21 marzo 1979 l'intera 17\u00aa Divisione fanteria si ammutin\u00f2 sotto la guida del capitano Ismail Khan, prendendo possesso della citt\u00e0 di Herat; furono necessari pesanti bombardamenti aerei prima che le unit\u00e0 scelte del governo potessero riprendere il centro abitato e reprimere l'insurrezione, lasciando sul terreno tra i 3.000 e i 5.000 morti compresi un centinaio di cittadini sovietici (consiglieri militari con le loro famiglie), trucidati e mutilati dagli insorti. Il 5 agosto 1979 una rivolta militare programmata nella capitale Kabul fu scoperta all'ultimo minuto, e diversi ufficiali anticomunisti furono arrestati; la guarnigione della cittadella di Bala Hissar, a sud della capitale, prosegu\u00ec comunque con l'ammutinamento, e fu necessaria una battaglia di quattro ore prima che i reparti paramilitari del ministero degli Interni afghano, supportati da carri armati ed elicotteri da combattimento, potessero avere ragione degli insorti. Entro la met\u00e0 del 1979, 25 delle 28 province dell'Afghanistan erano in aperta rivolta contro il governo.\nLa rivolta si estende.\nIl PDPA rispose alla rivolta irrigidendo ancora di pi\u00f9 le sue posizioni: nel marzo del 1979 l'ala Parcham fu estromessa dalle funzioni governative e diversi dei suoi esponenti furono arrestati, mentre Karmal fu allontanato dal paese e inviato come ambasciatore a Praga. Per far fronte all'insurrezione e al disfacimento a cui stavano andando incontro le forze armate afghane Kabul richiese sempre pi\u00f9 l'appoggio militare sovietico, in virt\u00f9 del trattato di amicizia firmato nel dicembre del 1978: il numero di consiglieri militari sovietici presso le forze afghane fu incrementato a 4.000 uomini dai 400 presenti a maggio, mentre nell'aprile del 1979 Taraki richiese e ottenne l'invio di unit\u00e0 di elicotteri d'attacco dell'Armata Rossa (che operarono inizialmente sotto insegne afghane); in giugno carri armati e blindati sovietici con il relativo personale furono inviati a Kabul per presidiare aeroporti e strutture governative, mentre il 19 luglio Taraki fece richiesta di un massiccio contingente di truppe da combattimento sovietiche (quantificato in due divisioni motorizzate e una aviotrasportata), anche se su quest'ultimo punto Mosca decise di prendere tempo.\nContemporaneamente anche la guerriglia iniziava a ricevere aiuti e appoggi da altre nazioni, non solo da parte del tradizionale alleato pakistano ma anche dagli Stati Uniti: le relazioni tra Washington e Kabul, gi\u00e0 pessime dopo il colpo di Stato del PDPA, precipitarono nel febbraio del 1979 quando l'ambasciatore americano Adolph Dubs fu sequestrato da militanti islamici e successivamente ucciso durante il blitz della polizia afghana per liberarlo. Il progressivo estendersi della guerriglia e parallelamente del coinvolgimento sovietico nel paese spinsero gli Stati Uniti a muovere i primi passi per sostenere i \"mujaheddin\": il 3 luglio 1979 il presidente Jimmy Carter firm\u00f2 il primo ordine operativo segreto che autorizzava la CIA ad avviare \"covert operations\" contro la RDA, comprendenti iniziative di propaganda contro il regime comunista di Kabul e la raccolta di risorse finanziarie per sostenere la guerriglia, mentre almeno inizialmente non fu prevista la fornitura di armi ai \"mujaheddin\"; secondo alcuni esponenti dell'amministrazione Carter (primo tra tutti il consigliere per la sicurezza nazionale Zbigniew Brzezinski) la fornitura di aiuti ai \"mujaheddin\" puntava a provocare l'estendersi del coinvolgimento dell'URSS in Afghanistan, dando l'opportunit\u00e0 agli americani di logorarne le risorse militari coinvolgendole nella lotta contro un esteso movimento guerrigliero, in maniera similare a quanto accaduto agli stessi Stati Uniti nel corso della guerra in Vietnam.\nL'estendersi dei disordini e degli scontri in Afghanistan provocarono preoccupazione nel governo sovietico: vi era la percezione che le forze della guerriglia, ancora piuttosto disunite e non coordinate, potessero riunirsi per dare vita a un vero e proprio movimento \"controrivoluzionario\" capace di abbattere il PDPA, ma a Mosca ancora molti esponenti del Politburo, tra cui il capo del KGB Jurij Vladimirovi\u010d Andropov e il ministro degli esteri Andrej Andreevi\u010d Gromyko, si opponevano a un intervento diretto delle forze da combattimento sovietiche nel paese, timorosi che ci\u00f2 potesse danneggiare le relazioni con i paesi non allineati; la diplomazia sovietica inizi\u00f2 quindi a fare pressioni su Taraki perch\u00e9 assumesse un atteggiamento pi\u00f9 moderato, spingendo anche per trovare una riconciliazione tra le fazioni Khalq e Parcham. L'apertura a politiche pi\u00f9 contenute provoc\u00f2 per\u00f2 la reazione dell'ala dura del Khalq e il 14 settembre 1979 Taraki fu assassinato, venendo rimpiazzato da Hafizullah Amin; il nuovo regime inaspr\u00ec ancora di pi\u00f9 la repressione: in due mesi si stim\u00f2 che nella sola Kabul furono giustiziati circa 10.000 oppositori o presunti tali, principalmente mullah e capi villaggio ma anche membri della nascente borghesia istruita afghana. Inevitabilmente, la recrudescenza della repressione provoc\u00f2 un incremento della guerriglia antigovernativa.\nIl terreno e la popolazione.\nL'Afghanistan si estende su una superficie di 652.864 chilometri quadrati, l'equivalente di Francia, Belgio, Paesi Bassi e Danimarca messi insieme, con uno sviluppo dei confini pari a circa 5.400 chilometri di cui 2.348 con l'allora Unione Sovietica, 2.180 con il Pakistan, 820 con l'Iran e 75 con la Cina. Oltre l'85% del territorio afghano \u00e8 montagnoso, comprendendo le catene del Pamir e dell'Hindu Kush a nord est, con vette tra i 2.000 e i 7.000 metri, e la catena dei monti Sulaiman lungo il confine sud orientale con il Pakistan, con vette tra i 2.000 e i 5.000 metri. Esistono ampie zone desertiche a nord (parte della pianura bactriana) e a sud (le regioni del Khas, Dasht-e Margoh e Registan). Numerosi i fiumi, specie nelle zone montane, ma il territorio \u00e8 generalmente arido, con solo il 5% del totale occupato da foreste.\nLa rete stradale (circa 19.000 chilometri, di cui il 75% in terra battuta) era essenzialmente limitata a un ampio anello che congiungeva Kabul, Pol-e Khomri, Mazar-i Sharif, Andkhoy, Herat, Kandahar per chiudersi nuovamente a Kabul, dal quale si dipartivano le strade secondarie dirette alle altre localit\u00e0. Anche il traffico su questa direttrice principale era comunque problematico dal punto di vista militare, limitato dalla larghezza irregolare della carreggiata, il profilo altimetrico spesso estremamente accidentato e la presenza di numerosi ponti e gallerie.\nIl clima dell'Afghanistan \u00e8 marcatamente continentale, con forti oscillazioni stagionali, passando da temperature medie tra i 30\u00b0 e i 50\u00b0 a luglio (il mese pi\u00f9 caldo) a medie ampiamente sotto lo zero tra gennaio e febbraio, quando la copertura nevosa supera anche i 2 metri sulle montagne e raggiunge i 10 o 15 centimetri anche nella vallate e pianure. Le piogge sono pi\u00f9 abbondanti da dicembre a febbraio.\nLe condizioni orografiche e climatiche spesso proibitive e la rete stradale quasi inesistente rendevano quindi di fatto impossibile condurre le operazioni militari intensive di tipo meccanizzato che costituivano la base della dottrina operativa e tattica sovietica dell'epoca, e rendevano problematiche perfino attivit\u00e0 ordinarie quali i pattugliamenti e il flusso dei rifornimenti e materiali logistici.\nLa popolazione afghana nel 1979 era pari a circa 15,5-17 milioni di abitanti, per l'80% localizzati in zone rurali e per l'85% dediti all'agricoltura e alla pastorizia a livelli di sussistenza. Solo il 3,5% della popolazione era impiegato nel modesto settore industriale, e il 90% era analfabeta. Ampie zone del paese, quali i deserti meridionali e i massicci montuosi centrali e del nord-est, erano pressoch\u00e9 disabitate. Molto varia era la composizione della popolazione, che comprendeva oltre 20 gruppi e sottogruppi etnici: la componente principale era costituita dalle trib\u00f9 pashtun (circa 9 milioni) stanziate nell'est e nel sud del paese, seguita da quelle tagike (oltre 4 milioni) raccolte nell'ovest e nel nord, uzbeke e hazara (circa 1 milione e mezzo ciascuno) e turkmene (oltre 1 milione); gruppi minori erano costituiti da nomadi kochi e aimak, persiani, baluci e nuristani. La religione era quella musulmana sunnita, con minoranze di sciiti pari a circa il 10-20% della popolazione e quantit\u00e0 pi\u00f9 piccole di ismaeliti, entrambe concentrate principalmente tra le genti hazara.\nL'invasione.\nLa pianificazione.\nIl regime massimalista e spietato di Hafizullah Amin provoc\u00f2 sgomento nel governo sovietico: a Mosca si arriv\u00f2 persino a ipotizzare che Amin avesse legami con la CIA, e che il suo comportamento spietato non fosse che parte di un piano mirante a provocare una rivolta popolare e rovesciare il regime del PDPA; pi\u00f9 concretamente, si temeva che le politiche repressive potessero portare a una rivoluzione di stampo islamico sul modello di quanto avvenuto pochi mesi prima in Iran, con il rischio non solo di perdere l'influenza da tempo instaurata sull'Afghanistan, ma anche che la rivolta potesse estendersi alle popolazioni musulmane dell'URSS confinanti con il paese con conseguente complicazione della situazione asiatica, turbata dalla guerra sino-vietnamita del marzo 1979 e dal vecchio contenzioso aperto con la Cina per il confine lungo il fiume Ussuri. La caduta di Taraki e l'instaurazione del regime di Amin provocarono una totale revisione dell'atteggiamento sovietico circa la questione afghana, con il ministro della difesa Dmitrij F\u00ebdorovi\u010d Ustinov e i vertici militari che presero a fare pressioni sul segretario Leonid Il'i\u010d Bre\u017enev perch\u00e9 autorizzasse un intervento armato, finalizzato a deporre Amin e rimpiazzarlo con un governo pi\u00f9 malleabile; a mano a mano si fece concreta l'idea di operare un intervento \"di polizia\", limitato nel tempo, per \"riportare l'ordine\" in un paese soggetto all'influenza sovietica, in ossequio alla cosiddetta \"dottrina Bre\u017enev\" gi\u00e0 applicata in Cecoslovacchia nel 1968: l'intervento puntava anche a migliorare l'immagine dell'URSS presso gli afghani, eliminando il governo intransigente di Amin per rimpiazzarlo con il pi\u00f9 moderato Karmal.\nIl 2 dicembre 1979 arriv\u00f2 a Kabul un alto ufficiale del KGB, il generale Viktor Paputin, incaricato di condurre un ultimo tentativo di convincere Amin ad abbandonare il potere in favore di Karmal; contemporaneamente il generale Ivan Pavlovskij, comandante delle forze operative terrestri dell'Armata Rossa e gi\u00e0 pianificatore dell'invasione della Cecoslovacchia nel 1968, condusse un gruppo di 50 ufficiali sovietici in una lunga ricognizione del territorio afghano, iniziando a stilare un piano d'azione. Il 10 dicembre, davanti all'evidente fallimento della missione di Paputin, il Politburo autorizz\u00f2 lo Stato maggiore dell'Armata Rossa a dare avvio ai preparativi per l'invasione: dell'azione fu incaricato il Distretto militare del Turkestan del generale Maksimov, al quale furono affidati 52.000 uomini ripartiti tra due divisioni motorizzate (la 5\u00aa e la 108\u00aa), una aviotrasportata (la 105\u00aa) e varie formazioni minori; il 13 dicembre il generale Jurij Vladimirovi\u010d Tucharinov fu messo a capo del contingente, designato come 40\u00aa Armata sovietica.\nIl piano, preparato da un consiglio militare formato da ufficiali del Distretto del Turkestan, prevedeva come prima cosa che le forze armate afghane fossero neutralizzate e rese non operative dai consiglieri militari sovietici, ormai inseriti nei settori chiave, per procedere con l'invasione vera e propria, diretta a occupare i centri principali e le linee di comunicazione e soprattutto a decapitare i vertici della RDA, eliminando Amin e i suoi fedeli; una volta fatto ci\u00f2, le truppe sovietiche avrebbero garantito la stabilizzazione della situazione politica e il rafforzamento dell'esercito afghano, a cui sarebbe stata progressivamente demandata la conduzione delle operazioni di repressione della guerriglia. Lo Stato Maggiore stim\u00f2 che il grosso delle forze dell'Armata Rossa si sarebbe potuto ritirare entro tre anni dall'invasione, e che comunque il peso maggiore dei combattimenti sarebbe ricaduto sulle truppe afghane.\nOperazione \u0160torm 333.\nNel corso della prima met\u00e0 del dicembre del 1979 un certo numero di truppe da combattimento sovietiche inizi\u00f2 ad affluire in Afghanistan, ufficialmente per accogliere le richieste d'aiuto di Kabul e nel rispetto del trattato di amicizia firmato l'anno prima: in particolare furono dislocati nell'aeroporto di Bagram, a pochi chilometri dalla capitale, un battaglione della 103\u00aa Divisione aviotrasportata della Guardia (tra il 7 e il 9 dicembre) e uno della 104\u00aa (tra il 21 e il 22 dicembre), con la scusa di garantire meglio la protezione dello scalo. Contemporaneamente i consiglieri sovietici iniziarono la loro opera di \"neutralizzazione\" delle forze afghane, facendo ritirare i mezzi blindati nelle rimesse per \"riparazioni\" e \"svernamento\", e organizzando \"inventari\" delle scorte di armi e munizioni presenti nei depositi; gli stessi consiglieri convinsero Amin ad abbandonare la residenza presidenziale nel centro di Kabul per trasferirsi nel pi\u00f9 isolato palazzo Tajbeg, separandolo cos\u00ec da gran parte delle truppe a lui fedeli presenti nella capitale.\nLa sera del 24 dicembre le forze sovietiche diedero il via all'invasione (operazione \u0160torm 333): mentre i primi reparti della 40\u00aa Armata attraversarono il confine lungo il fiume Amu Darya, i paracadutisti sovietici della 103\u00aa Divisione aviotrasportata della Guardia gi\u00e0 stanziati a Bagram si impossessarono della base quasi senza combattere; segu\u00ec un lungo ponte aereo per portare a Bagram dalla loro base a Fergana gli elementi principali della 105\u00aa Divisione aviotrasportata, a cui furono aggregati per l'occasione specialisti del KGB e un contingente di truppe scelte del Gruppo Alpha. Attraversato per primi l'Amu Darya la sera del 24 dicembre, i reparti della 108\u00aa Divisione motorizzata occuparono Baghlan, Konduz e Pol-e Khomri nel nord-est entro il pomeriggio del 27, facendo ingresso a Kabul alle 17:00 del giorno dopo per supportare le aviotruppe che erano sbarcate nell'aeroporto e i soldati che gi\u00e0 la mattina del 27 dicembre si erano mossi da Bagram per impadronirsi della capitale afghana: mentre reparti di \"spetsnaz\", spesso vestiti con uniformi afghane, si impossessavano delle strutture chiave come le sedi dei ministeri, i comandi militari e i centri di comunicazione, una colonna meccanizzata di paracadutisti e agenti Alpha diresse verso il palazzo Tajbeg. Il lasso di tempo tra lo sbarco dei paracadutisti a Bagram e la mossa verso il palazzo aveva consentito ad Amin di radunare qualche reparto a lui fedele, ma entro la notte la superiorit\u00e0 numerica e il miglior addestramento dei sovietici ebbero presto ragione delle guardie presidenziali afghane: gli agenti Alpha espugnarono il palazzo e Amin, i suoi pi\u00f9 stretti collaboratori e diversi membri della sua famiglia furono giustiziati dagli ufficiali del KGB aggregati al contingente.\nContemporaneamente alla presa di Kabul e del nord-est dell'Afghanistan la 40\u00aa Armata si assicur\u00f2 il resto del paese: muovendo dalla Repubblica Turkmena, la 5\u00aa Divisione motorizzata entr\u00f2 nell'Afghanistan occidentale il 27 dicembre avanzando rapidamente, ed entro il giorno successivo si impossess\u00f2 di Herat e Shindand, espandendo poi la sua area di controllo fino a Farah e Kandahar. Entro la met\u00e0 del gennaio 1980 i centri principali dell'Afghanistan erano in mani sovietiche: l'esercito afghano oppose una resistenza debole e disorganizzata, e la 40\u00aa Armata, cresciuta fino a 81.800 unit\u00e0, registr\u00f2 perdite irrisorie; a Kabul il neo presidente Karmal, portato in volo nella capitale dai sovietici, proclam\u00f2 la caduta del regime di Amin e la formazione di un nuovo governo.\nL'invasione sovietica provoc\u00f2 una forte reazione internazionale: in prima fila vi furono gli Stati Uniti, dove il presidente Carter chiese al Senato di rinviare la ratifica degli accordi SALT II sottoscritti con i sovietici il 18 giugno 1979, per poi imporre anche un embargo sulla fornitura di tecnologie e sulla vendita di grano all'URSS; gli statunitensi decisero anche di boicottare per protesta i giochi della XXII Olimpiade da svolgersi a Mosca nel luglio-agosto del 1980, imitati in questo anche da altre nazioni europee, asiatiche e sudamericane e da quasi l'intero blocco dei paesi arabi. Sempre i paesi arabi si fecero promotori di una risoluzione di condanna dell'invasione presentata all'Assemblea generale delle Nazioni Unite il 14 gennaio 1980, risoluzione approvata con 104 voti a favore e 18 contrari; il diritto di veto di cui godeva l'URSS in seno al Consiglio di sicurezza delle Nazioni Unite blocc\u00f2 comunque qualsiasi intervento dell'ONU nel conflitto. Nell'ambito del Patto di Varsavia solo la Romania condann\u00f2 l'intervento sovietico, venendo appoggiata in questo da un'altra nazione comunista, la Corea del Nord; stessa cosa fece l'India nonostante i buoni rapporti che aveva con l'URSS.\nLe forze in campo.\nLe forze governative afghane.\nNei piani sovietici le forze armate della RDA rivestivano un ruolo centrale, in quanto a loro doveva essere assegnato il peso maggiore dei combattimenti riducendo al minimo possibile il coinvolgimento (e di conseguenza le perdite) delle truppe sovietiche; di fatto fin dall'inizio ci\u00f2 si dimostr\u00f2 molto difficoltoso a causa delle continue diserzioni e defezioni che affliggevano i reparti armati afghani: l'eliminazione dei fedelissimi di Amin, tra cui molti ufficiali dell'esercito, provoc\u00f2 un ulteriore abbassamento della disciplina e della coesione delle truppe afghane, mentre non era infrequente che reparti appartenenti a fazioni diverse si scontrassero tra di loro.\nIl solo esercito afghano, che nel 1978 disponeva di una forza nominale di 110.000 uomini, croll\u00f2 a circa 20.000 effettivi entro la fine del 1980 a causa delle diserzioni; per fermare questa emorragia si ricorse a vari espedienti, come il prolungamento della leva obbligatoria da tre a quattro anni e il reclutamento forzato (\"talashi\") di uomini dai villaggi, ma anche in questo modo la forza media dell'esercito pot\u00e9 essere incrementata a soli 35.000 uomini nel 1986. Le unit\u00e0 afghane erano di solito impiegate per la difesa statica e la scorta ai convogli, disseminate in una miriade di guarnigioni sparse per il paese, mentre quando erano coinvolte nelle grandi operazioni di rastrellamento venivano utilizzate come mera \"carne da cannone\" davanti ai reparti sovietici. L'esercito afghano comprendeva anche tre brigate e un numero variabile di battaglioni indipendenti di commando: formate con gli uomini migliori e politicamente pi\u00f9 affidabili, le unit\u00e0 commando erano considerate come le truppe afghane pi\u00f9 affidabili e di conseguenza impiegate quasi costantemente come forza di reazione rapida, fianco a fianco con i reparti scelti sovietici.\nVista l'inaffidabilit\u00e0 di gran parte dell'esercito, i sovietici promossero la costituzione di un gran numero di unit\u00e0 afghane armate poste sotto varie autorit\u00e0 diverse. Il Ministero dell'Interno afghano, controllato dall'ala Khalq del PDPA, disponeva di circa 70.000 uomini ripartiti tra la polizia urbana e la gendarmeria rurale (\"sarnadoy\"), mentre il Ministero delle Trib\u00f9 e delle Frontiere controllava i reparti di Guardie di Frontiera e una serie di milizie tribali, spesso composte da \"mujaheddin\" passati dalla parte comunista; fortemente controllata dal KGB sovietico, la polizia segreta della RDA (\"Khidamat-i Ettila'at-i Dawlati\", \"Servizio d'informazioni di Stato\" o KHAD) era un servizio totalmente indipendente, di tendenze pro-Parcham per contrastare la polizia filo-Khalq, composto sia da agenti e informatori che da reparti paramilitari aggregati alle formazioni dell'esercito, per un totale di circa 80.000 uomini. Vi erano poi formazioni pi\u00f9 piccole, come i gruppi armati di membri del PDPA, le unit\u00e0 giovanili del Khalq e del Parcham e veri e propri eserciti provinciali indipendenti, come la milizia di 20.000 uomini organizzata dall'ex leader sindacale Abdul Rashid Dostum nelle zone del nord abitate da uzbeki.\nL'Aeronautica militare afghana disponeva di una forza considerevole, con dieci squadriglie di mezzi ad ala fissa da dieci-dodici aerei ciascuno (sette di caccia con apparecchi MiG-17 e MiG-21, tre di cacciabombardieri con Su-7 e Su-17) e sei squadroni di elicotteri da dodici-sedici apparecchi ciascuno; per paura di diserzioni, i sovietici tenevano sotto stretto controllo le unit\u00e0 aeree afghane: gli apparecchi comprendevano almeno un membro sovietico dell'equipaggio, e aerei sovietici accompagnavano in missione le formazioni afghane.\nL'Armata Rossa.\nVisto il disfacimento a cui stavano andando incontro le forze afghane, i sovietici furono progressivamente costretti a estendere il loro coinvolgimento diretto nei combattimenti, e di conseguenza il numero dei loro effettivi: se la 40\u00aa Armata, propagandisticamente ribattezzata \"Limitato contingente in Afghanistan\", inizi\u00f2 il conflitto con 52.000 uomini, gi\u00e0 nel 1980 questo numero sal\u00ec a 81.000 con l'arrivo di una terza divisione motorizzata e altre unit\u00e0 minori, fino ad arrivare al suo picco nel 1985 con un totale di 115.000-130.000 uomini ripartiti fra tre divisioni motorizzate (la 5\u00aa, 108\u00aa e 201\u00aa Divisione), una aviotrasportata (la 103\u00aa, che sostitu\u00ec la 105\u00aa presente durante l'invasione), cinque brigate (la 66\u00aa e la 70\u00aa motorizzata, la 56\u00aa aviotrasportata e la 15\u00aa e 22\u00aa Brigata \"spetsnaz\") e quattro reggimenti autonomi, supportati da circa 6.000 tra carri armati e veicoli blindati della fanteria. Inizialmente il grosso delle truppe (a eccezione delle unit\u00e0 aviotrasportate e \"spetsnaz\", composte da militari di professione) era costituito da riservisti delle repubbliche centroasiatiche, una scelta precisa in quanto si pensava che la popolazione locale avrebbe meglio accettato la presenza di correligionari: spesso male addestrati e poco motivati, tali reparti si dimostrarono per\u00f2 riluttanti a combattere contro altri musulmani, ed entro la met\u00e0 degli anni ottanta furono in gran parte rimpiazzati con coscritti di leva provenienti da tutta l'URSS; a causa della rapida impopolarit\u00e0 della guerra i coscritti venivano fatti ruotare velocemente nel paese, in media un anno di servizio per i soldati e due per ufficiali e sottufficiali, troppo poco per fornire un adeguato addestramento atto a fronteggiare la nuova realt\u00e0 di combattimento afghana.\nDei 620.000 militari sovietici che si alternarono in Afghanistan durante tutto il conflitto il grosso (525.000 uomini) proveniva dalle fila dell'esercito, ma anche altri servizi armati dell'URSS fornirono il loro contributo: le guardie di frontiera sovietiche, poste sotto il diretto controllo del KGB, fornirono contingenti per la repressione dei gruppi \"mujaheddin\" stanziati lungo il confine comune tra i due paesi, oltre che per contrastare occasionali incursioni transfrontaliere nei territori della stessa URSS; con le altre unit\u00e0 del KGB, le guardie di frontiera contribuirono al conflitto con un totale di 90.000 uomini. Il Ministero degli Interni sovietico dispieg\u00f2 in Afghanistan 5.000 dei propri uomini, sia funzionari di polizia che truppe del Vnutrenniye voiska (\"Esercito dell'interno\", forza militarizzata controllata dal ministero stesso); in aggiunta, altri 21.000 civili sovietici prestarono servizio nel paese alle dipendenze di vari ministeri o dipartimenti. Nelle prime fasi del conflitto in Afghanistan erano presenti anche consiglieri provenienti da altri paesi del blocco comunista: un centinaio di cubani, sia militari che civili, prestarono servizio nel paese fino al loro ritiro nel 1984-85, insieme a un centinaio di funzionari delle forze di polizia della Germania est; rapporti non confermati indicano anche la presenza di piccoli contingenti di truppe da combattimento provenienti da Siria, Vietnam ed Etiopia, inseriti all'interno di unit\u00e0 sovietiche.\nL'aviazione sovietica forn\u00ec un massiccio supporto alla 40\u00aa Armata: nel 1985 c'erano dieci squadroni di caccia e cacciabombardieri da dodici-quindici mezzi ciascuno dispiegati nelle basi afghane, con un numero uguale operativo dal territorio sovietico. L'aereo pi\u00f9 diffuso era inizialmente il MiG-21, ma in seguito fu rimpiazzato dai caccia MiG-23 e MiG-27 e dai cacciabombardieri Su-17 e Su-25; decollando da basi sovietiche, operarono in Afghanistan anche i bombardieri tattici Su-24 e Tu-16. Con il prosieguo del conflitto divenne sempre pi\u00f9 importante il ruolo degli elicotteri: sette reggimenti da 30-50 apparecchi ciascuno furono dispiegati in Afghanistan, con altri mezzi operativi da basi in URSS; i velivoli da trasporto truppe erano in maggioranza appartenenti alla serie Mi-8/Mi-17, con i grossi Mi-6 e Mi-26 per il trasporto pesante, mentre nel ruolo d'attacco oper\u00f2 principalmente il Mi-24, molto temuto dai guerriglieri afghani.\nI mujaheddin.\nL'invasione fece da catalizzatore per i movimenti di opposizione al governo di Kabul: se fino ad allora il conflitto era stato una questione interna al popolo afghano, la presenza dei soldati sovietici lo trasform\u00f2 in una guerra di liberazione dall'occupante straniero, portando molti nazionalisti moderati dalla parte dei \"mujaheddin\". Anche in questo modo, tuttavia, la guerriglia non trov\u00f2 mai una dimensione unitaria, una comune guida politica o militare: se tutti concordavano in linea di massima sull'obiettivo finale di cacciare i sovietici e abbattere il regime fantoccio di Karmal, i vari gruppi di \"mujaheddin\" rimasero divisi per tutta la durata del conflitto in base alle regioni di provenienza, ai clan di appartenenza e alle varie ideologie politiche e religiose seguite; sebbene si verificassero scontri tra gruppi ideologicamente diversi e agenti infiltrati del KGB o del KHAD tentassero di mettere le bande di guerriglieri le une contro le altre, combattimenti su ampia scala tra gruppi di \"mujaheddin\" furono comunque un evento raro.\nDopo la rivoluzione di Saur gli elementi principali dell'opposizione al governo comunista di Kabul erano riparati in Pakistan, stabilendo il loro quartier generale a Peshawar; nel 1981 si tent\u00f2 di dare vita a un'organizzazione unitaria, la \"Ettehad-i Islami Mujahidden-i Afghanistan\" (\"Unit\u00e0 islamica dei Mujaheddin Afghani\" o IUAM), ma appena un anno dopo questa si frantum\u00f2 in due gruppi principali (a loro volta suddivisi in pi\u00f9 fazioni), rispondenti grossomodo uno alle idee fondamentaliste e uno a quelle moderate. Nel 1985 i due gruppi andarono incontro a un nuovo processo disgregativo dal quale emersero sette formazioni politiche principali, associate almeno formalmente in un comitato detto \"Peshawar 7\":\nGli sciiti hazara delle regioni centrali erano esclusi dai partiti del Peshawar 7, tutti di matrice sunnita, e formarono quindi due gruppi propri: lo \"Shura-i Inqilabi\" (\"Consiglio rivoluzionario\"), che sotto la guida di Sayid Ahmed Beheshti riusc\u00ec a imporre un governo-ombra sulla regione, e la sua opposizione rivoluzionaria della \"Sazmar-i Nasr\" (\"Organizzazione per la vittoria\"), finanziata dall'Iran.\nI vari gruppi \"mujaheddin\" operanti sul terreno erano affiliati a uno dei partiti maggiori, per tramite dei \"Comitati islamici\" dislocati nei villaggi e incaricati di mantenere i rapporti con le organizzazioni oltre frontiera, ma spesso ci\u00f2 rappresentava solo un modo per ottenere pi\u00f9 facilmente armi e fondi con cui alimentare la propria personale guerra contro i sovietici: i guerriglieri erano in genere agricoltori o artigiani, radicati alla loro terra natia e disposti a battersi unicamente per gli interessi del proprio gruppo familiare o tribale, mentre i comandanti erano scelti in base alla loro estrazione sociale o alla posizione ricoperta nel clan, e si guadagnavano l'obbedienza dei propri uomini unicamente con il loro carisma e la loro forza di persuasione. Solo nella seconda met\u00e0 del 1984 vennero formate delle unit\u00e0 pi\u00f9 organizzate, i \"Reggimenti islamici\": composti dagli elementi pi\u00f9 giovani e dotati di un certo addestramento militare fornito loro nei campi pakistani e iraniani nonch\u00e9 di armi pi\u00f9 efficaci come missili terra-terra, operavano nelle zone di confine entrando in territorio afghano per poi ritirarsi oltre frontiera terminata la missione; altri gruppi pi\u00f9 piccoli erano organizzati per operare nelle zone urbane, sia per attivit\u00e0 di ricognizione che per compiere attentati contro le strutture governative.\nL'appoggio internazionale alla guerriglia.\nStati Uniti.\nL'ascesa di Ronald Reagan alla presidenza degli Stati Uniti all'inizio del 1981 provoc\u00f2 un incremento dell'aiuto statunitense alla guerriglia, gi\u00e0 avviato da Carter: la presenza della 40\u00aa Armata in Afghanistan poneva i sovietici a solo poche centinaia di miglia di distanza in linea d'aria dall'Oceano Indiano e dallo Stretto di Hormuz, vitale punto di passaggio del petrolio proveniente dalla zona del Golfo Persico, rappresentando una minaccia potenziale per gli interessi statunitensi nella regione. Dietro ordine del nuovo presidente, la CIA increment\u00f2 quindi il suo programma di aiuti ai \"mujaheddin\", ribattezzato operazione Cyclone, fino a farne la pi\u00f9 lunga e costosa operazione mai intrapresa dal servizio segreto statunitense. Tra le personalit\u00e0 legate all'operazione, importante fu la figura del deputato Charlie Wilson: come influente membro della sottocommissione per gli stanziamenti della Difesa (responsabile del finanziamento delle missioni CIA), Wilson si dimostr\u00f2 determinante per la raccolta di fondi destinati alla guerriglia, passando dai 20-30 milioni di dollari del 1980 ai 630 milioni del 1987.\nSeguendo l'originaria impostazione dettata da Carter, inizialmente il programma di aiuti statunitense si prefiggeva solo di prolungare la durata del conflitto, in modo da \"dissanguare\" le forze sovietiche e danneggiare la reputazione internazionale dell'URSS, fornendo fondi e assistenza purch\u00e9 essi non potessero essere ricondotti agli stessi Stati Uniti; dal marzo del 1985 invece il Governo degli Stati Uniti si pose l'obiettivo di ottenere una vittoria militare dei \"mujaheddin\" e la caduta del governo comunista afghano, fornendo quindi non solo fondi ma anche istruttori delle forze speciali e della CIA per addestrare i reparti di guerriglieri e armi di fabbricazione occidentale, in particolare armamenti contraerei come le mitragliere Oerlikon e il sistema missilistico FIM-92 Stinger: quest'ultimo sistema d'arma, fornito ai \"mujaheddin\" a partire dal settembre del 1986, si dimostr\u00f2 determinante per l'esito del conflitto non solo incrementando notevolmente il numero delle perdite di aeromobili, ma anche obbligando i sovietici a rivedere le loro tattiche aeree, perdendo cos\u00ec molto del vantaggio di cui disponevano. Il programma previde anche l'invio di fondi al Pakistan, sia sotto forma di forniture militari (come la vendita di 40 caccia F-16) sia di assistenza economica; gli agenti della CIA curarono inoltre l'addestramento dei loro omologhi pakistani dell'ISI, potenziando di molto le loro capacit\u00e0 di condurre operazioni segrete.\nPakistan.\nDopo alcune iniziali indecisioni il governo militare pakistano del generale Zia decise di appoggiare la guerriglia afghana, anche per timore di una minaccia sovietica ai suoi confini; per la sua posizione geografica e per la lunga frontiera terrestre che divideva con l'Afghanistan, il Pakistan divenne rapidamente un \"santuario\" della guerriglia, un luogo dove radunare truppe e rifornimenti fuori dalla portata dei sovietici: delle sei principali rotte di rifornimento utilizzate per approvvigionare i \"mujaheddin\", cinque partivano dal territorio pakistano. Il paese forn\u00ec armi e rifornimenti militari, ma il contributo principale del Pakistan al conflitto si ebbe sotto il profilo della logistica e, dal maggio 1978, dell'addestramento degli insorti: l'ISI, il servizio segreto pakistano, ricevette in pratica dalla CIA il compito di gestire materialmente l'addestramento dei guerriglieri e i rifornimenti di armi e denaro che a loro affluivano, anche per meglio mascherare il coinvolgimento americano nel conflitto. L'ISI si dimostr\u00f2 molto abile: tra il 1983 e il 1992 i pakistani addestrarono e rinviarono nel loro paese natio circa 83.000 afghani, in maggioranza direttamente reclutati nei campi profughi in Pakistan; il controllo materiale dei fondi e delle armi destinate alla guerriglia consent\u00ec all'ISI di favorire nei rifornimenti quei gruppi di \"mujaheddin\" pi\u00f9 graditi al governo pakistano, come l'HIH di Hekmatyar, poco interessato alle diatribe sui confini dei due paesi, e al tempo stesso di penalizzare i movimenti ritenuti pi\u00f9 avversi agli interessi della nazione, come la \"Jamiat-i Islami\" di Rabbani e Massoud.\nAnche le forze armate pakistane furono coinvolte in un certo grado negli eventi bellici: contingenti dello Special Services Group, le forze speciali dell'esercito pakistano, furono dispiegati in Afghanistan camuffati da unit\u00e0 di guerriglieri locali, principalmente in funzioni di appoggio alle bande di \"mujaheddin\" ma finendo anche per scontrarsi direttamente con i sovietici; anche l'aeronautica militare pakistana fu coinvolta nelle operazioni belliche, intercettando e abbattendo i velivoli sovietici o della RDA che sconfinavano nello spazio aereo del paese.\nAltre nazioni.\nIl consorzio di Stati impegnati a rifornire i \"mujaheddin\" fin\u00ec per comprendere nazioni molto diverse tra di loro, spesso in aperta opposizione su molte altre questioni. Nel 1982, anche grazie alla mediazione del deputato Wilson, il Mossad collabor\u00f2 con la CIA perch\u00e9 armi di fabbricazione sovietica (quindi non riconducibili agli USA) catturate dagli israeliani durante la guerra del Libano fossero inviate in Pakistan per armare i \"mujaheddin\"; anche l'Egitto, in passato alleato dell'URSS ma tornato in buoni rapporti con Washington dopo la firma del trattato di pace israelo-egiziano del 1979, vendette alla guerriglia armi leggere sovietiche prese dai suoi arsenali.\nGi\u00e0 alleata del Pakistan e in forte contrasto con l'URSS, la Cina forn\u00ec armi leggere, lanciarazzi e carri armati ai \"mujaheddin\" operanti nel nord-est, ricevendone in cambio la garanzia della cessazione di qualsiasi aiuto alla guerriglia islamica degli uiguri dello Xinjiang; importante fu anche il contributo dato dall'Iran: bench\u00e9 coinvolto in contemporanea in una lunga e logorante guerra con l'Iraq, il governo di Teheran forn\u00ec armi e rifornimenti ai gruppi di \"mujaheddin\" sciiti operanti nell'ovest e nel centro del paese, aprendo anche il suo territorio alle unit\u00e0 di guerriglieri in fuga dai rastrellamenti sovietici. Il Regno Unito forn\u00ec armi e finanziamenti, come pure agenti dell'MI6 e dello Special Air Service per addestrare i guerriglieri.\nInsieme agli Stati Uniti, l'Arabia Saudita fu il principale finanziatore dei \"mujaheddin\", fornendo milioni di dollari per acquistare armi e rifornimenti; il servizio segreto saudita (al-Mukhabarat al-'Amma) fu inoltre coinvolto nell'addestramento e nell'invio in Afghanistan di combattenti volontari provenienti da tutto il mondo islamico: stimati tra i 20.000 e i 25.000 uomini, questi giocarono un ruolo minimo nel conflitto e videro poche azioni contro i sovietici (anche per via della loro inaffidabilit\u00e0), ma in seguito avrebbero acquisito un peso notevole nelle vicende interne dell'Afghanistan. Anche alcune organizzazioni private si occuparono di raccogliere fondi e addestrare volontari da inviare in Afghanistan, tra cui il Maktab al-Khidamat (MAK) fondata nel 1984 dall'attivista palestinese \u02bfAbd All\u0101h al-\u02bfAzz\u0101m e finanziata dal miliardario saudita Osama bin Laden: l'organizzazione istitu\u00ec campi d'addestramento in territorio pakistano ed ebbe accesso ai fondi statunitensi per la guerriglia tramite l'ISI, anche se non ebbe mai contatti diretti con la CIA; la struttura di base del MAK fu poi utilizzata da bin Laden per costituire la sua organizzazione di al-Q\u0101\u02bfida sul finire degli anni ottanta.\nLa guerra.\nIl conflitto sovietico-afghano pu\u00f2 essere suddiviso in quattro fasi principali: la prima, dalla fine di dicembre 1979 alla fine di febbraio 1980, vide i sovietici consolidare le loro posizioni dopo l'invasione del 24 dicembre e affrontare i primi combattimenti contro gli oppositori afghani, scontri ancora caratterizzati da un andamento piuttosto convenzionale; la seconda fase, da marzo 1980 ad aprile 1985, fu la pi\u00f9 acuta del conflitto e vide i sovietici tentare di sradicare la guerriglia tramite operazioni su larga scala di \"ricerca e distruzione\" delle bande di \"mujaheddin\"; la terza fase, da maggio 1985 a dicembre 1986, vide i sovietici tentare di trovare una strategia d'uscita dal conflitto, riducendo la portata delle loro operazioni, cercando di coinvolgere di pi\u00f9 le truppe della RDA nei combattimenti e avviando i primi contatti diplomatici con gli oppositori; la quarta fase, dal gennaio 1987 al febbraio 1989, vide infine i sovietici organizzare il loro progressivo disimpegno da paese e la ritirata dei loro reparti militari, operazione conclusa il 15 febbraio 1989.\nPrima fase: consolidamento.\nI primi due mesi del 1980 videro i sovietici intenti a espandere e consolidare le loro conquiste ottenute durante la fase dell'invasione: le truppe dell'Armata Rossa non tentarono mai di occupare l'intero territorio afghano, ma concentrarono la loro attenzione sulle aree ritenute pi\u00f9 importanti come le maggiori zone urbane, gli aeroporti e le strade principali, tralasciando del tutto le zone rurali; almeno l'80% del territorio afghano rimase di fatto fuori dal controllo del governo di Kabul e dei suoi alleati sovietici, con alcune zone pi\u00f9 isolate come il Nurestan a nord-est o l'Hazarajat nelle montagne centrali che vissero un periodo di quasi completa indipendenza, appena sfiorate dai combattimenti. Durante questa fase la 40\u00aa Armata si trov\u00f2 a sostenere i suoi primi scontri, non solo contro le bande di \"mujaheddin\" ma anche contro piccoli \"eserciti tribali\" indipendenti e unit\u00e0 dell'esercito afghano ammutinate; nel corso di questa fase gli oppositori dei sovietici tendevano ancora a combattere in campo aperto secondo canoni piuttosto convenzionali, finendo di conseguenza quasi sempre soverchiati dalla superiore potenza di fuoco dei reparti dell'Armata Rossa, massicciamente appoggiati dall'artiglieria e dall'aviazione.\nUna larga fetta del contingente sovietico fu assorbita, durante questo periodo, da incarichi inerenti alla logistica, come la costruzione delle basi e delle installazioni militari, e nella risistemazione e messa in sicurezza della primitiva rete stradale afghana, lungo cui passava il flusso principale degli approvvigionamenti della 40\u00aa Armata; le truppe sovietiche cercarono anche di avviare progetti di cooperazione civile-militare in ambito locale, nella speranza di ingraziarsi il sostegno delle popolazioni, ma invano: perfino nelle zone urbane, dove il PDPA raccoglieva la maggioranza dei suoi consensi, gli afghani rimasero nettamente ostili agli occupanti. La notte del 23 febbraio 1980 migliaia di abitanti di Kabul salirono sui tetti delle loro case per lanciare grida di \"All\u0101hu Akbar\" e slogan contro i sovietici, evento poi ripetuto per molte notti a seguire; il giorno dopo fu organizzato uno sciopero nella zona del bazar e anche un tentativo di manifestazione in strada, subito represso dalla reazione delle forze di sicurezza afghane che lasciarono sul terreno circa 300 morti.\nSeconda fase: ricerca e distruzione.\nRastrellamenti, imboscate e sabotaggi.\nLe pesanti perdite subite negli scontri in campo aperto dell'inverno precedente convinsero i \"mujaheddin\" a passare a tattiche di guerriglia e a spostare la guerra su un terreno a loro pi\u00f9 congeniale, le montagne afghane; di conseguenza i sovietici furono costretti a lasciare le loro basi fortificate per dare la caccia alle elusive bande di ribelli afghani. Nel marzo del 1980 la provincia di Konar e quella di Paktia subirono un grande rastrellamento sovietico, seguite da quella di Ghazni tra maggio e giugno e quelle di Vardak e Nangarhar in novembre; la valle del Panjshir fu attaccata dai sovietici per la prima volta in settembre, dopo che un'offensiva delle forze afghane in aprile non era approdata a niente contro le bande di \"mujaheddin\" guidate dal comandante Massoud. La necessit\u00e0 di combattere una guerriglia in montagna obblig\u00f2 i sovietici a rivedere le loro tattiche: l'Armata Rossa era una forza convenzionale, addestrata per una guerra su vasta scala con ampio impiego di carri armati e forze meccanizzate, e le sue unit\u00e0 erano cos\u00ec troppo impacciate per muoversi con agilit\u00e0 su un terreno impervio come quello delle montagne afghane; l'inaffidabilit\u00e0 dimostrata da gran parte delle forze della RDA spinse ben presto i sovietici a relegarle in compiti secondari e a escluderle dalle grandi operazioni di rastrellamento.\nNel 1981 i sovietici abbandonarono i grandi rastrellamenti per intraprendere operazioni su scala pi\u00f9 piccola tramite reparti aerotrasportati: tra le operazioni pi\u00f9 importanti, la valle del Panjshir fu attaccata due volte in marzo e in settembre, la provincia di Nangarhar in giugno e il distretto di Paghman a ovest di Kabul in luglio, ma tutte queste azioni si conclusero con insuccessi sovietici, tanto che il vice ministro della difesa Sergej Leonidovi\u010d Sokolov si rec\u00f2 personalmente in visita in Afghanistan per valutare la situazione. All'inizio del 1982, dopo l'arrivo di ulteriori rinforzi, la 40\u00aa Armata torn\u00f2 alla tattica dei rastrellamenti su vasta scala: si inizi\u00f2 a gennaio nelle provincie di Vardak e Parvan per proseguire in quella di Farah e nell'area di Mazar-i Sharif in aprile e nelle provincie di Lowgar e Ghazni in maggio; il distretto di Paghman fu colpito due volte in giugno e in ottobre, mentre la valle del Panjshir fu teatro di una quinta (maggio) e sesta (settembre) offensiva sovietica. Tutte queste azioni si dimostrarono sostanzialmente inutili: se i rastrellamenti potevano avere successo nell'infliggere alte perdite ai \"mujaheddin\", le truppe sovietiche si ritiravano nei loro acquartieramenti una volta che esse erano concluse, consentendo ai guerriglieri di rioccupare la zona di operazioni entro poco tempo.\nIn questo periodo la guerriglia concentr\u00f2 la sua azione da un lato nell'ostacolare le linee di comunicazione dei sovietici e dall'altro nel minare l'autorit\u00e0 del governo di Kabul sul paese. Il primo obiettivo venne perseguito tramite un sistematico ricorso alle imboscate contro i convogli di rifornimento, obbligati a percorrere le poche strade disponibili: queste azioni puntavano inoltre a procurarsi armi e munizioni, obiettivo che veniva perseguito anche attaccando gli avamposti e le basi isolate dei reparti dell'esercito afghano; bersagli ambiti erano anche le basi sovietiche, ma esse risultarono troppo ben difese e nonostante molti assalti e veri e propri assedi nessuna fu mai espugnata durante il conflitto. Il secondo obiettivo venne perseguito tramite una vasta campagna di attacchi e sabotaggi contro strutture di pubblica utilit\u00e0 quali centrali elettriche e idroelettriche, dighe e linee di telecomunicazione, mentre aeroporti, depositi e basi militari furono frequentemente oggetto di attacchi a distanza tramite colpi di mortaio e razzi d'artiglieria. La capitale Kabul (e i maggiori centri abitati) fu oggetto di una lunga campagna di attentati da parte di piccole cellule di \"mujaheddin\": le azioni andavano da assassini di singoli personaggi importanti ad attacchi dinamitardi e tramite autobomba contro uffici e palazzi governativi; a differenza di quanto sarebbe accaduto in seguito, il ricorso ad attacchi suicidi fu un evento pi\u00f9 unico che raro.\nOltre che a provocare danni materiali, le azioni dei \"mujaheddin\" puntavano a creare un clima di insicurezza nelle truppe sovietiche e governative, minandone il morale e lo spirito combattivo; la frammentariet\u00e0 e le divisioni delle varie bande impediva ai \"mujaheddin\" di coordinare azioni organiche e su vasta scala, ma ci\u00f2 fin\u00ec per costituire un vantaggio: i sovietici si trovarono ad affrontare non un unico avversario ma una miriade di piccoli conflitti locali dalle pi\u00f9 diverse caratteristiche.\nCambi di tattica.\nAll'inizio del 1983 i sovietici cambiarono ancora una volta la loro tattica: constatato che i \"mujaheddin\" vivevano in sostanza delle risorse del territorio, i sovietici puntarono letteralmente a spopolare vaste zone del paese, onde negare ai guerriglieri il supporto della popolazione locale nonch\u00e9 il loro principale bacino di reclutamento; facendo largo impiego di cacciabombardieri ed elicotteri d'attacco, le truppe sovietiche iniziarono a bombardare villaggi, a distruggere granai, raccolti e canali d'irrigazione, a mitragliare il bestiame e a minare i campi coltivati e i pascoli, puntando a obbligare le popolazioni rurali ad abbandonare le loro case; nei loro attacchi i velivoli sovietici fecero inoltre ricorso ad armi chimiche sia non letali come i gas lacrimogeni CS e CN sia mortali come il fosgene e vari tipi di gas nervini, oltre che impiegare bombe caricate con napalm. Queste azioni ebbero effetti devastanti sulla gi\u00e0 precaria economia afghana, prevalentemente agricola e pastorizia, oltre a obbligare pi\u00f9 di un terzo della popolazione prebellica a rifugiarsi nei campi profughi allestiti oltre le frontiere con Pakistan e Iran; il conflitto assunse ben presto un alto grado di brutalit\u00e0: se le truppe sovietiche intrapresero campagne di terrore contro i villaggi anche solo sospettati di appoggiare la guerriglia, con esecuzioni sommarie, saccheggi e rappresaglie sulle popolazioni civili, di per contro i \"mujaheddin\" si macchiarono di crimini contro i prigionieri di guerra, sovente giustiziati dopo la cattura o mutilati e abbandonati ai bordi delle strade come \"monito\" per i loro commilitoni.\nLa \"guerra aerea\" sovietica costrinse i \"mujaheddin\" a rivedere il loro sistema logistico, spostando la loro zona d'operazioni principale nelle montagne al confine con il Pakistan da cui venivano fatti affluire rifornimenti, armi e vettovaglie poi stoccate in basi ben difese nascoste in luoghi difficilmente accessibili ai sovietici. I continui raid sovietici non impedirono ai guerriglieri di lanciare attacchi su scala pi\u00f9 ampia: tra marzo e aprile una serie di vittoriosi assalti consent\u00ec ai \"mujaheddin\" di impossessarsi di parte delle citt\u00e0 di Herat e Kandahar obbligando i sovietici a ricorrere ai bombardieri per fermarli, con effetti devastanti per i due centri abitati; un'offensiva \"mujaheddin\" nelle provincie di Paktia e Paktika tra l'estate e l'autunno del 1983 port\u00f2 a vittorie sulle truppe della RDA a Jadji e Khost, mentre il forte di Urgun fu isolato e posto sotto assedio in dicembre prima di essere liberato da una colonna corazzata sovietico/afghana il 16 gennaio 1984. Dopo una vittoriosa imboscata \"mujaheddin\" contro la strada del Passo del Salang all'inizio del 1984, i sovietici lanciarono una settima offensiva nella valle del Panjshir nell'aprile seguente, mentre in giugno pesanti offensive colpirono i guerriglieri che tenevano ancora parti di Herat e Kandahar; in luglio e agosto rastrellamenti ebbero luogo nelle provincie di Logar e nella valle di Shomali seguite da un'ottava offensiva nel Panjshir in settembre, mentre in ottobre i sovietici liberarono dall'assedio il forte di Ali Khel a Paktia.\nAll'inizio del 1985 i sovietici abbandonarono la tattica dei rastrellamenti su vasta scala per concentrarsi invece su operazioni di portata pi\u00f9 ridotta ma pi\u00f9 frequenti, volte a cercare di soffocare le vie di approvvigionamento della guerriglia, di sigillare il confine pakistano e di distruggere le basi logistiche dei \"mujaheddin\" approntate sulle montagne: le colonne meccanizzate furono rimpiazzate da unit\u00e0 elitrasportate di \"spetsnaz\" sovietici e commando afghani, inviati a occupare i picchi montuosi per isolare le bande di guerriglieri e aprire la strada alle truppe terrestri; questa nuova tattica consent\u00ec alle forze comuniste di ottenere qualche successo sul campo, anche se non ebbe gli effetti sperati sull'andamento generale del conflitto.\nTerza fase: strategie d'uscita.\nL'11 marzo 1985 Michail Gorba\u010d\u00ebv divenne Segretario generale del PCUS, dando finalmente una stabilit\u00e0 politica ai vertici politici di Mosca dopo i brevi governi di Jurij Vladimirovi\u010d Andropov e Konstantin Ustinovi\u010d \u010cernenko. Inizialmente il cambio ai vertici della dirigenza sovietica non sembr\u00f2 comportare modifiche per quanto riguardava la situazione afghana, e il 1985 si dimostr\u00f2 l'anno pi\u00f9 sanguinoso del conflitto: tra gennaio e febbraio un'offensiva delle truppe afghane nella provincia di Konar si concluse con un netto fallimento, mentre attacchi dei \"mujaheddin\" provenienti dalla valle del Panjshir tagliarono la strada del Passo del Salang in marzo; in giugno un attacco sovietico-afghano devast\u00f2 la provincia di Helmand seguito poco dopo da una nona e inconcludente offensiva nella valle del Panjshir, mentre pesanti combattimenti si ebbero nell'area di Herat e Kandahar tra luglio e agosto; l'anno si chiuse con un nuovo insuccesso per le forze della RDA, che tra agosto e settembre non riuscirono a espugnare l'importante base \"mujaheddin\" di Zhawar, nella provincia di Paktia.\nLa fornitura ai \"mujaheddin\" da parte dei loro sostenitori internazionali di armi antiaeree sempre pi\u00f9 sofisticate aument\u00f2 drasticamente le perdite di velivoli da parte sovietica: un pugno di guerriglieri dotato di missili spalleggiabili come gli Stinger statunitensi poteva ora causare molti danni, magari centrando un aereo da trasporto carico di truppe in fase di decollo o atterraggio; l'incremento delle capacit\u00e0 antiaeree dei guerriglieri costrinse i sovietici a rivedere le loro tattiche, con i velivoli obbligati ora a rinunciare alle missioni d'attacco al suolo e a bombardare da quote pi\u00f9 elevate (perdendo cos\u00ec in precisione), mentre gli elicotteri tesero a mantenersi di pi\u00f9 sopra le forze amiche, rinunciando a spingersi a fondo in territori ostili.\nGli insuccessi e le pesanti perdite patite nel 1985 convinsero Gorba\u010d\u00ebv dell'inutilit\u00e0 di continuare la guerra: il 17 ottobre 1985, durante una riunione del Politburo, il segretario espresse per la prima volta l'intenzione di avviare il ritiro delle forze sovietiche dall'Afghanistan, e pur non condannando l'intervento nel paese fece intendere che si era trattato di un errore grossolano; la posizione di Gorba\u010d\u00ebv venne poi resa pubblica per la prima volta nel febbraio del 1986, durante il XXVII Congresso del PCUS. La nuova politica della \"glasnost\"' e l'attenuazione della censura consent\u00ec ora ai giornalisti sovietici di dare descrizioni pi\u00f9 veritiere di quanto stava accadendo in Afghanistan, rendendo edotta la popolazione delle reali condizioni in cui si trovava a operare il \"Limitato contingente di truppe sovietiche\"; il nuovo clima contagi\u00f2 le stesse forze armate, all'apparenza granitiche nel voler proseguire il conflitto: il colonnello Kim Tsagolov, reduce dall'Afghanistan, redasse nell'agosto del 1987 una lunga lettera enunciando tutti gli errori politici e militari compiuti dai sovietici nel paese, e di fronte all'insofferenza degli alti comandi per la sua denuncia la rese pubblica tramite un'intervista alla rivista \"Ogonek\", scatenando fortissime polemiche.\nIl nuovo clima non fece che incrementare sensibilmente l'opposizione popolare alla guerra: come scrisse il maresciallo Sergej F\u00ebdorovi\u010d Achromeev, capo di stato maggiore delle Forze Armate, \"il popolo non approvava la guerra. Le ragioni dell'ingresso delle nostre truppe in Afghanistan non gli erano mai state spiegate, anche perch\u00e9 era impossibile farlo. Le perdite non erano perci\u00f2 considerate necessarie e inevitabili\".\nQuarta fase: ritirata.\nA partire dai primi mesi del 1986 quindi Gorba\u010d\u00ebv avvi\u00f2 un programma di \"afghanizzazione\" del conflitto, trasferendo maggiori responsabilit\u00e0 belliche alle truppe afghane per disimpegnare quelle sovietiche, progressivamente relegate a soli compiti di supporto alle prime; i sovietici curarono il rafforzamento e la modernizzazione delle forze armate afghane, ma la mai risolta piaga delle diserzioni comprometteva ancora la loro tenuta sul campo di battaglia. Dal gennaio del 1987 le forze da combattimento sovietiche furono ritirate da qualsiasi tipo di operazione offensiva terrestre, ricevendo ordine di fare ricorso alla forza solo per autodifesa; i soldati sovietici si sistemarono quindi in alcune \"bolle di sicurezza\", basi pesantemente fortificate e sorvegliate dove trascorrere il loro restante periodo di servizio in Afghanistan: se le perdite umane diminuirono il morale dei reparti croll\u00f2 ai minimi livelli, con frequenti casi di nonnismo, insubordinazione, indisciplina e consumo di droghe. Due delle poche eccezioni a questo atteggiamento difensivo furono le missioni lungo il fiume Arghandab e l'operazione Magistral: in quest'ultimo evento tra il novembre 1987 e il gennaio 1988 un grosso contingente di truppe sovietiche e afghane fu impegnato nel tentativo di rompere l'assedio alla guarnigione di Khowst, praticamente tagliata fuori fin dall'inizio del conflitto, e di liberare dai \"mujaheddin\" la strada per Gardez; l'operazione fu un successo e raggiunse tutti i suoi obiettivi, ma il fine ultimo non era che quello di garantire una via di ritirata per le forze sovietiche stanziate nel sud-est del paese, e non appena queste ripiegarono le posizioni catturate tornarono in mano ai guerriglieri.\nSul fronte politico Karmal, ritenuto da Gorba\u010d\u00ebv il principale responsabile della mancata stabilit\u00e0 del paese, fu rimpiazzato alla guida del governo dal vicepresidente Haji Mohammad Chamkani il 24 novembre 1986 prima che anche questi cedesse il posto a Mohammad Najibullah, pi\u00f9 ben visto dai sovietici, il 20 settembre 1987. Bench\u00e9 la sua carica di ex capo del KHAD lo rendesse malvisto da molti degli oppositori, Najibullah avvi\u00f2, su richiesta di Mosca, una politica di \"riconciliazione nazionale\" per pacificare il paese: fu varata una nuova costituzione che apriva al multipartitismo, elementi estranei al PDPA furono ammessi alle funzioni di governo, fu proclamata un'amnistia generale e si previdero strumenti per restituire agli esuli i loro beni, invitandoli a tornare; nonostante fosse riuscita ad attrarre alcuni degli elementi pi\u00f9 moderati, la politica di Najibullah fall\u00ec in buona parte i suoi scopi, non riuscendo n\u00e9 a rendere pi\u00f9 popolare il governo di Kabul n\u00e9 a convincere gli insorti ad avviare trattative con esso, ma anzi spinse questi ultimi a intensificare le operazioni militari, nel timore che un allentamento della tensione spingesse i \"mujaheddin\" a ritornare alle loro occupazioni civili percependo un'imminente fine del conflitto.\nAl contempo, cercando di sfruttare i migliori rapporti instaurati con gli statunitensi dopo la firma del trattato INF l'8 dicembre 1987, Gorba\u010d\u00ebv diede avvio a colloqui internazionali sotto l'egida dell'ONU per fissare il ritiro delle truppe sovietiche: il 14 aprile 1988 Afghanistan e Pakistan, con URSS e Stati Uniti come rispettivi garanti, firmarono gli accordi di Ginevra, stabilendo la non ingerenza e la non interferenza dei due paesi nelle questioni del vicino e fissando dei termini generali per il ritorno dei profughi afghani alle loro case; il trattato stabiliva anche un calendario per il ritiro del contingente sovietico in due scaglioni distinti, tra il 15 maggio e il 16 agosto 1988 e tra il 15 novembre 1988 e il 15 febbraio 1989, con una missione di osservatori dell'ONU (UNGOMAP) incaricata di monitorare il corretto ripiegamento dei reparti. Rimase tuttavia aperto il problema dell'Iran, che si rifiut\u00f2 di firmare gli accordi continuando a fornire assistenza ai \"mujaheddin\".\nIl ritiro delle forze sovietiche inizi\u00f2 come previsto: nonostante fossero state negoziate tregue e cessate il fuoco locali con i vari comandanti guerriglieri, la ritirata sovietica fu disturbata da alcune imboscate dei gruppi \"mujaheddin\" pi\u00f9 estremisti, anche se in generale essa si svolse senza grandi intoppi. L'unica eccezione al ripiegamento pacifico dei reparti sovietici fu l'operazione Typhoon, eseguita tra il 23 e il 26 gennaio 1989: dietro esplicito ordine del ministro della Difesa Dmitrij Timofeevi\u010d Jazov e nonostante il parere contrario dei generali sul posto, le truppe sovietiche attaccarono le forze \"mujaheddin\" del comandante Massoud nella valle del Panjshir, con null'altro scopo di dare un \"ultimo assalto\" ai gruppi di guerriglieri che pi\u00f9 di altri avevano provocato danni agli occupanti; per minimizzare le proprie perdite i sovietici evitarono accuratamente combattimenti da distanza ravvicinata, preferendo impiegare l'artiglieria, i missili e i bombardieri provocando di conseguenza alte perdite tra i civili.\nIl ritiro sovietico fu completato entro la scadenza pattuita: il 15 febbraio 1989, pi\u00f9 di nove anni dopo l'inizio del conflitto, il generale Boris Gromov, ultimo comandante della 40\u00aa Armata, attravers\u00f2 simbolicamente il ponte sull'Amu Darya come \"ultimo soldato sovietico a lasciare l'Afghanistan\", ponendo fine al coinvolgimento dell'URSS nel paese.\nConseguenze.\nPerdite della 40\u00aa Armata e cambiamenti interni all'URSS.\nSu un totale di 620.000 militari sovietici che prestarono servizio in Afghanistan, le cifre ufficiali indicarono inizialmente 14.453 caduti in combattimento, cos\u00ec ripartiti: 13.833 dell'esercito, 572 delle guardie di frontiera e altre unit\u00e0 del KGB, 28 delle truppe del ministero degli Interni e 20 tra il personale di altri uffici o ministeri; successivi riconteggi innalzarono il totale a 15.041, ripartiti tra esercito (14.427), truppe del KGB (576) e altri (28). Ricerche pi\u00f9 recenti, accolte anche dallo studio ufficiale sulla guerra redatto dell'Ufficio storico dello Stato maggiore russo, innalzarono il totale a circa 26.000 uomini, sia del personale militare che paramilitare, conteggiando i caduti in combattimento ma anche quelli in incidenti e i deceduti per ferite o malattie contratte in Afghanistan. Si contarono poi 53.753 feriti (tra cui 10.751 resi invalidi) mentre ben 415.932 uomini (l'88,56% della forza complessiva) contrassero malattie a causa delle condizioni climatiche e del pessimo stato dei servizi sanitari locali, compresi 115.308 casi di epatite e 31.080 di febbre tifoide. Durante la guerra 417 militari furono dichiarati dispersi o presi prigionieri dai \"mujaheddin\", ma al termine del conflitto solo 119 di loro furono liberati (gli altri furono giustiziati o morirono in prigionia): di questi 97 fecero ritorno in URSS mentre altri 22 chiesero e ottennero asilo in altri paesi. Dal punto di vista materiale, le forze sovietiche riportarono la perdita di 118 velivoli, 333 elicotteri, 147 carri armati, 1.314 veicoli blindati, 433 cannoni e mortai e 11.369 altri mezzi terrestri.\nBench\u00e9 non ci sia accordo tra gli autori circa il grado di incisivit\u00e0, la guerra in Afghanistan fu anche una della cause che concorsero alla dissoluzione dell'Unione Sovietica. Il conflitto cambi\u00f2 la percezione dei leader sovietici sull'uso della forza e sull'intervento militare in paesi stranieri per mantenere salda l'URSS; acceler\u00f2 la \"glasnost\" e la \"perestrojka\" e stimol\u00f2 la nascita di nuove forme di partecipazione politica critiche verso il partito comunista, a cominciare dai numerosi e attivi veterani (soprannominati \u0430\u0444\u0433\u0430\u043d\u0446\u043a\u0438\u0439, \"Afganckij\"); scredit\u00f2 poi l'immagine dell'Armata Rossa, rafforzando le spinte indipendentistiche delle repubbliche sovietiche, le quali vedevano l'intervento in Afghanistan come una guerra russa combattuta da soldati non russi.\nDopo che nel 1986 Gorba\u010d\u00ebv ammise durante il XXVII Congresso del PCUS che la guerra era stata un errore, sempre pi\u00f9 politici, tra cui il ministro degli esteri Eduard Shevardnadze, presero le distanze da un conflitto divenuto ormai impopolare. La contrariet\u00e0 all'intervento di pashtun, tagiki e uzbeki dei paesi dell'Asia centrale indusse il PCUS a ordinare purghe politiche fatte passare per effetti della \"perestrojka\", ma la sostituzione dei quadri con personale russo provoc\u00f2 rivolte e proteste in Kazakistan, Tagikistan, Armenia e nella regione di Astrachan'. Forti risentimenti antimilitaristi e anti-russi si ebbero anche in Ucraina, Georgia e nelle repubbliche baltiche; in Lituania, per esempio, il Movimento riformatore nel febbraio 1989 proclam\u00f2 come suo obiettivo primario l'indipendenza da Mosca. I pi\u00f9 accesi oppositori alle riforme di Gorba\u010d\u00ebv all'interno dell'esercito persero voce in capitolo, alle elezioni del marzo 1989 del Soviet Supremo molti alti ufficiali furono battuti da rappresentanti dell'ala antimilitarista e la condotta della guerra fu, per la prima volta, sottoposta a un giudizio di natura civile da parte di una commissione \"ad hoc\" istituita dal Congresso dei Deputati del Popolo dell'URSS. I generali si difesero rispondendo che la guerra era stata strumentalizzata al fine di metterli in imbarazzo scaricando le colpe sulla stampa, pi\u00f9 libera grazie alla \"glasnost\" e portavoce dei problemi evidenziati dagli \"Afgantsy\" (gli Afgani), o sui politici o, ancora, sostenendo la loro contrariet\u00e0 all'intervento in Afghanistan.\nVa per\u00f2 ricordato che ancora oggi i reduci godono, oltre che a grande stima, di pensioni, trasporti pubblici e trattamenti sanitari gratuiti in tutti i paesi dell'ex Unione Sovietica.\nLa devastazione dell'Afghanistan.\nStimare le perdite afghane \u00e8 molto difficile visto che i combattimenti non si arrestarono con il ritiro sovietico ma proseguirono per molti anni a seguire: le stime vanno da 670.000 a 2 milioni di civili afghani morti, a cui vanno aggiunti 1.200.000 disabili (compresi ex \"mujaheddin\" e soldati governativi) e circa 3 milioni di feriti (in maggioranza civili). Le forze sovietiche non furono le sole responsabili delle vittime civili: Felix Ermacora, inviato speciale dell'ONU, stim\u00f2 che gli attacchi con razzi dei \"mujaheddin\" contro la capitale Kabul provocarono 4.000 morti civili nel solo 1987. I caduti delle forze governative si stimano intorno a 18.000 uomini, mentre per i \"mujaheddin\" le stime si aggirano intorno a 75.000 - 90.000 morti.\nPi\u00f9 di 5 milioni di afghani (un terzo della popolazione prebellica) trovarono rifugio nei campi profughi allestiti in Pakistan o in Iran, con ulteriori 2 milioni di profughi interni al paese; nel corso degli anni ottanta gli afghani da soli costituivano la met\u00e0 dei rifugiati presenti in tutto il mondo. Le condizioni di vita nei campi profughi mieterono ulteriori vittime: un'indagine sui profughi afghani stanziati a Quetta eseguita poco dopo il ritiro sovietico rilev\u00f2 una mortalit\u00e0 infantile del 31% (senza contare che l'80% dei bambini rifugiati non era stato registrato), e che tra i superstiti il 67% si trovava in condizioni di forte denutrizione.\nIl paese era stato devastato dai combattimenti: Kandahar, seconda citt\u00e0 del paese, scese da una popolazione di 200.000 abitanti prima della guerra a non pi\u00f9 di 25.000 dopo a causa delle campagne di bombardamento aereo dei sovietici; il sistema di irrigazione del paese, di vitale importanza visto il clima arido, usc\u00ec quasi completamente distrutto dal conflitto, rendendo incoltivabili molte zone. Tra i 10 e i 16 milioni di mine furono sparse per tutto il paese da entrambi i contendenti, continuando a mietere vittime anni dopo la fine dei combattimenti e impedendo il ritorno alle loro case di molti rifugiati.\nCrimini di guerra.\nGli studiosi Mohammad Kakar, W. Michael Reisman e Charles Norchi sostengono che l'Unione Sovietica abbia commesso un vero e proprio genocidio in Afghanistan. Fino a 2.000.000 di afghani furono uccisi dalle forze sovietiche e dai loro alleati. In un notevole incidente l'esercito sovietico commise l'uccisione di massa di civili nell'estate del 1980. Per separare i \"mujaheddin\" dalle popolazioni locali ed eliminare il loro sostegno, l'esercito sovietico uccise e scacci\u00f2 i civili e us\u00f2 tattiche di terra bruciata per impedire il loro ritorno, usando trappole esplosive, mine e sostanze chimiche in tutto il paese. L'esercito sovietico uccise indiscriminatamente combattenti e non combattenti per garantire la sottomissione da parte delle popolazioni locali; le province di Nangarhar, Ghazni, Lagham, Kunar, Zabol, Qandahar, Badakhshan, Lowgar, Paktia e Paktika furono testimoni di ampi programmi di spopolamento da parte delle forze sovietiche.\nLe forze sovietiche rapirono anche donne afghane in giro per il nel paese durante le operazioni di ricerca dei \"mujaheddin\": nel novembre 1980 un certo numero di tali incidenti avrebbe avuto luogo in varie parti del paese, tra cui Laghman e Kama. Soldati sovietici e agenti KhAD rapirono giovani donne dalla citt\u00e0 di Kabul e dalle aree di Darul Aman e Khair Khana, vicino alle guarnigioni sovietiche, per violentarle. Le donne violentate dai soldati sovietici furono considerate \"disonorate\" dalle loro famiglie una volta tornate a casa. Disertori dell'esercito sovietico confermarono nel 1984 anche le atrocit\u00e0 delle truppe sovietiche su donne e bambini afgani, affermando che le donne afghane venivano violentate. Lo stupro delle donne afghane da parte delle truppe sovietiche era comune, al punto che l'11,8% dei criminali di guerra sovietici in Afghanistan furono condannati per stupro.\nLa guerra che non fin\u00ec.\nEra opinione comune che senza il supporto dell'Armata Rossa il regime del PDPA sarebbe ben presto crollato sotto i colpi dei \"mujaheddin\", ma inaspettatamente esso riusc\u00ec a resistere anche dopo la ritirata sovietica: riportando il conflitto a una dimensione di guerra civile e non di lotta contro l'occupante straniero, Najibullah sfrutt\u00f2 a proprio vantaggio le mai risolte divisioni nel campo dell'opposizione riuscendo a guadagnarsi la neutralit\u00e0 se non l'appoggio di alcuni capi tribali; continuamente rifornite di armi dall'URSS, le forze armate afghane furono in grado di infliggere una dura sconfitta nella zona di Jalalabad ai \"mujaheddin\" che marciavano verso Kabul, tra il marzo e il maggio del 1989, portando la guerra a una situazione di stallo. Addirittura sul finire del 1990 si aprirono a Ginevra trattative di pace tra la RDA e i principali gruppi di \"mujaheddin\", anche se ben presto naufragate a causa dell'inconciliabilit\u00e0 delle opposte posizioni.\nLa dissoluzione dell'Unione Sovietica sul finire del 1991 rappresent\u00f2 l'inizio della fine per la RDA: con la sua economia a pezzi, lo Stato afghano era completamente dipendente dagli aiuti provenienti da Mosca, non solo per quelli militari ma anche per la fornitura di grano e combustibili, ma il nuovo governo russo di Boris Nikolaevi\u010d El'cin decise di tagliare i legami con Kabul gettando il paese nel caos; l'apparato militare afghano perse le sue residue capacit\u00e0 belliche e si frazion\u00f2 in fazioni ostili le une alle altre. Per l'inizio del 1992 le colonne di \"mujaheddin\" erano ormai in marcia verso Kabul da pi\u00f9 direzioni: decisiva in questa fase si dimostr\u00f2 la defezione delle milizie uzbeke di Abdul Rashid Dostum, che disertarono il campo governativo per schierarsi dalla parte degli oppositori; il 17 aprile gli uzbeki di Dostum, le milizie pashtun di Hekmatyar e quelle tagike di Massoud entrarono a Kabul mentre Najibullah trovava rifugio nella sede ONU della capitale. Il regime del PDPA fu cancellato e al suo posto i leader ribelli proclamarono lo Stato islamico dell'Afghanistan.\nLe divisioni etniche e tribali nel campo dei \"mujaheddin\" a questo punto esplosero in tutta la loro interezza: l'elezione del tagiko Rabbani alla guida del nuovo Stato scaten\u00f2 l'ostilit\u00e0 della maggioranza pashtun, gruppo etnico politicamente dominante per gran parte della storia afghana; ritiratesi da Kabul, le milizie pashtun di Hekmatyar dichiararono guerra al nuovo governo e iniziarono una serie di sanguinosi bombardamenti della capitale. Mentre Rabbani e Massoud continuavano a controllare il nord-est del paese, il resto dell'Afghanistan collass\u00f2 in uno stato di anarchia totale, con vari signori della guerra e leader tribali intenti a spadroneggiare in lungo e in largo."}
{"id": "2586059", "revid": "121436856", "url": "https://it.wikipedia.org/wiki?curid=2586059", "title": "Baleno (cacciatorpediniere)", "text": "Il Baleno \u00e8 stato un cacciatorpediniere della Regia Marina.\nStoria.\nAll'ingresso dell'Italia nella seconda guerra mondiale era inquadrato nella VIII Squadriglia Cacciatorpediniere, insieme ai gemelli \"Folgore\", \"Fulmine\" e \"Lampo\".\nAll'1.57 del 14 giugno 1940, in pattugliamento nel Golfo di Taranto, avvist\u00f2 il sommergibile britannico \"Odin\" in emersione (tale unit\u00e0 era stata poco prima attaccata, e forse danneggiata, dal cacciatorpediniere \"Strale\") e diresse per speronarlo; l'\"Odin\" s'immerse ed il \"Baleno\" lanci\u00f2 due bombe di profondit\u00e0 che probabilmente danneggiarono l'unit\u00e0 nemica, poi effettu\u00f2 un secondo passaggio con il lancio di altre tre cariche: colpito, l'\"Odin\" affond\u00f2 con tutto l'equipaggio.\nAlle 14.10 del 7 luglio salp\u00f2 da Taranto insieme ai gemelli, alle corazzate \"Giulio Cesare\" e \"Conte di Cavour\" ed alla VII Squadriglia Cacciatorpediniere (\"Freccia\", \"Dardo\", \"Saetta\", \"Strale\") in appoggio ad un convoglio per la Libia (trasporti truppe \"Esperia\" e \"Calitea\", motonavi \"Marco Foscarini\", \"Francesco Barbaro\" e \"Vettor Pisani\", scortate dalle torpediniere \"Orsa\", \"Procione\", \"Orione\", \"Pegaso\", \"Abba\" e \"Pilo\").\nTale formazione si un\u00ec poi alla I e II Squadra Navale, partecipando alla battaglia di Punta Stilo del 9 luglio.\nAll'inizio del 1941 sub\u00ec alcuni lavori di modifica, che comportarono lo sbarco di tutte le mitragliere preesistenti e la loro sostituzione con 6 mitragliere da 20 mm.\nIl 24 febbraio 1941 scort\u00f2 da Napoli a Tripoli, insieme ai cacciatorpediniere \"Saetta\", \"Geniere\" e \"Camicia Nera\" ed alle torpediniere \"Aldebaran\" ed \"Orione\", i trasporti truppe \"Marco Polo\", \"Conte Rosso\", \"Esperia\" e \"Victoria\". Come scorta indiretta si aggiungevano gli incrociatori leggeri \"Diaz\" e \"Bande Nere\" ed i cacciatorpediniere \"Ascari\" e \"Corazziere\": l'indomani il sommergibile britannico \"Upright\" silur\u00f2 il \"Diaz\", che s'inabiss\u00f2 in posizione 34\u00b033' N e 11\u00b045' E, trascinando con s\u00e9 la maggior parte del proprio equipaggio.\nNella mattinata dell'8 marzo fu inviato in supporto all'incrociatore ausiliario \"Attilio Deffenu\", impegnato nel recupero dei naufraghi del piroscafo \"Fenicia\", affondato dal sommergibile HMS \"Unique\": diede la caccia al sommergibile con bombe di profondit\u00e0, senza colpirlo ma dissuadendolo dall'attaccare il \"Deffenu\".\nDall'8 al 12 marzo scort\u00f2 \u2013 insieme ai cacciatorpediniere \"Fulmine\" e \"Turbine\" \u2013 un convoglio composto dai trasporti \"Alicante\", \"Arcturus\", \"Rialto\" e \"Wachtfels\", in rotta Napoli-Tripoli.\nIl 1\u00ba aprile salp\u00f2 da Napoli diretto a Tripoli, di scorta \u2013 insieme ai cacciatorpediniere \"Euro\" e \"Tarigo\" ed alle torpediniere \"Polluce\" e \"Partenope\" \u2013 ad un convoglio composto dai trasporti truppe \"Esperia\", \"Conte Rosso\", \"Marco Polo\" e \"Victoria\": le navi giunsero a destinazione l'indomani.\nIl 13 aprile, di sera, salp\u00f2 da Napoli per Tripoli al comando del capitano di corvetta Giuseppe Arnaud per scortare, insieme ai cacciatorpediniere \"Lampo\" e \"Tarigo\", il convoglio \u00abTarigo\u00bb, formato dai piroscafi \"Arta\", \"Adana\", \"Aegina\", \"Iserlohn\" e \"Sabaudia\", carichi di munizioni, carburante, veicoli, carri armati, truppe ed equipaggiamenti per l'Afrika Korps. Nella notte tra il 14 ed il 15 il convoglio fu disperso dal maltempo; ricomposto, fu poi avvistato da ricognitori britannici. Alle 2.20 del 16 aprile, giunto all'altezza delle secche di Kerkenna (costa tunisina) il convoglio fu attaccato a sorpresa dai cacciatorpediniere HMS \"Jervis\", HMS \"Janus\", HMS \"Nubian\" e HMS \"Mohawk\": nel violento scontro che ne segu\u00ec affondarono il \"Tarigo\", il \"Sabaudia\", l'\"Aegina\" e l'\"Iserlohn\", nonch\u00e9 il britannico \"Mohawk\" (silurato dal \"Tarigo\"); l'\"Arta\", l'\"Adana\" ed il \"Lampo\", ridotti a relitti galleggianti, finirono incagliati sulle secche. All'inizio del combattimento il \"Baleno\", che procedeva di lato al convoglio, fu cannoneggiato dalle navi inglesi senza aver il tempo di reagire: il primo proiettile esplose in plancia falciando gli ufficiali (tra tutti gli ufficiali della nave vi fu un solo superstite, bench\u00e9 gravemente ferito, il direttore di macchina capitano del Genio Navale Edoardo Repetto di Borgonovo) e ferendo a morte il comandante Arnaud, altri due perforarono lo scafo e centrarono la sala macchine, mettendo i motori fuori uso; in fiamme, immobilizzato e con l'armamento fuori uso, con quasi tutto l'equipaggio morto o ferito, il \"Baleno\" and\u00f2 ad incagliarsi sulle secche di Kerkennah. I sopravvissuti furono solo 37.\nIrrimediabilmente danneggiato ed ormai abbandonato dall'equipaggio superstite, il \"Baleno\" si capovolse ed affond\u00f2 al tramonto del 17 aprile, a 3 miglia per 240\u00b0 dalla boa n. 4 delle secche di Kerkennah.\nIl \"Baleno\" aveva effettuato complessivamente 64 missioni di guerra (3 con le forze navali, 7 di caccia antisommergibile, 22 di scorta convogli, 5 addestrative e 27 di trasferimento o di altro tipo), percorrendo 18.782 miglia e trascorrendo 33 giorni ai lavori.\nNel 1950-1951 il relitto della nave venne individuato a scarsa profondit\u00e0 dalla societ\u00e0 \u00abMICOPERI\u00bb (Minio Contivecchi Recuperi) e parzialmente smantellato per recuperarne i metalli pregiati.\nComandanti.\nCapitano di corvetta Carlo Maffei Faccioli \"(nato a Vigevano il 18 febbraio 1904)\" (10 giugno 1940 - 2 gennaio 1941)\nCapitano di corvetta Giuseppe Arnaud \"(nato a Torino il 14 maggio 1906)\" (+) (3 gennaio - 16 aprile 1941)"}
{"id": "2586062", "revid": "106908", "url": "https://it.wikipedia.org/wiki?curid=2586062", "title": "Ellanodici", "text": ""}
{"id": "2586063", "revid": "287204", "url": "https://it.wikipedia.org/wiki?curid=2586063", "title": "Fulmine (cacciatorpediniere)", "text": ""}
{"id": "2586064", "revid": "200568", "url": "https://it.wikipedia.org/wiki?curid=2586064", "title": "Belluno", "text": "Belluno () (IPA: , \"Belun\" in veneto bellunese, \"Belum o Belun\" in ladino) \u00e8 un comune italiano di abitanti, capoluogo della provincia omonima in Veneto.\nLa citt\u00e0 fu fondata come \"municipium\" romano nel I secolo a.C.. Oggi \u00e8 il comune pi\u00f9 abitato della sua provincia, e il settimo e pi\u00f9 settentrionale tra i capoluoghi di provincia del Veneto. La citt\u00e0 \u00e8 situata alla confluenza del torrente Ardo e del fiume Piave, posizione difensiva strategica per la quale \u00e8 stata protagonista nelle due guerre mondiali.\nL'area pi\u00f9 settentrionale del territorio comunale fa parte sia del Parco nazionale delle Dolomiti Bellunesi dal 1988 (si tratta, tra l'altro, di uno dei due capoluoghi di provincia in Italia, insieme a Latina, il cui territorio comunale sia in un parco nazionale) sia del patrimonio dell'umanit\u00e0 delle Dolomiti dichiarato dall'UNESCO nel 2009. Belluno, inoltre, \u00e8 stata insignita del titolo di citt\u00e0 alpina dell'anno nel 1999.\nGeografia fisica.\nTerritorio.\nLa parte antica della citt\u00e0 di Belluno sorge su uno sperone di roccia in prossimit\u00e0 della confluenza del torrente Ardo con il fiume Piave. A nord si stagliano verso il cielo l'imponente gruppo dolomitico della Schiara (2565 s.l.m) con la caratteristica Gusela del Vescov\u00e0, il monte Serva (2133 s.l.m) e il monte Talvena, mentre a sud le prealpi separano il Bellunese dalla pianura veneta. Sempre a sud, nella zona del Castionese, si erge il Nevegal (pronuncia: Neveg\u00e0l) sul quale sono situati impianti di risalita e piste da sci.\nIl territorio comunale \u00e8 occupato nella zona settentrionale dal Parco nazionale delle Dolomiti Bellunesi, di cui la citt\u00e0 funge da \"porta del parco\". Gran parte degli abitati si sviluppano nella zona di fondovalle.\nIl territorio \u00e8 attraversato da diversi corsi d'acqua i principali sono il fiume Piave e il torrente Ardo, seguiti dal torrente Turriga nel Castionese. Lungo i suoi confini comunali scorrono a ovest il Cordevole e il Cicogna, mentre a est il rio Secco.\nClima.\nBelluno \u00e8 indicata come la citt\u00e0 capoluogo di provincia pi\u00f9 fredda d'Italia nelle temperature medie invernali. Anche la temperatura media annua \u00e8 spesso la pi\u00f9 bassa fra quelle dei capoluoghi di provincia italiani. Nel 1998, ad esempio, essa fu di 9,8\u00a0\u00b0C, mentre la media mensile di gennaio fu di circa 0\u00a0\u00b0C. Nel torrido 2003 la temperatura media annua non raggiunse i 10,0\u00ba. Assai consistente \u00e8 la piovosit\u00e0: su Belluno cadono annualmente circa 1400\u20131500\u00a0mm di precipitazioni (1355\u00a0mm nel 2005), concentrate nei mesi da aprile a novembre, che possono anche raggiungere i 2000\u00a0mm, mentre l'inverno \u00e8 siccitoso con cielo sereno. Il clima della citt\u00e0 complessivamente \u00e8 perci\u00f2 piuttosto freddo e caratterizzato da precipitazioni piovose e nevose.\nPreservazione dell'ambiente.\nSecondo le classifiche stilate da Legambiente la citt\u00e0, nel 2007, 2008, 2010, 2011 e 2013, si \u00e8 classificata al primo posto per sostenibilit\u00e0 dell'ecosistema urbano fra tutti i capoluoghi di provincia italiani. Belluno ha poi ottenuto un secondo posto nel 2012 e nel 2014 ed un terzo posto nel 2009 e nel 2015.\nInoltre, il comune ha ricevuto gi\u00e0 nel 2007 la certificazione EMAS, confermata dopo controllo ispettivo anche per il 2008. La certificazione EMAS si riferisce al rispetto del Regolamento CE n. 761/2001 (EMAS) e viene attribuita a quelle amministrazioni che si impegnano a migliorare le proprie prestazioni ambientali (gestione dei rifiuti, qualit\u00e0 dell'aria e delle acque etc.). Belluno \u00e8 il primo comune capoluogo d'Italia a essere stato inserito nel registro europeo delle organizzazioni registrate EMAS.\nOrigini del nome.\nL'ipotesi pi\u00f9 accreditata \u00e8 che il toponimo abbia origini celtiche: si riconoscono infatti una radice *\"bel-\" con il significato di \"brillante\" e \"dunum\" \"centro fortificato\"; Belluno \u00e8 dunque la \"citt\u00e0 splendente\".\nStoria.\nIl periodo pre-romano.\nLe primissime popolazioni passate per i luoghi bellunesi furono quelle pre-indoeuropee prima del 3000 a.C., e lasciarono la loro firma su molte localit\u00e0 e nomi comuni del Bellunese. Nel territorio bellunese i Paleoveneti giunsero dalla pianura padana risalendo la valle del Piave. I primi insediamenti umani individuati nel territorio di Belluno risalgono alla prima met\u00e0 del I millennio a.C.: presso gli attuali quartieri di Fisterre e Cavarzano sono stati rinvenuti dei reperti che dimostrano la presenza paleoveneta sulla superficie comunale.\nLa cultura paleoveneta della Valbelluna, fiorente nel V secolo a.C., si caratterizzava per delle peculiarit\u00e0 linguistiche rispetto a quella della pianura veneto-friulana, e i reperti ritrovati attestano un'area culturale collegabile con un influsso celtico e aperta verso la valle dell'Isonzo. Un esempio dell'influenza celtica \u00e8 il ritrovamento, sempre a Cavarzano, di una fibula con sfinge, che non \u00e8 riscontrabile con la cultura paleoveneta della pianura. Molti dei reperti paleoveneti di Belluno sono conservati nel Museo civico di Belluno.\nEpoca romana.\nDurante i successivi secoli, la presenza celtica si rafforz\u00f2 nel territorio, fino a quando i Romani non ricacciarono a Nord queste popolazioni, iniziando la loro penetrazione nel mondo alpino. Non ci sono dati precisi sulla fondazione della citt\u00e0, ma pare che essa sia stata fondata tra il 220 e il 200 a.C., quindi precedentemente alla conquista romana, la quale inizi\u00f2 nel triveneto nel 181 a.C. con la fondazione di Aquileia. La conquista fu graduale e pacifica: ci\u00f2 si spiega con la natura anti-celtica dell'avanzata romana e con il fatto che la popolazione di Belluno era quasi prevalentemente venetica. Altri elementi che indicano l'amicizia delle popolazioni bellunesi con i Romani sono gli schieramenti a favore della citt\u00e0 eterna nel 225 a.C. nella lotta contro i Galli e successivamente durante la seconda guerra punica contro Annibale.\nGli iniziali contatti con il mondo Romano furono per\u00f2 quasi sempre commerciali, infatti a Belluno si potevano trovare parecchio ferro e rame, e solo durante il I secolo a.C. Belluno entr\u00f2 a far parte stabilmente della \"Repubblica romana\" dal punto di vista giuridico e politico. In un periodo non ben definito compreso tra la morte di Cesare e l'impero nel periodo di Augusto, circa tra il 40 a.C. e il 10 d.C., \"Bellunum\" (nome romano della citt\u00e0) divenne \"municipium\" romano facente parte della \"Regio X Venetia et Histria\". Il \"municipium\" di Belluno venne assegnato alla \"trib\u00f9 Papiria\", una delle 35 trib\u00f9 nelle quali, nei comizi tributi, veniva suddiviso il popolo che poteva fregiarsi della cittadinanza romana.\nLa citt\u00e0 era retta dai \"quattorviri juri dicendo\" (supremi magistrati), dai \"quattorviri aedilicia potestate\" e dal Consiglio degli Anziani. Esisteva anche un \"sindacato\" dei dendrofori, cio\u00e8 degli zattieri: gi\u00e0 al tempo dei Romani le zattere in abete scendevano lungo il Piave fino al Po e al porto di Ravenna trasportando il larice o alcuni minerali o pietre da costruzione. Questa attivit\u00e0 si svilupp\u00f2 gi\u00e0 nella prima et\u00e0 imperiale, come testimoniano alcune iscrizioni rinvenute a Belluno.\nRiguardo all'urbanistica romana, il \"Castrum\" romano corrisponde alla parte pi\u00f9 antica della citt\u00e0, situata su un terrazzo fluviale digradante verso sud, tra l'alveo dell'Ardo e quello del Piave, col foro sito in piazza delle Erbe. La coincidenza dell'attuale centro storico con il \"Castrum\" romano non permette la conoscenza della primitiva struttura urbana, che tuttavia rimase invariata fino al X secolo. La citt\u00e0 era circondata dalle mura, ma di queste ci rimangono poche testimonianze: si sono conservati solo alcuni tratti lungo la via Dino Buzzati sul lato ovest, mentre sorte migliore \u00e8 toccata alle porte di ingresso al centro abitato. A sud si pu\u00f2 trovare porta Rugo, da dove passava la via che portava al porto fluviale di Borgo Piave, mentre a nord si \u00e8 conservata porta Dojona, che prende il nome dal torrione che si trova l\u00ec vicino, chiamato Dojon. Inoltre l'attuale porta Dante era, al tempo dei Romani, un piccolo uscio di servizio chiamato Ussolo.\nAll'esterno delle mura si trovavano gli insediamenti di Fisterre e Cavarzano: il nome di quest'ultimo deriva dal fondo \"Capertianum\", di propriet\u00e0 della gens Capertia, sul quale si trovava l'insediamento cavarzanese. Con la creazione dei fondi da parte dei Romani, operazione chiamata centuriazione (cio\u00e8 la suddivisione agraria del territorio in parcelle quadrangolari), l'aspetto del paesaggio bellunese si trasform\u00f2 radicalmente: vennero create nuove colture, realizzate bonifiche, canalizzazioni, disboscamenti e create nuove strade di accesso ai fondi.\nAlcune iscrizioni indicano che \"Bellunum\" ebbe sempre una certa autonomia dall'autorit\u00e0 romana, fin quando il \"municipium\" non decadde come importanza, venendo assoggettato alla centralizzata autorit\u00e0 imperiale; la citt\u00e0 segu\u00ec le sorti dell'Impero fino al crollo di quest'ultimo e alle invasioni barbariche. Restano comunque alcuni importanti reperti storici del periodo romano: cippi funerari, il pi\u00f9 famoso dei quali \u00e8 quello di Flavio Ostilio (conservato nel palazzo Crepadona), alcuni tratti di acquedotti (ad esempio a Fisterre) ed alcune monete ed iscrizioni monumentali di un periodo per lo pi\u00f9 ascrivibile ai secoli secondo e terzo.\nIl Medioevo.\nDopo la decadenza di Roma, anche Belluno visse le vicende delle invasioni barbariche, che cambiarono il volto della citt\u00e0. Essa sub\u00ec molte invasioni, in ordine dai Visigoti, dai Vandali, dagli Eruli, dagli Unni e dagli Ostrogoti di Teodorico. Successivamente Belluno pass\u00f2 sotto il dominio bizantino: durante il loro governo venne continuato il progetto iniziato da Teodorico, infatti le costruzioni di nuove difese fortificate non si arrest\u00f2. Queste servivano principalmente per la difesa contro i Longobardi, ma questi ultimi riuscirono lo stesso a prendere la citt\u00e0 nel 568, giungendo dal Friuli. I Longobardi fortificarono ulteriormente la citt\u00e0 di Belluno, consapevoli che la sua posizione poteva essere strategica sia contro gli attacchi bizantini dal mare che contro quelli dei Franchi da nord-ovest.\nNel frattempo, nel 548, durante le guerre gotiche, era stato eretto un primo edificio sacro, probabilmente paleocristiano, dall'allora vescovo di Belluno Felice, e questo venne intitolato a san Martino di Tours.\nSempre durante la dominazione longobarda, Belluno divenne una sede di Sculdascio (circoscrizione amministrativa longobarda): per questo venne edificato sul lato nord, in una posizione avanzata rispetto alle mura Romane, un primo rudimentale castello, il castello della Motta. Questo ero uno dei nomi che i longobardi davano ai loro castelli, mentre un altro era Dongione. Da questo secondo nome deriva il termine che indicava i tenutari della antistante porta Dojona e del castello, i Doglioni, mentre dal nome del castello Motta derivava l'antica denominazione della piazzetta dove si trovava l'ingresso del castello, piazza della Motta, l'attuale piazza Mazzini.\nSecondo alcuni storici, durante questo periodo la citt\u00e0 sembr\u00f2 ritrovare un certo equilibrio: questa era stata romanizzata e convertita al cattolicesimo, e questi due elementi favorirono tra gli altri una facile convivenza e compenetrazione tra i bellunesi e i longobardi. La lunga permanenza longobarda \u00e8 testimoniata negli elementi di toponomastica, nella lingua e nei reperti archeologici.\nI Franchi, per indebolire i ducati troppo forti e troppo estesi, divisero il territorio in contee e marche e si appoggiarono ai vescovi pi\u00f9 che ai nobili troppo potenti. Cos\u00ec avvenne che il primo Vescovo-conte investito di potere sui possedimenti bellunesi fu un certo Aimone nell'882. In questo periodo Belluno si fortific\u00f2 ancora, e cos\u00ec si deline\u00f2 la citt\u00e0 medievale con il castello, la cinta muraria, le porte e i torrioni, tutto questo grazie all'affermarsi dei governi aristocratici dei Vescovi-conti. Di questo periodo restano pochi reperti archeologici, che sono in gran parte rappresentati dal torrione Dojon e dalle rovine del castello Castiglione in piazza Castello, mentre si sono conservate parecchi scritti e stampe dell'epoca, che ci aiutano a ricostruire la storia della citt\u00e0.\nNel frattempo erano stati riorganizzati gli spazi interni della citt\u00e0: la piazza del Duomo ora aveva la cattedrale e il palazzo dei Vescovi; la piazza del Mercato divenne il centro medievale degli affari; si stabilirono i quartieri attorno alle case dei nobili e il sistema viario che si reggeva sull'asse di via Mezzaterra che percorreva (e percorre) tutta la citt\u00e0 da nord a sud.\nAll'incirca un secolo dopo con un vescovo bellicoso, Giovanni II, la citt\u00e0 si forn\u00ec di una nuova cinta muraria e allarg\u00f2 i suoi domini anche su territori della pianura veneto-friulana. Con queste premesse, Belluno divenne realt\u00e0 comunale agli inizi del milleduecento con l'istituzione della figura del Podest\u00e0. Sempre in questo periodo gli storici della letteratura fanno risalire il primo documento poetico del Ritmo bellunese, un nuovo volgare. Si tratta di una canzone militare del 1196, creata per una delle ricorrenti guerre contro Treviso, di cui si ha una recente trascrizione di Gianbattista Pellegrini:\nNel periodo successivo Belluno sub\u00ec continue invasioni da parte delle citt\u00e0 contermini o da parte di potenze straniere, come Ezzelino III da Romano, i Caminesi, gli Scaligeri, i Visconti e i Carraresi, cosicch\u00e9 nella citt\u00e0 si ebbe un periodo di forte instabilit\u00e0 politica, che fin\u00ec quando Belluno non si concesse spontaneamente alla Repubblica di Venezia nel 1404.\nIl dominio veneziano.\nBelluno si diede al dominio della Repubblica di Venezia in modo spontaneo nel 1404 a causa del vuoto politico venutosi a creare in tutta la provincia e l'impossibilit\u00e0 per le citt\u00e0 bellunesi di creare un'autonomia politica che tenesse conto di tutte le esigenze interne e di politica estera. Inizio cos\u00ec la pace pi\u00f9 lunga e duratura di sempre, interrotta in sole due occasioni, tra il 1411 e il 1420, quando venne dominata dalle truppe di Sigismondo di Lussemburgo, venuto in Italia per una campagna contro la Repubblica di Venezia, e tra il 1509 e il 1511, quando l'imperatore Massimiliano I d'Asburgo assedi\u00f2 la citt\u00e0 durante la Lega di Cambrai. Con la Battaglia di Cadore nel 1508 i veneziani vinsero clamorosamente la battaglia contro l'imperatore Massimiliano I d'Asburgo mentre tentava di invadere i territori della Serenissima\nIl fatto che Belluno si fosse spontaneamente donata a Venezia comport\u00f2 il mantenimento delle strutture politiche gi\u00e0 esistenti, poich\u00e9 la citt\u00e0 della Serenissima non poteva arrogarsi dei diritti, come se avesse imposto con la forza la propria superiorit\u00e0. La citt\u00e0 mantenne cos\u00ec la sua amministrazione locale, che vedeva primeggiare il Consiglio dei nobili: Venezia allora segu\u00ec una politica pragmatica che vedeva l'appoggio appunto della nobilt\u00e0, cos\u00ec da garantirsi la fedelt\u00e0 dei sudditi e del governo locale. I lagunari comunque non rinunciarono al controllo, svolto attraverso i funzionari presenti in citt\u00e0. Grazie ai rettori e ai vicari veneziani, che riuscivano ad infiltrarsi in ogni controversia, appoggiando di volta in volta la parte pi\u00f9 opportuna, il contenuto politico locale venne gradualmente svuotato di significato e Venezia riusc\u00ec ad imporre il potere della Serenissima e del Consiglio dei nobili.\nL'autonomia politica da Venezia ebbe per\u00f2 un doppio effetto. La capitale non attu\u00f2 delle politiche di sviluppo a Belluno, ma vi prest\u00f2 attenzioni solo per l'invidiabile posizione difensiva che aveva sul Nord. Altra attenzione che Venezia pose su Belluno fu quella rivolta ai beni originari, ossia legnami e materiali che garantirono a Venezia l'attivit\u00e0 navale con bassi costi e prodotti manifatturieri a basso prezzo. La citt\u00e0 lagunare ottenne in cambio la fedelt\u00e0 assoluta dei bellunesi, che guardavano a Venezia come intermediario capace di tutelarli e di guardare ai suoi diritti.\nIl governo austriaco.\nIl dominio di Venezia termin\u00f2 con la caduta della Repubblica di Venezia nel 1797, quando con il Trattato di Campoformio Napoleone Bonaparte cedette il Veneto all'Austria, con un mercantaggio non gradito dalla popolazione. Successivamente la citt\u00e0 venne ripresa dai francesi, poi nuovamente ceduta all'Austria. Belluno infine torn\u00f2 nel Regno d'Italia Napoleonico nel 1805, e vi rimase fino al 1815. I territori della Serenissima furono soggetti al saccheggio da parte dei Francesi. In questi pochi anni venne creato il \"Dipartimento della Piave\" e venne introdotto l'ordinamento francese con una nuova suddivisione territoriale che disegn\u00f2 i confini dell'attuale provincia, esclusi i territori ladini. Nel 1815 Belluno ritorn\u00f2 nell'Impero austriaco, quando venne eletto il \"Primo Regio Consigliere\" in nome di Francesco I. L'amministrazione austriaca fu pi\u00f9 attenta nei confronti della citt\u00e0 di quella veneziana, infatti mantenne per quanto possibile il carattere socio-amministrativo di Belluno, favorendo il decentramento.\nVennero promossi i lavori pubblici, in special modo le grandi vie di comunicazione della provincia e con la Pianura veneto-friulana. Costruzioni degne di essere menzionate sono il \"Palazzo Cappellari\" e il \"Palazzo Rosso\" (1836), attuale sede del municipio. Altri lavori realizzati furono la costruzione di una grande fontana nel Campitello, che venne elevato al livello di piazza, chiamandola \"Piazza del Papa\". Inoltre la citt\u00e0 ottenne nel 1816 il titolo di \"Citt\u00e0 regia\".\nNel frattempo era incominciato un costante aumento demografico, tale da dare via al fenomeno dell'emigrazione, iniziato alla fine del XIX secolo e conclusosi solo con il boom economico italiano degli anni cinquanta. La principale meta di emigrazione era l'Austria, dove era richiesta manodopera per la costruzione di nuove ferrovie.\nSempre a livello di opere pubbliche, si ebbero delle importanti trasformazioni urbanistiche: vennero abbattute le mura della citt\u00e0 e interrato il fossato, cos\u00ec che divenne pi\u00f9 semplice il collegamento della citt\u00e0 con la zona nord del \"Campitello\". Quest'ultimo divenne il nuovo centro gravitazionale della citt\u00e0, anche se i servizi rimasero in piazza del Duomo. Inoltre vennero costruiti vari ponti sul Piave e sull'Ardo.\nIl dominio austriaco dur\u00f2 cinquanta anni, a parte la breve parentesi del 1848, quando Belluno si dichiar\u00f2 \"Libero Municipio nella risorta Repubblica Veneta\", momento insurrezionale chiusosi nel 1849 con la resa di Venezia. Nel 1866 Belluno, con tutto il Regno Lombardo-Veneto, entr\u00f2 a far parte del Regno d'Italia unificato dal Piemonte.\nIl governo italiano.\nCon l'annessione al Regno d'Italia, si diffuse il sistema amministrativo centralizzato, meno efficiente del sistema imposto dagli Austriaci. La borghesia cittadina, entusiasta per l'annessione ma politicamente sprovveduta dopo secoli di domini stranieri, non seppe portare avanti una chiara linea nella conduzione agraria. Non vi fu pertanto alcun aumento produttivo e le condizioni dei contadini rimasero miserevoli. L'intera provincia, compresa Belluno, inizi\u00f2 a decadere dal lato economico-sociale, e rest\u00f2 sempre pi\u00f9 isolata rispetto al resto della regione, tanto che il fenomeno dell'emigrazione dalla citt\u00e0 aument\u00f2 considerevolmente, non pi\u00f9 verso l'Austria ma verso i paesi europei pi\u00f9 sviluppati e le Americhe, in special modo il Brasile. Fu una emigrazione fatta di grandi sacrifici e di grandi dolori: gli emigranti si affidavano a individui loschi e senza scrupoli, che il pi\u00f9 delle volte li riducevano in semischiavit\u00f9. L'emigrazione ebbe gravi effetti anche su Belluno: le risorse umane gi\u00e0 istruite e preparate vennero meno e cos\u00ec fu difficile un avvio e un mantenimento di un certo grado di vita.\nLa citt\u00e0 venne colpita anche da un disastroso terremoto il 29 giugno 1873 alle 4:29 del mattino. L'intensit\u00e0 era compresa tra il nono e il decimo grado della Scala Mercalli, e gli effetti del sisma furono pari a 6.3 gradi della Scala Richter. Dei 2010 edifici del comune, 23 crollarono (tra i quali 4 chiese) e 178 furono demoliti successivamente; inoltre ben 403 edifici furono ristrutturati e la restante totalit\u00e0 degli edifici fu riparata. Morirono 4 persone e i feriti furono 7, mentre 157 famiglie (per un totale di 771 persone) rimasero senzatetto.\nNel frattempo in citt\u00e0 vennero costruiti alcuni edifici pubblici, come le scuole elementari e la stazione di Belluno (1886), oltre ad alcune strade e ponti (un ulteriore ponte sul Piave \u00e8 del 1884) e un distretto militare (1909). Tuttavia la popolazione fu costretta a continuare ad arrangiarsi, cercando di valorizzare l'agricoltura, sperimentando il cooperativismo, fondando societ\u00e0 operaie ed assicurative e trovando qualche suo rappresentante in Parlamento. Alcuni esempi furono l\"'Asilo Cairoli\", che accoglieva figli di operai, o l'attivit\u00e0 di don Antonio Sperti, che raccoglieva orfani dalle strade avviandoli allo studio e al lavoro nella sua officina.\nPrima guerra mondiale.\nA causa del rientro a Belluno di circa seimila emigranti espulsi dai paesi che erano gi\u00e0 in guerra, la situazione sociale della citt\u00e0 divenne critica. Il forte rincaro degli alimentari aggrav\u00f2 il malcontento popolare e i mancati finanziamenti da parte del governo di Roma per delle opere pubbliche che avrebbero impiegato parte della popolazione provocarono uno sciopero generale contro la fame e la disoccupazione indetto il 5 marzo 1915. Durante lo sciopero vi furono dei tafferugli, repressi da oltre 4000 uomini in armi.\nIl 24 maggio 1915 inizi\u00f2 anche per l'Italia la prima guerra mondiale, che fu lo sfondo della citt\u00e0 di Belluno per tre anni e mezzo. Inizialmente la citt\u00e0 funse da centro della retrovia sul fronte italiano, e il Comitato di assistenza civile si impegn\u00f2 nei sussidi a famiglie bisognose e soldati e cur\u00f2 il ricovero ed il mantenimento di minori, vedove, povere o ammalati. Ogni aiuto venne per\u00f2 incentrato sulla sola citt\u00e0, mentre le campagne vennero abbandonate a se stesse. La carit\u00e0 cittadina procur\u00f2 scarpe e indumenti invernali per i soldati, mentre la \"raccolta popolare del soldino\" si premurava di raccogliere soldi per le truppe, a fianco alle sottoscrizioni mensili. La sfortuna colp\u00ec poi il territorio comunale: nell'agosto del 1917 un uragano si abbatt\u00e9 sulle campagne, distruggendo le colture e provocando come diretta conseguenza la carestia nel successivo inverno.\nIl 1\u00ba settembre 1917 si svolse un duello aereo nel cielo di Belluno, dove mor\u00ec, sotto gli occhi dell'atterrita e commossa popolazione, Arturo Dell'Oro, al quale venne successivamente dedicato l'aeroporto di Belluno. Pur di abbattere l'aereo nemico, Arturo si lanci\u00f2 con il suo velivolo contro quello avversario, precipitando poi sulle \"rocce della Palazza\", dove venne recuperato i giorni successivi e poi seppellito nel cimitero di Prade.\nIl 24 ottobre 1917, giorno della disfatta di Caporetto, apr\u00ec il cosiddetto \"an de la fan\" (anno della fame) a Belluno. Pi\u00f9 di 5000 cittadini e parte della giunta fuggirono dalla citt\u00e0, che fu interessata nei giorni successivi dal passaggio delle truppe italiane in rotta, che fecero saltare il viadotto ferroviario sull'Ardo e il ponte sul Piave. Il 10 novembre entrarono in citt\u00e0 le truppe austriache che, lacere e affamate, saccheggiarono la citt\u00e0. Perfino la copertura di rame dell'angelo sul campanile del Duomo venne asportata, creando un danno ancora attuale alla statua, cio\u00e8 delle infiltrazioni di acqua.\nIl nuovo governo cittadino austriaco assegn\u00f2 ad ogni cittadino una carta di legittimazione per il riconoscimento personale. La chiusura di scuole e societ\u00e0 culturali, oltre che l'accanimento dei soldati contro biblioteche e quadri, cercava di nascondere il passato per combattere l'idea di nazione italiana. Migliaia di contadini dovettero lavorare per gli invasori nei campi, ma a questa imposizione il popolo rispose mangiando di notte le patate coltivate. I comitati cittadini, i parroci, i maestri si adoperarono per la comunit\u00e0, anche se al nuovo vescovo Giosu\u00e8 Cattarossi venne impedita la visita pastorale. All'inizio di dicembre si insedi\u00f2 in citt\u00e0 il comandante di distretto Karl von Kantz: egli si comport\u00f2 in modo equilibrato, senza infierire sulla popolazione, che apprezz\u00f2 il suo comando. In citt\u00e0 vennero collocati dei servizi logistici degli invasori, come l'armeria o gli edifici per ospitare le truppe della retroguardia.\nIl 1\u00ba febbraio 1918 l'imperatore d'Austria Carlo I si rec\u00f2 a Belluno per galvanizzare le truppe, ma trovo la citt\u00e0 semideserta e sotto coprifuoco. Dopo la vittoria italiana nella battaglia del Piave del 23 maggio, gli invasori fuggirono dalla citt\u00e0 la notte del 30 ottobre, a circa un anno di distanza dal loro insediamento. Il giorno successivo il generale Giuseppe Vaccari liber\u00f2 la citt\u00e0.\nIl bilancio per Belluno fu pesante: nell'intero arco della guerra 3228 persone morirono di fame e 1574 morirono di malattie, in particolare l'influenza spagnola. Enorme fu infine la ricchezza pubblica e privata che and\u00f2 distrutta o perduta.\nTra le due guerre.\nCon la fine della prima guerra mondiale la provincia di Belluno guadagn\u00f2 alcuni comuni ladini, ma perse la sua importanza strategica che veniva ricoperta dal Trentino. A Belluno si evidenziava un clima di forti tensioni sociali dovute al crollo del commercio successivo alla guerra, a una forte inflazione e ai lentissimi risarcimenti dei danni di guerra. Nacquero cos\u00ec due nuovi partiti politici a Belluno, quello socialista, vicino agli operai, e quello popolare pi\u00f9 sensibile alle masse contadine. Nelle elezioni del 1919 il PSI port\u00f2 a Roma tutti e tre i suoi candidati bellunesi: gli avvocati Luigi Basso e Oberdan Vigna e l'operaio Giusto Santin. Nel marzo 1920 nacque a Belluno la Camera del Lavoro, il cui segretario fu l'emigrante Fortunato Viel. Tra il 23 e il 26 giugno dello stesso anno uno sciopero al grido di \"casa, lavoro e pane\" paralizz\u00f2 l'intera provincia, aumentando il consenso al partito socialista e causando quattro morti a Santa Giustina. Il cambiamento definitivo avvenne quando nell'ottobre del 1920 i socialisti vinsero in ben 24 comuni della provincia.\nAnche nelle politiche del 1921 fu confermata la superiorit\u00e0 socialista (15.045 voti) davanti ai popolari (13.890 voti), ma fu evidenziata con quasi 10.000 preferenze la forza del blocco fascista, abile a sfruttare il malcontento per la situazione economica. Il 14 gennaio 1922 i fascisti tennero a Belluno il primo comizio provinciale, fronteggiarono lo sciopero del 1\u00ba maggio e costrinsero i ferrovieri a riprendere il loro lavoro a luglio. Comunque non mancarono episodi contro di loro: il 23 aprile 1923 5 fascisti furono aggrediti a Cavarzano.\nNel frattempo il partito socialista si indebol\u00ec per le conseguenze del congresso di Livorno, e fu costretto nel 1922 ad introdurre una tassa-famiglia antidisoccupazione. Il 24 settembre 1922 si tenne l'ultimo consiglio comunale democratico, dopo di che i fascisti si impadronirono di Palazzo Rosso. Dopo la marcia su Roma la situazione precipit\u00f2: il 29 ottobre dello stesso anno i fascisti armati presidiavano Belluno, e il 30 il sindaco Vincenzo Lante si dimise. La citt\u00e0 fu guidata da commissari prefettizi fino al 1927.\nAlla fine del 1923 non esistevano ormai pi\u00f9 il Psi, sindacati e i radicaldemocratici, e gli ultimi sussulti di questi partiti avvennero con l'assassinio di Giacomo Matteotti, ma furono repressi con la forza. Dopo una fugace apparizione a Belluno nel giugno 1923, fu assegnata la cittadinanza onoraria di Belluno a Benito Mussolini il 24 maggio 1924. Tra il 1921 e il 1936 l'emigrazione ridusse i bellunesi di oltre 1500 unit\u00e0. Il regime consider\u00f2 la provincia zona difensiva, quindi non la dot\u00f2 di infrastrutture ma si limit\u00f2 a favorire la pianificazione integrata tra montagna e pianura. Il fabbisogno di abitazioni costrinse il governo della citt\u00e0 a far costruire il nuovo Quartier Cadore con 200 alloggi e 600 locali, mentre furono costruiti o completati alcuni edifici pubblici, tra i quali l'edificio delle Poste, una delle opere pi\u00f9 significative del Novecento in citt\u00e0.\nIl 24 settembre 1938 Mussolini giunse a Belluno in treno, inaugurando la tratta Venezia-Belluno via Vittorio Veneto. In questa occasione, riferendosi alle sanzioni di Ginevra contro l'Italia, il Duce pronunci\u00f2 la celebre frase:\nSolo nell'ottobre 1942 nacque a Belluno un comitato antifascista, che trov\u00f2 terreno fertile tra gli oppositori del ventennio dopo l'armistizio dell'8 settembre 1943.\nSeconda guerra mondiale.\nL'8 giugno 1940 fu riaperta al culto la cattedrale. Il 10 giugno l'Italia entr\u00f2 nella seconda guerra mondiale, ma questo evento era ormai largamente annunciato e il popolo era stato illuso che si sarebbe concluso in breve tempo. Nel marzo 1942 vi fu la precettazione civile di tutti i cittadini tra i 18 e i 55 anni; sempre nel 1942, verso la fine dell'annata, avvenne la ritirata dall'Unione Sovietica.\nIl 19 luglio 1943 si tenne nella localit\u00e0 di San Fermo a Belluno il tredicesimo incontro tra Benito Mussolini e Adolf Hitler, nella villa \"Gaggia\". Nell'incontro, definito controverso, il duce non os\u00f2 interrompere l'alleanza con la Germania e, visti gli insuccessi in Africa e in Sicilia, invoc\u00f2 l'aiuto militare da un alleato furioso per le disfatte italiane. Il 25 luglio 1943 la caduta del fascismo fu accolta -come scrisse il questore cittadino- \"con indubbi segni di giubilo come una liberazione\".\nDall'8 settembre (data dell'armistizio) al 13 settembre 1943 Belluno fu occupata da 80 Alpenjaeger, che non incontrarono alcun ostacolo. In seguito la citt\u00e0 fu annessa al Terzo Reich, nell\"'Alpenvorland\", ritrovandosi sotto la diretta giurisdizione tedesca con a capo il tirolese Franz Hofer. Alla fine del 1944 la citt\u00e0 sub\u00ec diversi bombardamenti, che interessarono soprattutto la stazione ferroviaria.\nNel frattempo sulle montagne attorno al capoluogo si organizzava la resistenza partigiana, sostenuta sia dal clero che dalla popolazione che offr\u00ec viveri, ospitalit\u00e0 ed informazioni ai partigiani. Nell'inverno 1943-1944 i partigiani si prepararono all'azione, sperando nell'arrivo degli Alleati. Alcuni di questi si paracadutarono nel settembre del 1944: tra di loro fu molto caro ai bellunesi il maggiore Harold William Tilman, che conquist\u00f2 anche delle cime himalayane nella sua vita. Il 15 giugno 1944 ben 73 partigiani furono liberati dal carcere di Baldenich in un'operazione condotta da Mariano Mandolesi. Si ebbero episodi altamente dolorosi per la Resistenza, come quello del 14 settembre 1944, del 1\u00ba maggio 1945, che cost\u00f2 la vita a 17 civili inermi a Fiammoi, quello del 10 marzo 1945, quando 10 partigiani furono impiccati agli alberi in localit\u00e0 Bosco delle Castagne, e quello del 17 marzo 1945, quando 4 partigiani furono impiccati ad altrettanti lampioni di piazza Campitello (poi ribattezzata, in ricordo di questo evento, piazza dei Martiri); la sera della stessa giornata il vescovo Girolamo Bartolomeo Bortignon, incurante dei pericoli, si rec\u00f2 in piazza per baciare e benedire le salme dei partigiani.\nIl 26 aprile 1945 fu ordinata la mobilitazione generale partigiana, che port\u00f2 all'aumentare della dotazione di armi e alla liberazione di vari detenuti politici. Il 2 maggio la citt\u00e0 pot\u00e9 considerarsi sicura, con la consegna dei prigionieri nazisti agli Alleati, avvenuta in piazza Duomo.\nDal dopoguerra al Duemila.\nIl 25 aprile 1947 fu assegnata a Belluno la Medaglia d'oro al valor militare per l'eroica resistenza partigiana che si svilupp\u00f2 sulle montagne nei dintorni della citt\u00e0 e port\u00f2 alla liberazione di quest'ultima. Riguardo agli sport invernali, nel 1953, in localit\u00e0 Nevegal, si apr\u00ec un nuovo impianto sciistico, mentre nel 1956 Cortina d'Ampezzo ospit\u00f2 i VII Giochi olimpici invernali: fu proprio il 27 gennaio di quell'anno che il presidente della repubblica Giovanni Gronchi visit\u00f2 Belluno.\nNel 1960 si inizi\u00f2 la costruzione del nuovo Ospedale San Martino, il quale fu concluso a fasi alterne tra il 1967 e il 1988. Il 9 ottobre 1963 il disastro del Vajont distrusse Longarone e alcuni paesi limitrofi uccidendo quasi 2000 persone; l'ondata d'acqua riversatasi nel Piave caus\u00f2 gravi danni anche a Belluno, dove fu necessario un piano di ricostruzione del quartiere di Borgo Piave. Il 4 novembre 1966 un'alluvione colp\u00ec la citt\u00e0 di Belluno e tutta la sua provincia, causando 24 morti, oltre a 15\u00a0000 alluvionati, 150 case e 17 ponti distrutti. La citt\u00e0 si ritrov\u00f2 con Borgo Piave allagata, gli acquedotti fuori uso cos\u00ec come i collegamenti ferroviari e telefonici.\nIl 26 agosto 1978 Albino Luciani, originario di Canale d'Agordo, patriarca di Venezia e gi\u00e0 sacerdote a Belluno, fu eletto papa con il nome di Giovanni Paolo I: il suo fu un pontificato brevissimo, poich\u00e9 mor\u00ec appena 33 giorni dopo la sua elezione. Nel 1979 l'onorevole Gianfranco Orsini present\u00f2 una proposta di legge per attribuire competenze autonome alla provincia di Belluno nell'ambito della Regione Veneto; la proposta fu rifiutata pi\u00f9 volte. Nello stesso anno la Pallavolo Belluno raggiunse la Serie A. Nel 1985 il Nevegal e Belluno ospitarono le Universiadi della neve, per i quali la citt\u00e0 si dot\u00f2 di alcune infrastrutture come la piscina comunale e il palaghiaccio (ora \"Spes Arena\") in localit\u00e0 Lambioi.\nIl 12 luglio 1993 fu istituito il Parco nazionale delle Dolomiti Bellunesi, che comprende i monti che si trovano sul confine settentrionale del comune. Nel 1998 fu inaugurato il parcheggio di Lambioi, il quale si dot\u00f2 di scale mobili che arrivano direttamente in piazza Duomo. Nel 1999 Belluno venne scelta, da una giuria internazionale, come \"Citt\u00e0 alpina dell'anno\" per il suo impegno nel mettere in atto la Convenzione delle Alpi.\nTra il 15 settembre 2007 e il 6 gennaio 2008 palazzo Crepadona ospit\u00f2 la mostra \"Tiziano: l'ultimo atto\", nella quale furono esposte numerose opere dell'artista cadorino Tiziano Vecellio. La mostra ebbe una risonanza internazionale, come dimostrano le 124.333 presenze registrate.\nNel 2009 le Dolomiti, compreso il monte Schiara che chiude a nord il territorio comunale, sono state inserite nel patrimonio dell'umanit\u00e0 da parte dell'UNESCO. Sempre nello stesso anno, tra il 28 marzo e il 12 luglio, si \u00e8 tenuta una mostra in onore di Andrea Brustolon, scultore e intagliatore bellunese, definito nel 1847 da Honor\u00e9 de Balzac il \"Michelangelo del legno\": le presenze totali furono di 26.461 visitatori.\nOnorificenze.\nLa citt\u00e0 di Belluno \u00e8 tra le istituzioni decorate al valor militare per la guerra di Liberazione, insignita il 16 marzo 1947 della medaglia d'oro al valor militare per la sua attivit\u00e0 nella lotta partigiana durante la seconda guerra mondiale.\nMonumenti e luoghi d'interesse.\nArchitetture religiose.\nSignificative sono anche la chiesa di San Martino, con pale e segni di affreschi del seicento, nella frazione di Sopracroda, e la cinquecentesca chiesa di San Micel.\nSociet\u00e0.\nEtnie e minoranze straniere.\nAl 31 dicembre 2020 gli stranieri residenti nel comune sono , ovvero il 7,49% della popolazione. Di seguito sono riportati i dieci gruppi pi\u00f9 consistenti:\nLingue e dialetti.\nOltre alla lingua italiana, a Belluno non sono ufficialmente riconosciute altre lingue. Diffusamente parlato \u00e8 il dialetto bellunese, una variante della lingua veneta, simile a quello parlato nelle valli meridionali della provincia e a quello trevigiano.\nReligione.\nLa religione pi\u00f9 diffusa a Belluno \u00e8 il Cristianesimo nella confessione cattolica. Le parrocchie del territorio comunale sono 19, tutte comprese nella forania di Belluno ad esclusione della parrocchia di Orzes che si trova in quella di Sedico.\nPresente anche una comunit\u00e0 di Testimoni di Geova.\nCultura.\nIstruzione.\nArchivi e biblioteche.\nBelluno pu\u00f2 vantare la presenza di tre importanti istituzioni bibliotecarie sul suo territorio, oltre ad altre dodici biblioteche collegate a scuole o istituti di ricerca:\nInoltre a Belluno si trovano tre archivi di notevole interesse:\nRicerca.\nNel comune di Belluno sono attivi tre istituti di ricerca:\nScuole.\nNel territorio comunale vi sono sette scuole dell'infanzia e tredici scuole elementari, divise, fino all'anno scolastico 2012-2013, in tre circoli didattici.:\nNel comune vi sono tre scuole medie: quella intitolata a Sebastiano Ricci \u00e8 nel centro della citt\u00e0, quella intitolata ad Ippolito Nievo si trova nel quartiere di Cavarzano e quella intitolata a Vittorio Zanon (in realt\u00e0 una sezione staccata delle \"Nievo\"), si trova a Castion. Tutte e tre le scuole offrono un indirizzo musicale tra i loro programmi di studio.\nIn citt\u00e0 si trovano infine vari indirizzi di scuole superiori statali:\nA Belluno si trovano poi alcune scuole private: si possono trovare otto scuole materne, una scuola elementare e una scuola media ed infine due scuole superiori, il \"liceo classico Alvise Lollino\" e l\"'Istituto Leonardo da Vinci\", che comprende un istituto tecnico e un liceo artistico.\nUniversit\u00e0.\nL\"'Istituto Superiore di Scienze Religiose Giovanni Paolo I\", promosso dalle diocesi di Belluno-Feltre, Treviso e Vittorio Veneto e collegato con la Facolt\u00e0 Teologica del Triveneto, offre un polo didattico FAD presso il Seminario Gregoriano.\nLa \"Scuola Superiore per Mediatori Linguistici SSML\", collegata con la sede principale a Vicenza, offre un corso di laurea triennale.\nMusei.\nNel territorio del comune di Belluno si trovano cinque musei:\nMedia.\nStampa.\nNella citt\u00e0 di Belluno sono diffusi principalmente due quotidiani ed un settimanale:\nIl \"Corriere del Veneto\", inoltre, annovera un'edizione \"Belluno-Treviso\".\nRadio.\nNella citt\u00e0 sorgono tre stazioni radio:\nTelevisione.\n\"Telebelluno Dolomiti\" \u00e8 un'emittente televisiva che si trova a Belluno ed opera in tutta la provincia, tra le prime in Italia. L'attuale televisione \u00e8 sorta nel 1989 dalla fusione di \"Teledolomiti\" (nata nel 1974) e \"Telebelluno\" (nata nel 1981).\nTeatro.\nNel Teatro Comunale di Belluno si tengono le rassegne del \"Tib Teatro\" e del Teatro Stabile di Verona in ambito teatrale, mentre le esibizioni liriche sono organizzate in collaborazione con \"Teatri SpA\" e quelle di danza in collaborazione con \"Arteven - Circuito Teatrale Regionale\".\nMusica.\nA Belluno \u00e8 presente una scuola comunale di musica convenzionata con il conservatorio di Vicenza, intitolata ad Antonio Miari, musicista bellunese vissuto a cavallo tra il XVIII e il XIX secolo.\nAltra importante associazione bellunese \u00e8 l\"'Orchestra da Camera di Belluno\", le cui esibizione si svolgono anche fuori dai confini regionali.\nDegno di nota \u00e8 il \"Complesso Bandistico Citt\u00e0 di Belluno\", gestita dall\"'Associazione Bellunese Amici della Banda\". La prima esibizione della banda avvenne il 19 giugno 1804 e venne approvata dal governo austriaco della citt\u00e0 nel 1826. Tra i suoi premi \u00e8 da ricordare quello vinto il 2 ottobre 1921 ad Udine in occasione del \"Concorso Bandistico del Triveneto\". Attualmente la banda tiene dei concerti o delle manifestazioni in luoghi pubblici a diretto contatto con il pubblico cittadino.\nInfine si possono trovare nella citt\u00e0 numerosi cori polifonici e popolari tra cui il Coro Minimo Bellunese, per molti anni diretto da Lamberto Pietropoli, il coro polifonico CTG, fondato da don Sergio Manfroi, e il coro CAI che presenta il tipico repertorio di montagna del coro SAT.Nel 2004 Belluno ha ospitato il 4\u00ba Festival della coralit\u00e0 veneta.\nCucina.\nCarni.\nIl prodotto pi\u00f9 tipico del comune di Belluno tra quelli di carne di maiale o di manzo \u00e8 sicuramente il pastin, inserito nella lista dei prodotti agroalimentari tradizionali italiani. Si tratta di una pietanza a base di carne tritata grossolanamente, servita insieme alla polenta o all'interno di un panino, tradizionalmente con il formaggio alla piastra.\nAltro prodotto tipico della provincia \u00e8 il \"salame bellunese\", preparato con carni miste di suino, bovino, ovino, caprino ed equino, insieme ad una percentuale tra il 20% e il 25% di lardo di suino. Il prodotto viene gi\u00e0 descritto in una pubblicazione del 1880 ed \u00e8 abbinato al pane o alla polenta.\nFormaggi.\nAltra specialit\u00e0 bellunese \u00e8 lo \"schiz\", un formaggio fresco realizzato dalla cagliata del latte appena munto. L'origine del nome \u00e8 incerta, alcuni la fanno risalire dal termine dialettale \"schizar\" (cio\u00e8 schizzare), mentre un'altra origine plausibile va ricercata nelle goccioline di siero che il formaggio perde durante la cottura. \u00c8 tipico in tutta la provincia di Belluno mangiare questo formaggio insieme alla polenta.\nLegumi.\nIl Fagiolo di Lamon \u00e8 un legume caratteristico della Valbelluna a Denominazione di origine protetta e ad indicazione geografica protetta. Anche se la sua semenza viene coltivata solo nei comuni di Lamon e di Sovramonte, la sua produzione riguarda anche il comune di Belluno. Il fagiolo \u00e8 caratterizzato da una buccia finissima e solubile attribuibile all'alto tenore di potassio tipico dei suoi terreni di produzione.\nEventi.\nA Belluno, durante l'anno, si svolgono principalmente tre eventi, due legati ad una festivit\u00e0 religiosa ed il terzo vicino ai temi della montagna:\nInfrastrutture e trasporti.\nStrade.\nAutostrade\nSebbene il territorio comunale non sia attraversato da nessuna autostrada, esiste nel limitrofo comune di Ponte nelle Alpi un'uscita della A27 denominata \"Belluno\", a circa 12\u00a0km dal centro del capoluogo.\nStrade statali\nIl territorio del comune di Belluno \u00e8 attraversato da una sola strada statale, la strada statale 50 del Grappa e del Passo Rolle. Questa strada attraversa l'intero territorio comunale, dalla localit\u00e0 di \"San Fermo\" al confine con il comune di Sedico fino al quartiere Safforze al confine con quello di Ponte nelle Alpi. La strada \u00e8 la principale arteria cittadina.\nStrade regionali\nIl territorio del comune di Belluno \u00e8 attraversato da una sola strada regionale, la strada regionale 204 Belluno-Mas, ex \"strada statale 203 dir\" la cui gestione \u00e8 stata devoluta il 1\u00ba agosto 2006 alla Regione Veneto. L'ingresso nel territorio comunale avviene al confine con il comune di Sedico in localit\u00e0 \"Vignole\", e termina all'incrocio con la sopra citata \"SS 50\" nel centro di Belluno, all'altezza del \"Ponte degli Alpini\".\nStrade provinciali\nIl territorio del comune di Belluno \u00e8 attraversato da due strade provinciali:\nFerrovie.\nBelluno \u00e8 dotata di una stazione ferroviaria, da cui hanno origine le linee ferroviarie per Treviso Centrale e per Calalzo-Pieve di Cadore-Cortina. \nAl 2018 sono garantiti collegamenti diretti giornalieri da e verso Padova, Treviso, Conegliano, Venezia e Calalzo di Cadore, oltre ad un collegamento nelle giornate festive da e per Vicenza.\nAeroporti.\nL'Aeroporto di Belluno \u00e8 situato lungo la Strada Statale 50 presso la localit\u00e0 \"La Rossa\".\nLa sua fondazione avvenne nel 1963 e sul finire degli anni sessanta l'aeroporto venne collegato con piccoli voli locali a quelli di Milano e Cortina d'Ampezzo. L'attuale pista in erba, lunga solamente 812 metri, non permette voli civili, quindi l'aeroporto \u00e8 adibito esclusivamente a voli turistici o esibizioni sportive.\n\u00c8 inoltre sede dell'Aeroclub Belluno, che svolge attivit\u00e0 di paracadutismo e organizza scuole per ottenere licenze da pilota.\nMobilit\u00e0 urbana.\nLa mobilit\u00e0 all'interno del comune di Belluno \u00e8 garantita dalla DolomitiBus, azienda di trasporti della provincia di Belluno con sede a Belluno.\nLa Dolomitibus garantisce per Belluno sia un trasporto extra-urbano provinciale e interprovinciale che uno urbano. Da Belluno sono raggiungibili tutte le localit\u00e0 della provincia, mentre fuori provincia sono garantiti i collegamenti con Bolzano, Trento, Vittorio Veneto, Conegliano, Treviso, Mestre, Venezia e, durante l'estate, le principali localit\u00e0 di mare venete.\nIl servizio urbano \u00e8 invece formato da nove linee, che eseguono servizio feriale e festivo (quest\u2019ultimo solo il pomeriggio), di cui una, la \"Linea N\", effettua dal 2013 un servizio di collegamento tra la stazione di Belluno e il Nevegal solo tra fine dicembre ed inizio gennaio.\nSport.\nLe rappresentative sportive di Belluno portano generalmente i colori giallo e blu, mutuati dallo stemma cittadino.\nIl \u00e8 la storica squadra di calcio cittadina. Fondato nel 1905, vanta 9 partecipazioni alla Serie C. Nel 2021 si fonde con Union Feltre e Union San Giorgio Sedico per dare vita alla \"Dolomiti Bellunesi\", concepita come unica grande rappresentante del territorio provinciale. Questa nuova compagine milita in Serie D.\nLa Pallavolo Belluno, formazione di pallavolo maschile, disput\u00f2 pi\u00f9 volte il campionato di Serie A1 nel corso degli anni ottanta. Nel 2011 \u00e8 stato ufficializzato lo spostamento da Treviso a Belluno della Sisley Volley, durato per\u00f2 solamente lo spazio di una stagione. \nPer quanto riguarda la squadra di pallacanestro, Belluno non \u00e8 andata pi\u00f9 in l\u00e0 del campionato di promozione veneta.\nA Belluno esiste inoltre una squadra di broomball, laureatasi campione d'Europa nel 2019.\nAltro sport molto praticato a Belluno \u00e8 l'atletica leggera, numerose le societ\u00e0 affiliate alla FIDAL, Federazione Italiana di Atletica Leggera, tra queste primeggiano l'Athletic Club Firex Belluno e il Belluno Atletica.\nImpianti sportivi.\nNel territorio del comune di Belluno sono presenti 8 impianti sportivi adatti per le competizioni calcistiche, tra i quali si segnala lo Stadio Polisportivo, con una capacit\u00e0 di 1747 persone, presso il quale gioca le sue partite casalinghe l'A.C. Belluno 1905. Il Polisportivo \u00e8 inoltre fornito di una pista a sei corsie e di tutte le altre strutture necessarie allo svolgimento delle gare d'atletica.\nLa Spes Arena, in localit\u00e0 Lambioi, \u00e8 un palazzetto dello sport costruito in occasione delle Universiadi invernali del 1985 con una capacit\u00e0 massima di 2600 spettatori. In origine destinato agli sport su ghiaccio, \u00e8 stato ristrutturato nel 1988 e riconvertito poi nei primi anni 2000. \u00c8 sede casalinga per la squadra di calcio a 5 della Dolomitica Futsal (gi\u00e0 Canottieri Belluno) e per le giovanili della Pallavolo Belluno: nella stagione 2011-2012 ha ospitato le gare interne della Sisley Belluno trasferitasi da Treviso per il suo ultimo anno di attivit\u00e0.\nTra gli altri impianti sportivi ci sono un circolo tennis immerso nel verde in localit\u00e0 Fisterre, con quattro campi coperti e due all'aperto, a Lambioi una piscina con tre vasche (nuoto, tuffi e baby), due campi da rugby (in localit\u00e0 Safforze) sede dell'A.S.D. Rugby Belluno, un palazzetto dello sport e, sull'alpe del Nevegal, un comprensorio sciistico con piste da sci alpino e sci nordico. Le piste disponibili del circuito sciistico coprono una lunghezza di 40 chilometri: dalla cosiddetta \"Coca\" (e la pista illuminata \"Coca Bassa\") alla difficile Erte, dalla ampia Lieta alla ripida Grava fino alla partenza con la seggiovia di Col Canil, la Toront, la Busa de Camp al lungo rientro sul piazzale del Nevegal, passando per le tre Faverghere.\nPer lo sci da fondo sono disponibili piste per 10 chilometri.\nNon mancano 3 itinerari dedicati alla pratica dello sci alpinismo.\nGiro d'Italia.\nPer cinque volte Belluno \u00e8 stata sede di arrivo di tappa del Giro d'Italia, la prima nel 1938, l'ultima nel 1966. A queste vanno aggiunte tre tappe con arrivo al Nevegal. Il 24 maggio 2011 la cronoscalata Belluno-Nevegal, 16\u00aa tappa del Giro d'Italia, si \u00e8 svolta interamente nel territorio comunale.\nTappe del Giro d'Italia con arrivo a Belluno"}
{"id": "2586069", "revid": "1186766", "url": "https://it.wikipedia.org/wiki?curid=2586069", "title": "Epistola di Eugnosto", "text": "L'Epistola di Eugnosto \u00e8 un trattato gnostico in forma di epistola indirizzata a \"Eugnostos\" (\"retto pensiero\"), noto attraverso due copie ritrovate in Egitto nel 1945 e facente parte della collezione dei codici di Nag Hammadi (codici III.3 e V.7).\nIl testo contiene un'esposizione della cosmologia gnostica. Il suo contenuto \u00e8 molto simile a quello dell'opera gnostica cristiana \"Sapienza di Ges\u00f9 Cristo\", tanto che alcuni studiosi ritengono che la \"Sapienza\" sia una versione dell\"'Epistola\" a cui, secondo tale tesi, sarebbero stati aggiunti temi cristiani."}
{"id": "2586072", "revid": "767487", "url": "https://it.wikipedia.org/wiki?curid=2586072", "title": "Cattivi Pensieri (gruppo musicale)", "text": "I Cattivi Pensieri sono stati un gruppo musicale italiano, attivo dal 1994 al 2000. Raggiunsero una notevole popolarit\u00e0 con il brano \"Emozione\", vincitore della sezione giovani della manifestazione Un disco per l'estate 1996.\nBiografia.\nIl gruppo nasce nel 1994 dalle ceneri della formazione musicale Cuori Infranti, guidato dalla cantante milanese Cinzia Farolfi e dal musicista torinese Davide Bosio in veste di arrangiatore e coautore dei brani.\nCinzia Farolfi, prima dell'esperienza con i Cuori Infranti, aveva gi\u00e0 intrapreso la carriera discografica incidendo prima con lo pseudonimo di Cynthia e poi con quello di Cynthia Farrol.\nI Cuori Infranti si erano fatti conoscere con la hit radiofonica intitolata \"Cerco un fidanzato\" del 1989, a cui era seguita la pubblicazione di un album intitolato \"Non siamo facili\".\nNel 1991 avevano partecipato nel Girone Giovani del Nuovo Cantagiro di Ezio Radaelli (in onda durante l'estate la domenica pomeriggio su Raidue) con il pezzo intitolato \"Giuri tu\", ottenendo un discreto successo e facendosi conoscere al grande pubblico; il gruppo aveva conquistato consensi nelle piazze in cui si svolgeva la manifestazione, ma alla chiusura del contratto discografico con la Wea anche il progetto Cuori Infranti si era concluso.\nLa band, variati alcuni elementi, si trasforma nei Cattivi Pensieri, con un nuovo contratto discografico. Il primo album della nuova band, omonimo, viene pubblicato dalla EMI nel 1994 e dall'LP vengono estratti due fortunati singoli: \"Dimmelo tu\", gi\u00e0 presentato a Sanremo Giovani 1993, e \"Non mi piace\".\nIl vero successo arriva per\u00f2 nel 1996 con la pubblicazione del singolo \"Emozione\", contenuto nel secondo album \"Un'incredibile storia\", ed \u00e8 con questo brano i Cattivi Pensieri raggiungono importanti traguardi professionali: vincono la sezione Giovani di Un disco per l'estate 1996, ottengono il disco d'oro ed accedono alla categoria big del Festival di Sanremo del 1997.\nAl Festival viene presentato il brano \"Quello che sento\", scritto in collaborazione con Davide De Marinis, giunto 16\u00b0 nella classifica finale della rassegna canora. L'uscita del singolo precede di pochissimo l'uscita del terzo ed ultimo album della formazione, \"La Scatola\", dal quale vengono estratti altri due brani: \"Inconquistabile\" ed \"Ancora io, ancora tu\".\nDurante il tour ufficiale, organizzato dopo la partecipazione al Festival, le voci di una crisi (di carattere apparentemente discografico) si trasformano in certezze: alcuni membri decidono di intraprendere percorsi professionali indipendenti e, per non interrompere il tour, si devono ingaggiare altri elementi in sostituzione: cos\u00ec, grazie a Charly Cartisano, batterista proveniente dal gruppo Lijao, al tastierista Luca Mattioni e con un bassista di fortuna il programma di concerti e la promozione televisiva vengono completati.\nNel 1998, dopo un periodo di silenzio, parte della band ottiene un piccolo ruolo nell'ultima puntata della fiction Mediaset \"Squadra Mobile Scomparsi\". Nell'episodio viene eseguito un inedito, \"Penso\", scritto e interpretato dalla cantante Cinzia Farolfi. Il brano \u00e8 considerato dai fan l'anticipazione di una nuova fatica discografica, che tuttavia non vedr\u00e0 mai la luce.\nNel 1999 il duo superstite Farolfi-Bosio collabora attivamente all'esordio discografico del giovane ex-collaboratore Davide De Marinis, lasciando presagire una riunione del gruppo che non arriver\u00e0 mai: i Cattivi Pensieri si sciolgono infatti ufficialmente nel 2000."}
{"id": "2586074", "revid": "599013", "url": "https://it.wikipedia.org/wiki?curid=2586074", "title": "Emanual Davis", "text": ""}
{"id": "2586078", "revid": "122713233", "url": "https://it.wikipedia.org/wiki?curid=2586078", "title": "Episodi di Xena - Principessa guerriera (terza stagione)", "text": "La terza stagione della serie televisiva Xena - Principessa guerriera \u00e8 stata trasmessa per la prima volta negli Stati Uniti dal 29 settembre 1997 all'11 maggio 1998. Il DVD della stagione \u00e8 stato pubblicato il 10 febbraio 2004; in Italia, cos\u00ec come per le altre stagioni del telefilm, il DVD non \u00e8 stato pubblicato.\nIn questa stagione inizia il ciclo di Dahak, che si protrae per tutta la durata della stagione. Egli \u00e8 una divinit\u00e0 malvagia che mette incinta Olimpia, la quale partorisce Speranza, malvagia come il padre e responsabile (assieme a Callisto) della morte di Seleuco, figlio di Xena. Questo porter\u00e0 a una rottura tra le due amiche, risolta nel famoso episodio musical \"Xena e la Ruota del Fato\". Rientrer\u00e0 in scena nel doppio finale di stagione, \"Xena e la rinascita di una dea\" e \"Xena e il sacrificio supremo\", dove soccomber\u00e0 grazie al sacrificio della madre Olimpia.\nLa stagione \u00e8 anche piena di episodi comici, nei quali scopriamo l'esistenza di una terza sosia di Xena, Leah, sacerdotessa vergine di Eriane. In \"Xena contro l'armata persiana\", invece, avremo uno dei momenti che pi\u00f9 sottolineano la particolare amicizia delle protagoniste, con Xena disposta a morire per proteggere l'amica Olimpia, gravemente ferita.\nXena e la condanna delle Furie.\nTrama.\nMarte si trova nel tempio delle Furie - Aletto, Megera e Tisifone - cui chiede un favore; Xena si \u00e8 macchiata di una terribile colpa, e lui chiede alle tre divinit\u00e0 di condannarla alla pazzia e alla persecuzione eterna. Xena e Olimpia stanno camminando su un sentiero, quando vengono attaccate da un gruppo di briganti che vogliono la testa della principessa guerriera; nel combattimento che ne segue, Xena comincia a comportarsi in modo molto bizzarro, scatenando la preoccupazione dell'amica. Sconfitti i nemici, Olimpia le ricorda di interrogare i guerrieri per capire le loro intenzioni: il sommo Lisio del tempio delle Furie ha posto una taglia sulla testa della principessa guerriera. La giovane convince l'amica a partire per chiedere spiegazioni al sacerdote.\nAccampatesi per la notte, i segni della pazzia di Xena aumentano quando la guerriera minaccia un gruppo di persone innocenti; credendo che siano guerrieri, li accusa di aver ucciso donne e bambini, ma Olimpia le fa capire che l\u00ec non ci sono uomini, ma donne e fanciulli spaventati da lei. Il giorno dopo, nel tempio delle Furie Lisio rivela che Xena \u00e8 stata punita per non aver vendicato la morte di suo padre. Xena \u00e8 stupefatta e corre fuori dal tempio nella foresta; qui comincia ad avere strane visioni. Olimpia cerca di calmarla, ma la guerriera la lega ad un albero. Intuendo che si sta dirigendo ad Anfipoli, Olimpia la segue; la trova svenuta e accudita dalla madre, che ha gi\u00e0 capito l'accaduto: la stessa cosa era successa a Oreste, figlio di Agamennone, dopo che non aveva vendicato la morte del padre. Irene rivela infine che \u00e8 stata lei a uccidere il padre di Xena: quando la guerriera aveva solo sette anni, il padre di Xena era tornato ubriaco e infuriato dal tempio di Marte, e intenzionato a uccidere sua figlia; ma lei lo ferm\u00f2 per sempre. Olimpia parte per parlare con Oreste, che si dice abiti l\u00ec vicino, mentre Xena affronta la madre: le dice che la capisce, l'ha fatto per difenderla; ma ora lei si ritrova a dover affrontare una scelta difficile. Dopo aver delirato, se ne va sull'orlo di un burrone, dove viene fermata da Marte prima che si suicidi: questi le dice che deve solo uccidere sua madre e poi tutto torner\u00e0 come prima. Xena pretende per\u00f2 che le Furie siano presenti quando compir\u00e0 il matricidio.\nOlimpia scopre che Oreste \u00e8 rinchiuso in un manicomio: quando le Furie lo perseguitarono, lui uccise sua madre Clitennestra per vendicare la morte del padre, ma poi le Furie lo condannarono per aver ucciso sua madre. Olimpia riparte di corsa. Xena \u00e8 di nuovo alla taverna e obbliga sua madre a seguirla al tempio delle Furie; prima di partire, si fa dire come \u00e8 stata concepita: una notte suo padre, che era lontano in battaglia, torn\u00f2 misteriosamente a casa; la guerriera la porta poi al tempio delle Furie per ucciderla. Olimpia la ferma in tempo, ma viene messa a tacere da Marte. Xena a quel punto, per\u00f2, spiega alle Furie che in realt\u00e0 suo padre non \u00e8 morto, perch\u00e9 \u00e8 Marte il suo vero padre. Il dio \u00e8 allibito e Olimpia, su esortazione dell'amica, comincia a raccontare: si dice che Marte, mentre gli uomini a lui fedeli erano in battaglia, prese le loro sembianze e and\u00f2 dalle loro spose. Xena propone cos\u00ec una sfida per dimostrare la veridicit\u00e0 delle sue parole: se riuscir\u00e0 a batterlo, \u00e8 veramente figlia di Marte. I due cominciano a lottare, dimostrando pari abilit\u00e0; quando Marte viene sconfitto, Xena chiede alle Furie di farla rinsavire. Le divinit\u00e0 devono accettare, e avvertono Marte: Giove e gli altri dei sanno quello che ha fatto. Quando se ne sono andate, Marte nega di essere il padre di Xena, ma se lo fosse sarebbe molto fiero di lei. Xena e Irene parlano; la donna chiede scusa alla figlia, che la rassicura: non ha niente da perdonarle, lei le ha solo salvato la vita.\nXena contro Metranidi e Leonidi.\nTrama.\nXena e Olimpia stanno dormendo nella stalla di un villaggio, quando vengono svegliate da Corilo che ha portato loro delle uova per fare colazione. Quando le rompe a causa della caduta di un ferro di cavallo dall'alto, il trio va a fare un giro nel villaggio; subito devono interrompere un litigio tra due giovani appartenenti alle famiglie rivali del villaggio, i Metranidi e i Leonidi. Corilo si allontana, e provoca involontariamente un altro litigio, nel quale viene ucciso. Xena e Olimpia si addormentano sulla riva del lago in cui hanno svolto la cerimonia funebre per l'amico. Il giorno dopo si risvegliano nella stalla, e Corilo miracolosamente \u00e8 ancora vivo. Solo Xena sembra rendersi conto che il giorno si sta ripetendo, cos\u00ec dice agli amici che devono rimanere uniti; messe fine alle liti del \"giorno prima\", i tre tornano al sicuro alla stalla. Qui trovano il fabbro ferito: alcuni uomini hanno ucciso tutti i cavalli, tra cui Argo. Il giorno dopo le due amiche si risvegliano con Corilo nella stalla; tutto si ripete nello stesso modo, e Xena capisce di essere l'unica in grado di fare qualcosa. Al successivo risveglio, parte subito per fermare la lite tra i due giovani, ma altri cominciano a lottare; Corilo e Olimpia si allontanano, ma per salvare l'amico la giovane resta uccisa. Il giorno dopo, con le stesse dinamiche che si ripetono di nuovo, Xena si risveglia nella stalla con Olimpia ancora viva; cos\u00ec prova a fermare i combattimenti, ma ce ne sono troppi: le due famiglie lottano per qualsiasi scusa. Mentre sono nella piazza del villaggio, la guerriera trova una boccetta rotta che conteneva del veleno di vipera, mortale. Non sapendo che altro fare, Xena accetta il consiglio di Corilo: dichiarandosi nemici di entrambe le famiglie le fanno alleare contro loro tre, ma cos\u00ec vengono uccisi. Xena si risveglia nella stalla e punisce Corilo con il chakram per il pessimo aiuto che le ha dato, uccidendolo; si rimette poi a dormire beatamente, lasciando Olimpia sconvolta. Il giorno dopo, che \u00e8 sempre lo stesso giorno, lega Olimpia e Corilo per non far fare loro danni ed esce dalla stalla in cerca di informazioni: scopre che il veleno di vipera \u00e8 stato rubato al farmacista del villaggio, poi si reca dalla levatrice Altara per farsi raccontare alcuni aneddoti sulle due famiglie rivali. Quando il giorno si ripete, Xena affronta i capi delle famiglie, Metranio e Leonida, raccontando fatti che sottolineano la reciproca stima che un tempo c'era tra i due; nel villaggio torna cos\u00ec la pace. Ma non \u00e8 finita: il giorno si ripete per l'ennesima volta. Capisce cos\u00ec che le \u00e8 sempre sfuggito il veleno di vipera: trova perci\u00f2 due giovani, Nerion ed Ermia, disperati perch\u00e9 la fanciulla ha bevuto il veleno; infatti i due sono innamorati ma, essendo appartenenti alle due famiglie, sanno che la loro unione non sar\u00e0 mai permessa. Nerion spiega a Xena che, una volta saputo quello che Ermia aveva fatto, lui aveva chiesto l'aiuto di Cupido: considerata la genuinit\u00e0 del loro amore il dio era intervenuto, promettendogli che quel giorno si sarebbe ripetuto finch\u00e9 un eroe non l'avrebbe salvata. Quando la giornata comincia di nuovo, Xena cerca di fermare la giovane, ma \u00e8 troppo tardi: la stalla \u00e8 troppo lontana dal punto in cui Ermia si trova. Cos\u00ec la guerriera passa il resto della giornata a prendere angolature e misure e a guardare Olimpia lottare per mettere fine alle numerosi liti nella piazza del villaggio. Il giorno si ripete ancora e Xena, uscita dalla stalla, lancia il chakram: con un sol tiro mette fine cos\u00ec a tutte le traversie e rompe la boccetta di veleno prima che Ermia lo beva. Con le famiglie di nuovo riappacificate, Xena e Olimpia si riaddormentano nella stalla. Il mattino seguente il giorno sembra ripetersi per l'ennesima volta: al risveglio nella stalla Corilo entra con la colazione ripetendo la stessa frase, ma stavolta ha portato delle rape, e Xena \u00e8 pi\u00f9 gioiosa che mai di vederle con i suoi stessi occhi, mentre Corilo e Olimpia rimangono abbastanza perplesse dalla sua reazione. I tre si stringono in un caldo abbraccio.\nXena e il metallo di Vulcano.\nTrama.\nMarte ha rubato al fratello Vulcano il segreto per forgiare armi indistruttibili; le armi create con quella lega sono poi state consegnate al malvagio Agatone, che \u00e8 cos\u00ec riuscito a sconfiggere un'intera armata ateniese. Nella piazza di un villaggio, il criminale Volusio sta per essere decapitato, ma viene salvato da Xena e Olimpia, che lo fa fuggire; la guerriera lo convince a unirsi a lei per sconfiggere Marte e Agatone, e il guerriero accetta. I tre si recano poi in una prigione vicina, da cui riescono a far evadere Polissene e Musonio, rinchiusi l\u00ec in attesa dell'esecuzione; con loro Xena ha anche chiamato la bella Glafira. Tutti e quattro avevano un tempo combattuto al fianco della principessa guerriera, per poi separarsi e diventare criminali. Comunque accettano di aiutarla contro il dio della guerra in cambio della libert\u00e0. I sei arrivano cos\u00ec nel campo di battaglia dove l'armata ateniese \u00e8 stata distrutta, e qui vedono spade e scudi completamente distrutti; improvvisamente sono attaccati da un gruppo di uomini di Agatone, che hanno strane armature contro cui nessun'arma pu\u00f2 nulla, e infatti le spade dei cinque guerrieri si spezzano contro esse. Riescono a liberarsene grazie a Pelusio, che con le sue frecce mette in fuga i nemici; Xena ammette cos\u00ec che devono combattere contro guerrieri che hanno dalla loro il potere del dio Vulcano. Al castello del signore della guerra, Agatone e Marte sono nelle fucine dove vengono forgiate le armi; quando Marte lo avverte che Xena sta arrivando, l'uomo lo rassicura, perch\u00e9 ha forgiato un'arma contro cui neanche il chakram di Xena pu\u00f2 vincere. Intanto Xena e gli altri si dividono: lei e Olimpia andranno da re Alceo (\"Xena e il segreto di Pandora\") per dirgli di mobilitare le truppe; in questo modo Agatone penser\u00e0 che il sovrano voglia combatterlo. Glafira e Polissene vanno in un villaggio a prendere provviste, mentre Volusio e Musonio si intrufolano nel castello di Agatone per poter disegnare poi una mappa dell'interno. Quando si riuniscono, Musonio vuole avere una ricompensa dopo che l'avr\u00e0 aiutata; nello scontro che ne segue, questi lancia un'ascia contro Olimpia, ma Xena la salva e l'uomo rimane ucciso. Il giorno seguente, il gruppo si intrufola nel castello dopo aver distratto le guardie con delle palle infuocate; ma Xena, Olimpia e Glafira vengono catturate: Volusio e Polissene le hanno tradite e si sono alleati con Agatone per denaro. In realt\u00e0 Polissene ha solo finto di tradirle, glielo aveva detto Xena; cos\u00ec l'uomo libera le compagne e i quattro si dirigono alla fucina. Messi fuori gioco Volusio e le guardie di Agatone con le armi che lo stesso signore della guerra ha fatto forgiare, Xena fa uscire gli altri dall'edificio mentre lei fa cadere un masso sul fuoco della fucina. La guerriera e Agatone si sfidano: l'uomo estrae la sua arma, un boomerang di metallo, e lo scaglia contro Xena; la principessa guerriera lo distrugge col chakram e i suoi frammenti feriscono al volto Agatone. Xena fugge in tempo dal castello prima che questi esploda. Ora che hanno riconquistato la libert\u00e0, Polissene e Glafira decidono di partire insieme, e salutano Xena e Olimpia, che riprendono il loro viaggio.\nXena contro il testimone di Dahak.\nTrama.\nMarte sta parlando nel suo tempio con la dea Discordia di una nuova setta; la giovane dea \u00e8 convinta che Marte debba distruggere il loro tempio di persona, ma il dio della guerra la rassicura: se ne occuper\u00e0 il suo uomo migliore. Xena sta camminando con Olimpia quando incontrano un gruppo di prigionieri britanni. Sentendo pronunciare il nome di Cesare da una delle guardie, la guerriera le attacca e libera i prigionieri; questi sono guidati da Oroveso, sacerdote di una nuova divinit\u00e0 che porter\u00e0 pace e amore sulla Terra, ed erano in Gallia per reclutare mercenari da inviare come aiuto a Boadicea, una vecchia conoscenza di Xena. Olimpia \u00e8 molto affascinata dall'uomo, e parla con lui del suo culto. Marte intanto appare a Xena e la esorta a distruggere il tempio della setta di cui Oroveso fa parte, perch\u00e9 di rilevante importanza strategica per Cesare. Il gruppo si imbarca per raggiungere l'isola dove si trova Cesare; sulla nave, Xena racconta ad Olimpia che una volta finse di allearsi a Boadicea e al suo sposo Pollione; ottenuto il comando della loro armata, ordin\u00f2 ai loro stessi uomini di ucciderli, ma loro fuggirono. Giunti in Britannia, Xena si unisce a Boadicea per sconfiggere i soldati romani che proteggono le coste, ma Olimpia e Oroveso vengono catturati e portati al cospetto di Cesare in persona. All'accampamento di Boadicea, Xena non trova la sua amica; una donna di nome Ilda le si avvicina, e quando vede che Oroveso non \u00e8 con lei capisce che \u00e8 stato catturato dai romani. Xena comprende che anche l'amica \u00e8 in mano di Cesare e prepara un piano per liberarla. Intanto Olimpia e Oroveso sono nell'accampamento del generale romano; l'alba del giorno dopo, saranno portati sulla collina come esca per Xena. Per tutta la notte i due continuano a parlare della divinit\u00e0 in cui crede Oroveso, e Olimpia \u00e8 sempre pi\u00f9 affascinata. Il giorno dopo, la giovane e il sacerdote vengono legati a due croci; uno degli uomini di Cesare si avvicina per spezzare le gambe a Olimpia - su ordine del suo comandante - ma Xena e alcuni uomini, l\u00ec nascosti, intervengono e portano in salvo la giovane e Oroveso. Cesare \u00e8 costretto a guardare la scena da lontano, e d\u00e0 ordine di far avvicinare tutte le legioni del territorio. Xena e Boadicea decidono di liberare il tempio della setta di Oroveso; sconfitti i romani posti a presidio dell'edificio, organizzano un esercito per conquistare le altre sette colline del territorio, mentre Olimpia rimane con l'amico e gli altri seguaci della divinit\u00e0. Xena e Boadicea sono pronte all'attacco di Cesare, quando Xena riceve la visita di Marte: il dio le ripete che deve distruggere il tempio, perch\u00e9 quella divinit\u00e0 \u00e8 malvagia e distrugger\u00e0 tutto il mondo che lui e gli altri dei hanno costruito; Xena se ne va, rifiutandosi di ascoltare Marte. Mentre l'enorme esercito di Cesare si avvicina, Olimpia si trova con gli altri fedeli al tempio della divinit\u00e0 per una cerimonia; quando per\u00f2 Ilda cerca di uccidere Oroveso con un pugnale sacrificale, la giovane l'allontana e cerca di mettere in salvo l'amico. Per farlo si vede costretta ad uccidere per la prima volta quando la sacerdotessa le si avvicina di soppiatto con una spada. Oroveso la ringrazia: la sua innocenza e purezza era quello che Dahak, la sua divinit\u00e0 e Signore dell'Eterno Fuoco, aveva bisogno per entrare nel mondo e spargere terrore ovunque. Mentre Olimpia si butta a terra, piangendo, Xena vede delle nuvole addensarsi sopra il tempio e accorre: trova l'amica a terra, distrutta e sconvolta, che le dice cosa ha fatto; alle sue spalle spunta Oroveso, che ringrazia Xena perch\u00e9 \u00e8 stata lei a portare l\u00ec Olimpia. Mentre l'altare esplode e delle fiamme catturano Olimpia e la sollevano in aria, il sacerdote si trasforma in un mostro e attacca Xena. Dopo averlo sconfitto con non poche difficolt\u00e0, la principessa guerriera afferra l'amica prima che possa precipitare nel baratro formatosi sotto le fiamme. Il tempio esplode; le due amiche si ritrovano al centro di un anello di pietre, e Olimpia dice a Xena che ormai nulla sar\u00e0 pi\u00f9 come prima, ma ancora non sanno quanto...\nXena e la Speranza di Olimpia.\nTrama.\nOlimpia continua ad essere tormentata dagli incubi - nei quali in un contesto paradisiaco rivede la sacerdotessa Ilda e la scena della pugnalata - dopo la sua prima uccisione e, come le dice Xena, \u00e8 giusto: il suo spirito e il suo corpo si stanno ribellando; in effetti la giovane si sente male e continua ad avere la nausea. Le due progettano di abbandonare la Britannia - con grande sollievo di Olimpia - ma mentre attraversano una foresta vengono attaccate da tre donne volanti: sono banshee, spiriti demoniaci che assumono sembianze di donne prima di attaccare per poi ritornare inconsistenti; Xena non riesce a colpirle, ma per qualche strana ragione le tre trattano con riverenza Olimpia, indicandola come la prescelta. Le due amiche si allontanano e si recano ad un villaggio vicino; mentre Olimpia mangia alla taverna - dimostrando un certo appetito - Xena va al porto per trattare con il mercante Asdrubale per un viaggio fino ad Atene. La taverna viene attaccata da un gruppo di cittadini, che appiccano fuoco all'edificio per bruciare la strega (Olimpia); mentre la giovane cerca di uscire, Xena lotta al porto contro dei soldati con un ciondolo che rappresenta un cuore trafitto. Sconfitti i nemici, cerca l'amica che intanto \u00e8 riuscita a fuggire ed \u00e8 scappata nella foresta; qui la principessa guerriera evita il linciaggio della giovane, e interrogando i cittadini essi dicono loro che i guerrieri col cuore trafitto hanno detto loro di ucciderla. Olimpia, in salvo, \u00e8 circondata dalle banshee e viene trattata con grandi onori: lei infatti aspetta un bambino la cui nascita segner\u00e0 l'avvento del male. Questo spiegherebbe le nausee della giovane e le strane voglie mostrate alla taverna. Xena porta l'amica al sicuro nel castello dei guerrieri col cuore spezzato, luogo in cui le banshee non possono entrare. Mentre Olimpia si riposa nella stanza e la gravidanza procede velocemente, Xena affronta i guerrieri e li interroga su cosa l'amica abbia in grembo: questi spiegano loro che quando Olimpia fu sollevata dalle fiamme di Dahak nel suo tempio, il dio mise nel suo grembo il suo seme divino; alcuni di loro credono che il bambino sar\u00e0 buono, altri vogliono ucciderlo perch\u00e9 \u00e8 anche il figlio del male. Due guerrieri, Casvalan e Goewin, si schierano al fianco di Xena e difendono Olimpia mentre la principessa guerriera l'aiuta a partorire: \u00e8 una bambina. La giovane decide di chiamarla Speranza, perch\u00e9 \u00e8 questo che significa per lei. Xena comincia ad essere sospettosa sull'accaduto, e bench\u00e9 Olimpia le intimi di non azzardarsi a far del male a sua figlia la guerriera decide di tenerla sorvegliata. Quella notte, Goewin si allontana con fare sospetto e Xena lo segue; Speranza, che grazie alla sua parte divina \u00e8 gi\u00e0 cresciuta come se avesse qualche anno, strangola con la sua collana Casvalan. L'altro guerriero ha fatto entrare le banshee nel castello perch\u00e9 vuole avere il favore di Dahak; Xena lo colpisce, ma gli spiriti sono entrati. Tornata dall'amica, scopre il cadavere di Casvalan e si avvicina a Speranza per ucciderla; Olimpia si sveglia e non crede ai suoi occhi. Mentre Xena \u00e8 distratta a combattere le banshee, la giovane fugge a cavallo con l'aiuto di una di loro, portando con s\u00e9 la bambina. Sconfitti gli spiriti, la guerriera la insegue fino ad un dirupo; cercando di convincerla che Speranza \u00e8 il male, si sconvolge quando Olimpia getta un urlo disperato gridando il suo nome. Raggiuntala la trova che guarda nel vuoto: Speranza ha cercato di ucciderla strangolandola e lei l'ha gettata gi\u00f9. Xena per\u00f2 sente degli strani rumori venire da una caverna; malgrado le proteste dell'amica, va a controllare: \u00e8 solo un topo. Scusandosi per non aver avuto fiducia di lei, Xena riparte con Olimpia. Un bambino \u00e8 in una cesta che scorre sulle acque. Quella notte all'accampamento, mentre Xena dorme Olimpia si allontana silenziosa e guardando verso il cielo parla alla figlia, chiedendole di fare la brava.\nXena contro il Dragone Verde.\nTrama.\nXena e Olimpia sono accampate per la notte, quando vengono raggiunte da un messaggero dello \"Spirito delle acque\"; questi \u00e8 inseguito da un gruppo di guerrieri cinesi che attaccano le due. Dopo averli sconfitti, Xena si reca dall'uomo ormai morente per sentire il suo messaggio: il Dragone Verde \u00e8 diventato troppo potente e va fermato. Scossa dalla notizia, Xena decide di partire per uccidere il Dragone nonostante le proteste di Olimpia; dopo aver detto all'amica di restare indietro, la giovane si rifiuta e partono insieme per il lungo viaggio. Per strada, Olimpia chiede a Xena chi sia il Dragone Verde, cos\u00ec la principessa guerriera comincia a raccontare. Anni prima, dopo che Cesare l'aveva ferita nello spirito e nel corpo, un\u00ec le sue forze al guerriero Aristarco (\"Xena e il figlio dei centauri\"); giunti nelle terre orientali, i due guerrieri avevano deciso di attaccare le due famiglie reali della Cina. I due ricevettero la visita di Ming Tzu, capo di una delle famiglie, e del figlio dodicenne Ming T'ien; il ricco nobile inform\u00f2 la coppia che sarebbe rimasto neutrale se avessero attaccato il territorio di Lao, il capo dell'altra famiglia. In cambio chiese la met\u00e0 del bottino che i due avrebbero ottenuto dall'invasione. Xena rifiut\u00f2 la proposta ad alta voce, facendo infuriare sia Aristarco che Ming Tzu. Pi\u00f9 tardi, all'accampamento giunse la sposa del grande Lao, Lao Ma, venuta al posto del marito in quanto malato. Aristarco propose anche a lei la stessa offerta fatta a Ming Tzu, ma Xena si ingelos\u00ec quando l'uomo e la donna si avvicinarono troppo; decise cos\u00ec di ucciderla, ma Lao Ma la sconfisse facilmente senza nemmeno toccarla, usando dei poteri mentali incredibili. La donna avvis\u00f2 Aristarco che il loro accordo era saltato; infuriato con Xena, il guerriero le disse di andarsene dall'accampamento, o l'avrebbe uccisa. Xena port\u00f2 avanti cos\u00ec un suo piano: rap\u00ec il giovane Ming T'ien per chiedere il riscatto a suo padre. Saputo dell'accaduto, Aristarco si rec\u00f2 al rifugio della guerriera che gli spieg\u00f2 il suo piano: avrebbe riconsegnato il bambino in cambio di oro e cavalli, e Aristarco avrebbe ricevuto il cinque per cento del bottino. All'incontro con Ming Tzu, Aristarco trad\u00ec per\u00f2 Xena e la consegn\u00f2 al potente uomo assieme a suo figlio.\nA questo punto, Olimpia non riesce a credere a quanto la sua amica fosse un tempo crudele e spietata, cos\u00ec rinuncia a seguirla in Cina. Cos\u00ec la principessa guerriera continua il viaggio da sola, nonostante l'amica cerchi di convincerla a non partire; mentre \u00e8 sulla nave che la porter\u00e0 dall'altra parte del mondo, Xena ripensa al suo secondo incontro con Lao Ma.\nCatturata da Ming Tzu, la guerriera fu portata nel territorio di Lao per una battuta di caccia dove la preda era proprio lei. Nel bosco, la carovana di Ming Tzu incontra Lao Ma, che concesse all'uomo il permesso di cacciare Xena nei suoi territori. La donna diede anche un regalo al giovane Ming T'ien, ma questi la tratt\u00f2 con disprezzo e butt\u00f2 via il regalo; rimproverato dal padre, il fanciullo diede solo un'occhiata al ricamo fatto da Lao Ma raffigurante il suo stemma personale: un drago verde. Ming Tzu liber\u00f2 Xena e la fece inseguire dai suoi cani; ancora lenta nei movimenti dopo che Cesare le fece spezzare le gambe (\"Xena e Giulio Cesare\"), la guerriera fu presto raggiunta dai cani. Ma Lao Ma intervenne e la salv\u00f2, portandola al sicuro nel suo palazzo: infatti la donna spieg\u00f2 di avere l'abilit\u00e0 di vedere l'animo delle persone, e avendo guardato in quello di Xena vide che lei era in grado di imprese straordinarie.\nNel presente, Xena riesce a intrufolarsi nel palazzo di Ming T'ien, il Dragone Verde. Raggiunta la sua stanza da letto, sta per affondare un coltello nelle lenzuola quando queste si alzano: Olimpia \u00e8 sotto di esse, vestita con abiti cinesi, e la supplica di fermarsi; non poteva permetterle di compiere un omicidio, cos\u00ec ha avvertito Ming T'ien, che entra nella stanza irato e fa catturare la principessa guerriera.\nXena e le perle di saggezza.\nTrama.\nMing T'ien ordina che Xena venga gettata in prigione e proibisce a Olimpia di farle visita prima del processo; le racconta che a Xena deve molto, perch\u00e9 quando era giovane gli aveva insegnato come governare ed essere spietato, al contrario di suo padre, un essere sensibile e piagnucoloso. Intanto Xena scopre che gli altri prigionieri vengono tutti dal regno di Lao, ed \u00e8 molto sconvolta quando scopre da uno di loro che Lao Ma \u00e8 stata giustiziata su ordine di Ming T'ien. La guerriera continua cos\u00ec a ricordare il suo passato.\nDopo averla salvata da Ming Tzu, Lao Ma la vest\u00ec con stoffe cinesi e le fece vedere i suoi poteri telecinetici; quando la guerriera le chiese di insegnarglieli, Lao Ma disse che doveva liberare la mente, non pensando a tutti i pensieri violenti e malvagi che la caratterizzavano; doveva smettere di volere e desiderare. Come prima prova, le disse di servire qualcuno che odiava: Ming Tzu, venuto a cena nel palazzo della donna col figlio Ming T'ien; servendo il nemico, Xena represse il desiderio di ucciderlo e riusc\u00ec a controllare i propri istinti. Pi\u00f9 tardi, Lao Ma port\u00f2 la guerriera a visitare il suo sposo: Xena scopr\u00ec che la donna lo teneva in vita usando la pressione - la stessa che usa lei quando interroga i nemici - su alcuni punti del suo corpo; gli rivel\u00f2 infatti che se il suo sposo fosse morto, sarebbe scoppiata una guerra per il trono, ma tenendolo in vita lei riusc\u00ec a trasformare la sua pessima reputazione di tiranno malevolo in quella di un sovrano giusto e buono, amato dal suo popolo. Rivel\u00f2 inoltre a Xena di essere la madre di Ming T'ien.\nNel presente, Olimpia sembra aver convinto il Dragone Verde a liberare Xena se questa chieder\u00e0 perdono; ma quando viene interrogata al proposito, la guerriera ripensa al momento in cui Lao Ma le guar\u00ec le gambe ancora fuori uso. Ming T'ien, vedendo che la nemica - commossa - rimane impassibile, la condanna a morte e poi d\u00e0 a Olimpia il permesso di visitarla. Nella prigione, Olimpia chiede scusa all'amica per averla tradita e Xena la perdona, ma le dice anche che si sentir\u00e0 felice solo quando Ming T'ien sar\u00e0 morto perch\u00e9 vuole vendicare Lao Ma, che le aveva salvato non solo la vita ma anche lo spirito. Racconta poi a Olimpia che Lao Ma organizz\u00f2 un incontro con Aristarco per formare con lui e Ming Tzu una triplice alleanza, mentre lei, Xena, avrebbe protetto il suo popolo come sua principessa guerriera (\u00e8 Lao Ma a darle questo titolo). Ma quando anche Aristarco e Ming Tzu pretesero di avere Xena, i quattro organizzarono un gioco coi dadi: chi avrebbe vinto, avrebbe ottenuto Xena e una parte del corpo degli altri tre. Xena vinse, e Aritarco gli concesse il suo cuore, ma da Ming Tzu Xena pretese il cuore in senso letterale, e lo uccise. Quando stava per uccidere anche suo figlio, per\u00f2, Lao Ma lo difese e allontan\u00f2 Aristarco e Xena con la forza della mente.\nSolo ora, dopo tanti anni, Xena dice a Olimpia di aver capito che Lao Ma voleva solo la pace per il suo popolo e voleva allontanare lei dalla via del male che aveva intrapreso. Giunta l'ora dell'esecuzione, Xena viene portata nel salone di Ming T'ien; legata ad una croce parallela al suolo, il boia le si avvicina con una sega per ucciderla. Ricordando gli insegnamenti di Lao Ma, Xena si libera con la forza del pensiero e provoca un terremoto che fa crollare il palazzo. Quando Ming T'ien esce dalle macerie annunciandole che aveva una cosa da dirle, fa allontanare Olimpia, promettendole che non lo uccider\u00e0 ma lo risparmier\u00e0, poich\u00e9 - come lui stesso le ricorda - era stata lei a farlo diventare un mostro spietato. Il sovrano l'affronta, dimostrandole con le parole tutta la sua malvagit\u00e0: era stato lui ad uccidere con le sue stesse mani una disperata Lao Ma, ben sapendo - al contrario di quanto si aspettasse Xena - che era sua madre, e proprio per questo lei non avrebbe mai messo a repentaglio la vita di suo figlio per salvarsi. Consegna poi alla guerriera il ferma-capelli che Lao Ma le regal\u00f2 - dopo che ai loro primi incontri lei stessa le aveva spiegato che quell'oggetto poteva trasformarsi in un'arma mortale -, dicendole che quello era stato il suo ultimo desiderio. Olimpia torna nella stanza: Ming T'ien \u00e8 seduto sul trono e Xena gli dice che ormai non ha pi\u00f9 potere; poi raccoglie il libro in cui Lao Ma aveva racchiuso tutte le sue perle di saggezza e si allontana con l'amica, che si dimostra assai fiera della sua decisione, poich\u00e9 comportandosi come aveva fatto aveva seguito alla lettera gli insegnamenti di Lao Ma. In realt\u00e0 Xena le ha mentito: ha ucciso Ming T'ien trafiggendogli il cranio con il ferma-capelli.\nXena e la regina Cleopatra.\nTrama.\nMentre sta interrogando un prigioniero, Xena \u00e8 sorpresa di trovare in galera anche l'amico Corilo, arrestato per aver rubato una gallina; Xena lo fa liberare e gli dice di raggiungere Olimpia al villaggio mentre lei si recher\u00e0 dal capo dell'uomo che stava interrogando. Intanto Autolico e un uomo mascherato entrano in una stanza del palazzo di un signore della guerra per rubargli la spada che tiene l\u00ec; quando il guerriero li scopre, l'uomo mascherato lo uccide brutalmente nonostante le proteste del re dei ladri. L'assassino si toglie la maschera: \u00e8 Corilo. Il giorno dopo, Autolico lo trova nella piazza del villaggio; nervoso, cerca di dargli la spada e gli dice che \u00e8 molto pericoloso. Corilo \u00e8 soddisfatto di sentirsi definire cos\u00ec, ma quando Olimpia lo raggiunge lo prende per un orecchio e gli chiede perch\u00e9 l'ha fatta aspettare per cos\u00ec tanto. Autolico \u00e8 confuso: non \u00e8 assolutamente come l'assassino con cui \u00e8 in combutta. Corilo spiega che molto probabilmente ha incontrato il suo fratello gemello, Ceneo, un assassino a pagamento. Olimpia decide cos\u00ec di fermarlo anche se Xena non \u00e8 l\u00ec presente ed escogita un piano: Autolico metter\u00e0 la spada dove Ceneo gli ha detto di metterla e poi aspetter\u00e0 l'arrivo dell'assassino. Il ladro entra cos\u00ec nella stanza designata e getta una corda dalla finestra per far arrampicare Olimpia e Corilo; viene interrotto da una donna che entra con le sue ancelle. Autolico chiude la finestra, tagliando la corda e facendo precipitare Corilo, che viene arrestato assieme ad Olimpia. Intanto Autolico scopre che la donna \u00e8 Cleopatra, la regina d'Egitto, e che Ceneo vuole uccidere lei. Ella \u00e8 in Grecia per assumere il controllo di un'armata per invadere l'Egitto e prendere il trono che le \u00e8 stato usurpato dal fratello Tolomeo. Quando scopre Autolico, questi le dice che se sta cercando un'armata, non c'\u00e8 miglior comandante di Xena; la regina accetta la spiegazione e gli permette di esporre la sua offerta.\nIn prigione, Corilo avverte Potino, il capo delle guardie, della congiura contro Cleopatra, cos\u00ec viene liberato; lascia per\u00f2 Olimpia in cella, avvertendola che \u00e8 meglio per lei se non incontra Ceneo. Credendolo Ceneo, Potino, il responsabile dell'attentato, lo lascia vagare per il palazzo e fa chiudere tutte le porte dell'edificio. Il vero Ceneo trova Autolico nella stanza che Cleopatra gli ha assegnato: gli ordina di raggiungere Cleopatra al suo bagno reale e, quando le guardie usciranno dalla stanza, lui agir\u00e0. Con la regina, Autolico cede ai suoi atteggiamenti seduttivi, ma la convince a far rimanere le guardie. Corilo e Ceneo si trovano faccia a faccia; Ceneo deride il fratello, la pecora nera della famiglia - fatta di signori della guerra e assassini - ma il giovane gli intima di lasciar stare Cleopatra e Olimpia. Intanto proprio quest'ultima \u00e8 fuggita di prigione e si traveste da ancella della regina; trovato Autolico, lo convince a non dire ancora nulla a Cleopatra, ma di recarsi subito da Potino. La giovane lo trova subito e viene raggiunta da Corilo e Autolico; credendo di avere di fronte Ceneo, Potino ordina che la giovane e il ladro vengano gettati in prigione, ma Xena interrompe le guardie e le sconfigge. La guerriera escogita poi un piano: Olimpia cercher\u00e0 Corilo, Autolico cercher\u00e0 Ceneo e lei andr\u00e0 da Cleopatra. Autolico trova per prima la regina, e vengono interrotti da Ceneo. Xena lo ferma prima che uccida Cleopatra, e quando Potino con le guardie li raggiunge inizia una piccola battaglia. Quando il capo delle guardie cerca di uccidere Corilo, Ceneo, con sorpresa di tutti, lo uccide: nessuno pu\u00f2 toccare suo fratello, tranne lui. Ceneo viene imprigionato nelle celle del villaggio, mentre Cleopatra d\u00e0 un caloroso saluto ad Autolico e dice a Xena di andare a trovarla in Egitto: le riserver\u00e0 un benvenuto indimenticabile.\nXena e la congiura al tempio.\nTrama.\nNella piazza di un villaggio, Xena affronta il guerriero Didaco; quando questi estrae la spada per lottare, la guerriera stupisce tutta la folla buttando a terra le armi e spogliandosi dell'armatura. Didaco la cattura e ordina ai suoi uomini di bruciarla sul rogo. Quando Olimpia arriva, l'amica \u00e8 gi\u00e0 legata ad un palo e viene dato fuoco alla legna che la circonda; pensando in una trovata di Xena per metterla alla prova, la giovane si ingegna in tutti i modi possibili per liberarla. Le due fuggono e riescono a nascondersi dagli uomini di Didaco; a questo punto Olimpia \u00e8 confusa dall'atteggiamento dell'amica, e capisce cos\u00ec che deve trattarsi o della principessa Danae o di Melania (\"Xena e l'intrigo a corte\"). In realt\u00e0 si trova di fronte a Leah, la sacerdotessa vergine di Eriane. Portatala da Xena, la sacerdotessa spiega loro che Eriane le aveva ordinato di indossare l'armatura rinchiusa nel suo armadio e di affrontare Didaco. La principessa guerriera pensa cos\u00ec che qualcuno stia usando la devozione di Leah per ucciderla, e decide di riportarla al tempio. Qui una delle guardie, Toracle, dice loro che la sacerdotessa \u00e8 sull'altare; la sacerdotessa \u00e8 intenta a raccontare una barzelletta per intrattenere i fedeli, e Xena capisce subito che \u00e8 in realt\u00e0 Melania e decide di chiederle spiegazioni. La donna spiega alla guerriera che Basilide, il sommo sacerdote, l'aveva convinta ad interpretare la parte della sacerdotessa dopo averle raccontato di come Leah era scomparsa. Xena ordina all'amica di rimanere nella sua stanza mentre lei cercher\u00e0 indizi indossando una veste da sacerdotessa. Intanto Olimpia sta portando Leah alla taverna di Melania per nasconderla; qui incontrano Corilo, che sembra avere molto successo con le donne che vi lavorano.\nAl tempio, Melania \u00e8 nella stanza di Basilide dove trova un medaglione con una stella rappresentata; Basilide la scopre, e lei gli chiede se \u00e8 veramente un sacerdote. L'uomo la minaccia: se dir\u00e0 qualcosa a qualcuno la uccider\u00e0. Subito dopo, il sacerdote viene raggiunto da Toracle: la vera Melania \u00e8 nel tempio a bere il vino sacrificale, cos\u00ec i due capiscono che quella appena uscita dalla stanza non era lei. Quando la donna viene raggiunta da Basilide e socio, dice loro - credendole persone oneste - che Xena si trova al tempio per scoprire chi vuole uccidere Leah; dice anche che la sacerdotessa \u00e8 alla sua taverna fingendo di essere lei. Basilide le dice che ha ancora bisogno di lei per il rituale di quella sera, poi dice a Toracle di mandare degli uomini alla taverna per uccidere la sacerdotessa. Xena rincontra Melania e le spiega chi sia in realt\u00e0 Basilide: \u00e8 un Deliano, e come tale disprezza le vergini di Eriane e intende ucciderle tutte. La guerriera viene poi raggiunta da Toracle, che cerca di ucciderla; Xena lo sconfigge e lo interroga: scopre cos\u00ec il piano di Basilide e si reca alla taverna. Qui, intanto, le ragazze di Melania pensano a mettere fuori gioco i guerrieri del tempio; quando tutti sono l\u00ec al sicuro, per\u00f2, si rendono conto che Corilo \u00e8 andato al tempio per salvare Melania perch\u00e9 crede ancora che lei sia l\u00ec. Cos\u00ec Xena, Olimpia e Leah vanno a salvarlo, mentre Basilide cattura Melania perch\u00e9 porti a termine il suo compito. Al tempio, il sacerdote e Toracle spiegano a Melania che intendono avvelenare le vergini di Eriane e che lei deve solo leggere una pergamena scritta nel linguaggio antico di Eriane. Intanto, Xena cerca di entrare nell'edificio dal retro, ma fingendosi Leah viene catturata da Toracle e gettata in cella con Corilo. Riusciti a liberarsi, i due corrono alla sala della cerimonia, mentre Olimpia e Leah si fanno strada tra le guardie nella stessa direzione. Nel salone del tempio, Melania legge la pergamena e le vergini cadono svenute; quando per\u00f2 la donna continua a parlare nel linguaggio antico, le vergini si rialzano e sputano il veleno: Leah, fingendosi Melania, ha detto loro di non ingoiare. Segue una battaglia a cui Olimpia, Xena, Melania e Corilo prendono parte. Leah finisce con un pugno il falso sacerdote, e poi chiede scusa a Xena e Olimpia per aver giudicato male il loro modo di vivere la vita.\nXena e l'incantesimo di Venere.\nTrama.\nLa dea Venere, vedendo che i suoi templi vengono vandalizzati da giovani che venerano Xena invece che lei, viene convinta dal fratello Marte che la colpa \u00e8 di Olimpia, che coi suoi scritti ha trasformato Xena in leggenda. Cos\u00ec la dea si reca nell'accampamento notturno delle due e getta un incantesimo sulla pergamena con cui Olimpia sta iniziando un nuovo racconto in cui \u00e8 lei l'eroina e non Xena. La mattina dopo, la giovane scopre che tutto quello che ha scritto la sera prima \u00e8 diventato realt\u00e0: Xena \u00e8 andata a pescare, lei viene attaccata da cinque barbari che mette in fuga con straordinarie abilit\u00e0, che di solito non possiede, e Corilo \u00e8 l\u00ec con lei (Corilo \u00e8 l\u00ec perch\u00e9 la frase scritta da Olimpia in inglese ha due significati: \"alla mattina si risvegli\u00f2 con un idiota\" e \"alla mattina si risvegli\u00f2 di soprassalto\"). Pi\u00f9 tardi, i due sono alla taverna di un villaggio e Olimpia comincia a scrivere sulla pergamena le cose che pi\u00f9 le vanno a genio; quando per\u00f2 cominciano a esserci guai, lei inizia a mandare a delle caverne l\u00ec vicino chi le d\u00e0 fastidio: per esempio i barbari che l'avevano svegliata al mattino, quando stanno per attaccare un villaggio, sentono il bisogno di trovare un luogo dove andare a dormire. Intanto Marte visita uno dei suoi guerrieri, Telonio: Xena ha lasciato la valle e al suo segnale potr\u00e0 invaderla e razziare i villaggi.\nOlimpia \u00e8 decisa a usare la pergamena per mettere fine alla guerra nel mondo, ma quando scrive una frase d'effetto sul foglio, Marte cade dal cielo privo dei suoi poteri. Per ridarglieli, la giovane scrive che la forza che ha incantato la pergamena perde tutti i suoi poteri: Venere cade dal cielo sopra il fratello e nelle sue stesse condizioni. Decide cos\u00ec di scrivere che Xena ritorna dal suo viaggio, per farsi aiutare a risolvere la situazione; ma quando fornisce una descrizione dettagliata dell'amica, \u00e8 Minia (\"Xena contro il gigante\") a fare la sua comparsa. Dopo aver fallito diversi tentativi, il gruppo va alla ricerca di un lago o un fiume per vedere se la guerriera \u00e8 l\u00ec in zona a pescare. Pi\u00f9 tardi, di nuovo al villaggio e senza Xena, Corilo chiede consigli a Venere per conquistare Olimpia; decide cos\u00ec di scrivere una frase d'amore sulla pergamena, ma davanti a loro compaiono tre Olimpie nude, che la vera Olimpia spedisce alle caverne. Cos\u00ec il giovane decide di farle un regalo, scambiando il fodero della sua spada per una collana; Olimpia \u00e8 molto colpita dal gesto, ma quando scopre cosa ha barattato Corilo per il regalo, s'infuria e lo spedisce alle caverne: infatti vi aveva nascosto dentro la pergamena incantata. Olimpia e Marte seguono le tracce del carro del venditore ambulante che ora possiede la pergamena, e iniziano a provare una forte attrazione l'uno per l'altra. Il gruppo finisce per ritrovarsi proprio alle caverne, dove la pergamena passa di mano in mano; alla fine l'ambulante se ne impossessa e corre fuori, seguito dalle Olimpie nude, i barbari, Minia e tutti quelli che erano stati spediti l\u00ec: Olimpia, non riuscendo a far venire Xena da loro, ha mandato la pergamena da lei. Telonio prende questa strana processione per il segnale promessogli da Marte e ordina ai suoi uomini di cominciare l'invasione. Il gruppo viene presto raggiunto da Xena, che ha la pergamena e un grande carro pieno di pesci; interrogata Venere sulle parole dell'incantesimo, la guerriera capisce che tutto torner\u00e0 come prima se Olimpia scriver\u00e0 i fatti che avvengono tali e quali sono, senza fronzoli e licenze poetiche. Cos\u00ec, mentre Xena attacca Telonio e i suoi uomini usando il pesce pescato, Corilo e gli altri fanno una cronaca dei suoi movimenti a Olimpia, che scrive tutto sulla pergamena. Funziona: Marte e Venere tornano in possesso dei loro poteri e li testano subito, Marte cacciando Telonio con una sfera di energia, Venere su Corilo e Minia, facendo scambiare ai due un profondo bacio appassionato. I due fratelli tornano poi sull'Olimpo, Minia torna da Timeo, il suo uomo, e Olimpia scrive la parola fine sulla pergamena.\nXena e la figlia del Male.\nTrama.\nXena e Olimpia raggiungono il villaggio di Caleipo (\"Xena e il figlio dei centauri\") per presenziare ad un incontro dei capi dei centauri, e la guerriera \u00e8 molto felice di poter riabbracciare suo figlio Seleuco, che continua ad ignorare l'identit\u00e0 di sua madre. Nel frattempo, una bambina dell'et\u00e0 di Seleuco di nome Fayla sta giocando vicino a un cratere di lava, da cui improvvisamente salta fuori Callisto, spaventandola. Al villaggio dei centauri, Olimpia \u00e8 lieta di incontrare l'amica Anfitea, ora regina della amazzoni, qui con il figlio Xenan, futuro re dei centauri. La giovane racconta cos\u00ec all'amica che mentre erano in Britannia ebbe una bambina, cui diede il nome Speranza (\"Xena e la Speranza di Olimpia\"), ma che purtroppo mor\u00ec. Nel frattempo Callisto incendia i totem dei centauri e uccide le sentinelle; Xena capisce subito chi \u00e8 il responsabile, ma non capisce come la sua nemica si sia potuta liberare dalla prigione di lava in cui lei stessa l'aveva spedita (\"Xena contro Velsinea\").\nOlimpia \u00e8 ora sola nella capanna di Anfitea e viene raggiunta da Fayla, che ha un messaggio per Xena da parte di una \"donna cattiva\": conosce il suo segreto, e lo porter\u00e0 nella tomba; la principessa guerriera capisce cos\u00ec che Callisto sa che Seleuco \u00e8 suo figlio e ha intenzione di ucciderlo. Mentre Xena fa nascondere suo figlio nelle caverne di Issione, Olimpia cerca Fayla - scomparsa misteriosamente - prima che la trovi Callisto; ma la bambina \u00e8 in realt\u00e0 Speranza: ha liberato lei la folle guerriera, a cui si \u00e8 alleata per distruggere ci\u00f2 che \u00e8 pi\u00f9 caro a Xena, incluso Seleuco. Quando Olimpia la trova, vede che ha con s\u00e9 un agnellino di legno, lo stesso che lei diede a sua figlia appena nata dopo averlo ricevuto in dono da Xena (\"Xena e il solstizio d'inverno\"): capisce cos\u00ec che sua figlia \u00e8 l\u00ec con lei, e le fa promettere di aspettarla l\u00ec. Xena corre con Seleuco incappucciato in una foresta, ma vengono presto trovati da Callisto; la folle guerriera, che ha mantenuto i suoi poteri divini, mette fuori gioco Xena e si avvicina a suo figlio per ucciderlo, ma \u00e8 insieme sorpresa e delusa quando vede che si tratta in realt\u00e0 di Olimpia. Capisce che l'hanno ingannata, e prima di sparire dice che dopotutto neanche lei pu\u00f2 essere in due posti allo stesso momento; la principessa guerriera capisce cos\u00ec che non sta agendo da sola. Nelle caverne di Issione, Caleipo viene confrontato e facilmente ucciso da Speranza; quando lo trovano l\u00ec fuori morente, Olimpia comincia a temere - a ragione - che la colpa sia di sua figlia. Seleuco, parlando con Xena, \u00e8 afflitto dalla perdita del padre adottivo, crede che la colpa sia sua poich\u00e9 tutte le persone a lui care sono segnate da un tragico destino, e in lacrime convince Xena a portarlo con lei e Olimpia quando ripartiranno; la guerriera ordina ai centauri di unirsi per attaccare Callisto, che intanto trama con Speranza per uccidere tutti i loro figli: cos\u00ec non ci sar\u00e0 pi\u00f9 un futuro per la loro nazione. Pi\u00f9 tardi, Olimpia ritrova la figlia - che contravvenendo alla sua richiesta si era allontanata dal luogo dove le aveva detto di attenderla - e le rivela la verit\u00e0, commossa. Speranza le fa credere di essere diventata buona e si fa condurre dalla madre, che si fida ciecamente, nel luogo dove Seleuco \u00e8 nascosto. Dopo aver parlato con Xena, in un dialogo in cui quest'ultima capisce dalla reazione di Olimpia (protettiva nei confronti di sua figlia) che Fayla \u00e8 in realt\u00e0 Speranza, le due corrono al nascondiglio e trovano Seleuco privo di vita; Xena caccia Olimpia, da cui si sente tradita, e rimane sola col corpo del figlio e col suo dolore. Anfitea si nasconde con i bambini nelle caverne di Issione, mentre Olimpia decide di fuggire con Speranza e mette del veleno in una bisaccia. Xena intanto, devastata, affronta Callisto al villaggio con l'aiuto di alcuni centauri nascosti: la folle guerriera le dice che ormai la lotta tra loro \u00e8 finita, dato che ha raggiunto il suo scopo, ossia farla soffrire come lei l'aveva fatta soffrire da bambina. Ma ormai Xena desidera porre fine alla sua esistenza, e le due cominciano a lottare; la spietata rivale, sempre grazie ai suoi poteri, si libera facilmente delle numerose frecce lanciatele addosso in ogni punto del corpo, cos\u00ec la battaglia si sposta nelle caverne, dove, dopo aver fatto uscire i bambini e Anfitea, Xena fa crollare il soffitto seppellendo la rivale. Olimpia \u00e8 in una radura con accanto il corpo della figlia morta; quando avvicina alla bocca la bisaccia col veleno per uccidersi, non ci riesce e rimane a fissare Speranza morta. Quella sera, durante la struggente cerimonia funebre di Seleuco e Speranza, Olimpia cerca di parlare all'amica, ma Xena la accusa di aver tradito la sua fiducia, le intima di non azzardarsi a nominare suo figlio e le dice che non vuole mai pi\u00f9 aver a che fare con lei. Olimpia, in lacrime, ammette la sua colpa. Le due, col cuore spezzato, prendono due strade separate.\nXena e la ruota del fato.\nTrama.\nOlimpia \u00e8 in un capanno delle amazzoni per subire un rituale di purificazione; Corilo \u00e8 preoccupato, ma la regina Anfitea lo rassicura: solo toccando il fondo del suo dolore Olimpia riuscir\u00e0 a superarlo. Intanto Xena \u00e8 sulla cima di una montagna innevata a cantare il suo dolore, quando viene raggiunta da Marte, che la esorta a vendicare la morte di suo figlio uccidendo Olimpia; la guerriera, piena di dolore e odio, irrompe cos\u00ec nel villaggio amazzone. Prima che Corilo riesca a portare via Olimpia, Xena usa la sua frusta sui piedi dell'ex amica, legandoglieli, e la trascina via fino a un dirupo sotto il quale c'\u00e8 una cascata e il mare. Quando sta per gettarla nelle acque, Olimpia rinviene e si libera; urlandosi il loro odio reciproco, Olimpia attacca Xena e precipitano entrambe nelle acque, mentre una strana musica comincia a invadere le loro orecchie. Xena viene aiutata a uscire da un fiume da Callisto, vestita come Il Matto dei tarocchi, che la risveglia con un bacio. La donna, molto diversa da quella conosciuta da Xena, la introduce in quel luogo magico il cui nome \u00e8 Illusia e in cui si comunica solo in rime e canzoni. Lei sar\u00e0 la guida di Xena e l'aiuter\u00e0 ad affrontare i suoi demoni interni; la guerriera, ora vestita come la Sacerdotessa dei tarocchi, la guarda girare una enorme ruota della fortuna circondata da creature fantastiche parlanti. Poi Callisto la invita a girarla lei stessa per conoscere il suo destino; quando la porta via, l'ombra di Xena rimane sulla ruota: \u00e8 il tormento.\nIntanto Olimpia emerge da un altro fiume con l'aiuto di Corilo, vestito come l'Appeso dei tarocchi. La fanciulla \u00e8 sorpresa di vedere l'amico creare un vestito con l'erba del prato e lo indossa, coprendo la sua nudit\u00e0; poi i due partono insieme. Xena raggiunge un villaggio abitato da guerrieri, che l'acclamano per la sua venuta; su un trono \u00e8 seduto Marte, ora Imperatore dei tarocchi, che la celebra per essere tornata sulla sua via. Nel frattempo Olimpia raggiunge Potidea, il suo villaggio natale, e viene accolta dai concittadini e dalla sorella Leuca. Xena e Olimpia, spinte dalle rispettive parti (guerrieri e contadini), si scontrano e, durante la sfida, Xena uccide Olimpia. Fortunatamente \u00e8 solo un'illusione, perch\u00e9 Olimpia avanza verso di lei ancora in vita; le due vengono risucchiate dalla ruota della fortuna e si ritrovano in un luogo oscuro. Qui cominciano a rinfacciarsi le proprie colpe e a urlarsi il loro odio, finch\u00e9 dalla ruota non escono delle fiamme: \u00e8 il malvagio dio Dahak, padre di Speranza, che cattura Olimpia. Xena l'afferra per salvarla, ma vengono entrambe catapultate nel tempio della divinit\u00e0, dove Olimpia ha ucciso Ilda e dove tutto \u00e8 cominciato. Dalle tombe iniziano a uscire delle figure incappucciate: Callisto, Marte, Cesare e Oroveso, che rappresentano l'odio; le due amiche si ritrovano legate a una croce e a un altare, mentre due figure ancora incappucciate si avvicinano: sono loro stesse. Le due amiche si affrontano e alla fine riescono a sconfiggere l'odio, riappacificandosi. Libere dalle loro colpe, raggiungono una parete oltre il quale una cascata nasconde l'uscita di quel mondo; proprio l\u00ec vedono la figura di Seleuco, il figlio di Xena. Olimpia l'attraversa con facilit\u00e0, ma Xena viene fermata perch\u00e9 le bruciano le mani. La figura del tormento si toglie il cappuccio: \u00e8 Ming T'ien. Olimpia accusa Xena per non averle detto di aver ucciso il malvagio sovrano cinese, ma Xena chiede perdono prima a lei e poi a Seleuco per non avergli mai detto di essere sua madre. Ora libera, pu\u00f2 attraversare la cascata e dire addio al figlio. Lei e Olimpia si ritrovano sulla riva del mare, di nuovo insieme e piene di amore e compassione l'una per l'altra.\nXena contro l'armata persiana.\nTrama.\nOlimpia si sta allenando per riuscire a fare i salti acrobatici di Xena, ma si fa male a una caviglia. Quando la giovane, troppo orgogliosa per ammettere di aver fallito, non vuole farle vedere il piede, Xena usa il chakram e le rompe uno stivale: la caviglia \u00e8 gi\u00e0 molto gonfia. Mentre le due sono a un ruscello per bagnarla, uno spartano di nome Filippide le raggiunge: l'armata di cui faceva parte \u00e8 stata distrutta dai persiani a Maratona, che intendono attaccare Atene e conquistare la Grecia; Xena gli chiede cos\u00ec se se la sente di correre ad avvisare la citt\u00e0 che presto subir\u00e0 un attacco, ma lo avverte che se non star\u00e0 attento, potrebbe morire per lo sforzo. L'uomo riparte, mentre Xena e Olimpia s'incamminano: intendono far deviare l'armata causando una frana al passo delle Termofili, cos\u00ec dovr\u00e0 raggiungere Atene attraversando Tripoli, villaggio in cui Xena ha nascosto in passato delle armi e dove potranno contare sull'aiuto di una milizia. Mentre si affrettano, incontrano un disertore spartano, Doride; questi spiega loro di essere fuggito per poter rivedere suo figlio e il suo villaggio, che Xena dice essere famoso per le sue cascate e l'uomo conferma la notizia. La guerriera gli d\u00e0 un'altra opportunit\u00e0: le accompagner\u00e0 a Tripoli. Mentre sono in viaggio alcuni persiani li attaccano; Olimpia si mette al riparo con Argo, mentre Xena combatte; Doride per\u00f2 rimane bloccato, e quando Olimpia gli si avvicina per dirgli di mettersi al sicuro viene colpita alla spalla da una freccia. Messa in fuga la piccola truppa, Xena estrae la freccia e disinfetta la ferita, ma ora devono assolutamente andare a Tripoli: la freccia era avvelenata e hanno bisogno dell'antidoto. Xena manda Doride ad avvertire la popolazione di Tripoli che si sta preparando un attacco perch\u00e9 il passo delle Termofili \u00e8 chiuso; Olimpia dice che non c'\u00e8 stata una frana al passo e Xena aggiunge che non ci sono cascate al villaggio di Doride: egli \u00e8 una spia persiana e dicendogli che il passo \u00e8 bloccato non dovranno procurare una frana. Le due raggiungono cos\u00ec il villaggio, che \u00e8 per\u00f2 stato abbandonato e distrutto dai suoi stessi abitanti; senza speranza di trovare l'antidoto, Xena vorrebbe portare Olimpia in Tessaglia, ma la giovane rifiuta: devono fermare prima l'armata. Si recano cos\u00ec in un vecchio rudere dove Xena mostra all'amica le armi che aveva nascosto; poi la fa stendere mentre esce a perlustrare: l'armata persiana \u00e8 gi\u00e0 l\u00ec e si sono accampati poco lontano da loro. Xena vorrebbe portarla via, ma Olimpia insiste, nonostante sa che le resti poco da vivere: lei \u00e8 pronta a morire per un bene superiore. Cos\u00ec si preparano: Xena architetta delle trappole e fa cuocere un bollire di olio. Intanto Olimpia comincia a delirare e a ricordare il primo incontro con Xena; in un momento di lucidit\u00e0, le dice che vuole essere seppellita accanto a lei quando sar\u00e0 morta. Quella notte, la giovane ha un sogno: un persiano entra nell'edificio calandosi dal tetto e uccide Xena. Il giorno dopo, la principessa guerriera porta l'amica al piano superiore, da cui avr\u00e0 una vista migliore di quello che succede sotto e se i persiani dovessero avvicinarsi, lei dovr\u00e0 far cadere su di loro l'olio bollente. \u00c8 il momento: Xena apre le porte e con un urlo attira i soldati persiani; ben presto questi riescono a entrare nell'edificio, ma alcuni cadono nelle trappole tese loro. Altri salgono sul tetto, e uno atterra alle spalle di Xena, proprio come nel sogno di Olimpia; la principessa guerriera, per\u00f2, lo uccide. Vedendo che i persiani aumentano, Olimpia usa le forze che le restano per versare l'olio bollente su di loro, e poi sviene. A questo punto Doride inizia a salire le scale per uccidere Olimpia, ma Xena lo ferma con una freccia avvelenata; vedendo che striscia verso un soldato morto, la guerriera lo ferma e trova l'antidoto al veleno. Messi fuori gioco gli ultimi persiani rimasti, Xena corre da Olimpia e le d\u00e0 l'antidoto. Risvegliatasi, la giovane dice a Xena, sfinita dalla battaglia, che le deve un paio di stivali nuovi.\nXena e l'anfora di Apollo.\nTrama.\nUn sacerdote di Apollo trova Xena e Olimpia in una taverna e chiede il loro aiuto: il brigante Vaiano e il suo aiutante Midia hanno rubato l'anfora del dio, di vitale importanza per i credenti che vedono nell'oggetto un modo per poter espiare le loro colpe. Le due accettano, e mentre Xena va a preparare Argo Olimpia viene infastidita da una ragazza sedicenne, Dafne, che le lancia del cibo addosso; quando non risponde ai continui insulti, Dafne comincia a picchiarla e a morderle un orecchio. A quel punto scoppia una vera e propria rissa, che viene interrotta da Xena; dopo che la guerriera le ha chiesto spiegazioni sul suo comportamento, Dafne dice di voler prendere il posto di Olimpia come aiutante di Xena. L'insolente ragazza viene subito cacciata, ma dice a Xena che lei sa dove Vaiano ha nascosto l'anfora. Xena le dice comunque di non seguirle, finch\u00e9 Dafne non le dice di voler cambiare; vuole un'altra opportunit\u00e0 dopo aver passato la sua vita frequentando compagnie poco raccomandabili, e Xena alla fine, con gran dispiacere di Olimpia, accetta. Quella notte il trio raggiunge l'accampamento di Vaiano; lasciate indietro le altre due, Xena si avvicina, ma Dafne l'ha pedinata e, quando viene ricacciata indietro, si avvicina ad una delle guardie, dicendole che qualcuno li sta spiando da dietro i cespugli. La ragazza fa cos\u00ec allontanare la guardia e Xena la interroga: Vaiano vuole andare a settentrione per vendere l'anfora ad alcuni mercanti; questo comunque non le evita di infuriarsi con Dafne, che ha disubbidito agli ordini, e le due tornano da Olimpia. Prima di addormentarsi, dopo che la sopportazione di Olimpia ha raggiunto i limiti, Dafne chiede a Xena se secondo lei pu\u00f2 riuscire a cambiare, e la principessa guerriera risponde che confida in lei. Il giorno dopo, le tre spiano Vaiano da una collina; Xena si allontana per fermare i mercanti, ma Dafne decide di andare all'accampamento del brigante e Olimpia \u00e8 costretta a seguirla: qui vengono presto trovate e catturate. Xena le salva appena in tempo: le due sono sepolte fino al collo nella terra e due asce stanno per ucciderle, ma la principessa guerriera riesce a tirarle fuori dai pasticci. Ormai per\u00f2 Vaiano si \u00e8 allontanato con l'anfora, e Xena riparte per ritrovare lui e i suoi uomini. Dafne \u00e8 infuriata con Olimpia, perch\u00e9 crede che lei cerchi di far vedere a Xena di essere perfetta; cos\u00ec l'attacca, ma la giovane questa volta combatte con il suo bastone - anche se contro la sua volont\u00e0 - ed ha la meglio. Xena torna e le ferma: Dafne \u00e8 in lacrime, convinta di non poter mai cambiare. La guerriera e Olimpia si occupano di lei, curandole le ferite: Olimpia ha capito che \u00e8 solo una ragazza insicura che vuole farsi accettare dagli altri, cos\u00ec mette da parte il rancore provato finora. Pi\u00f9 tardi, mentre le due dormono, Dafne si trova in segreto con Midia e i due si baciano; il brigante le ripete il loro piano: una volta che Xena avr\u00e0 recuperato l'anfora, lei dovr\u00e0 rubargliela e i due fuggiranno poi insieme. Il giorno dopo, il trio arriva al luogo dove \u00e8 nascosta l'anfora; messe fuori gioco le sentinelle e avendo visto che Vaiano e gli altri suoi uomini sono impegnati con i mercanti, le tre cominciano a cercare l'oggetto: Dafne lo trova, ma finge di non aver visto niente finch\u00e9 Xena e Olimpia non sono distratte; a quel punto, l'afferra e corre via. Quando incontra Midia, per\u00f2, non vuole dargli l'oggetto e questi rivela che l'avrebbe uccisa comunque una volta fuggiti. Segue un combattimento con Midia, Vaiano e i suoi uomini, in cui l'anfora passa di mano in mano rischiando di finire in mille pezzi. Alla fine, il brigante \u00e8 sconfitto e Xena, Olimpia e Dafne riportano l'anfora al tempio di Apollo. Qui le ultime due decidono di farsi purificare con l'odio benedetto del dio, ma Xena esita sulla soglia: i peccati che lei ha commesso sono troppo grandi per essere cancellati via cos\u00ec facilmente.\nXena contro il re degli imbroglioni.\nTrama.\nCorilo \u00e8 in un casin\u00f2, dove continua a vincere denari; quando ha vinto ormai un piccolo gruzzolo, decide di smettere e viene seguito da un gruppo di uomini guidati dal figlio del proprietario. Fuori dal locale, viene ingannato da due imbroglioni, che gli rifilano una falsa pepita d'oro e gli rubano i cento denari vinti e la sua spada. Pi\u00f9 tardi viene raggiunto dagli uomini del padrone del casin\u00f2, che lo pestano a sangue; Xena riesce a evitare il peggio, raggiungendo l'amico e mettendo in fuga i malviventi. Pi\u00f9 tardi la guerriera e Olimpia trovano i due imbroglioni - Rodas ed Eldonio - che scommettono in una taverna; vedendo che hanno la spada del loro amico, si fanno rivelare da chi l'hanno avuta: i due ammettono di averla solo rubata e dicono loro che probabilmente Corilo \u00e8 stato massacrato su ordine del proprietario del casin\u00f2, Tito, che intendeva cos\u00ec recuperare le perdite. Xena obbliga cos\u00ec i due ad aiutarla per vendicarsi contro Tito. Intanto, quando suo figlio gli riferisce che non \u00e8 riuscito a uccidere Corilo, Tito gli ordina di portare a termine il lavoro. Xena offre a Rodas e a Eldonio la met\u00e0 di quello che riusciranno a estorcere a Tito se l'aiuteranno, e i due accettano la proposta; i due intanto fanno una scommessa: se Rodas riuscir\u00e0 a farsi baciare da Xena, vincer\u00e0 la parte di Eldonio; al contrario, se fallir\u00e0, sar\u00e0 Eldonio a vincere. Il quartetto, dopo aver nascosto Corilo in un tempio, si reca al casin\u00f2, dove Xena comincia a vincere grazie ai suggerimenti di Rodas. Mentre Eldonio distrae le guardie, Olimpia s'intrufola nell'ufficio di Tito; sentendo un rumore provenire dalla stanza, il proprietario scopre la giovane; Xena li raggiunge, e dice all'uomo che intende appropriarsi del locale e di tutto ci\u00f2 che contiene, compreso un medaglione molto caro a Tito. Xena attacca le guardie dell'uomo, mentre questi minaccia Olimpia con un pugnale; Xena lo distrae lanciandogli il medaglione e le due fuggono. Ma Tito capisce che era Xena ad aver impedito la morte di Corilo, cos\u00ec ordina al figlio di cercarlo per usarlo contro Xena. Questa intanto sa che l'uomo nasconder\u00e0 il medaglione in un posto sicuro, quindi organizza con gli amici un modo per rubarlo. Cos\u00ec Rodas e Olimpia si fingono una coppia ricca che viene rapinata da un ladro, in realt\u00e0 Eldonio; i due dicono al figlio di Tito che se recuperer\u00e0 i loro denari, li potr\u00e0 tenere; Xena, fingendosi un'avvenente fioraia, gli dice prima di nascondere ci\u00f2 che ha di prezioso, e con un astuto stratagemma sostituisce il sacchetto col medaglione con uno vuoto. Tornati al tempio, scoprono che Corilo \u00e8 scomparso e iniziano a cercarlo: Xena e Olimpia lo trovano legato mentre viene portato da Tito, cos\u00ec sconfiggono i suoi uomini e catturano suo figlio; poi si preparano alla fase finale del piano. Intanto Eldonio si reca da Tito e gli propone il suo aiuto contro Xena e Rodas. Pi\u00f9 tardi, la principessa guerriera arriva al casin\u00f2 con Olimpia e l'imbroglione, e propone a Tito una sfida: si giocheranno tutto a poker, ma se lei vincer\u00e0, uccider\u00e0 suo figlio. A questo punto Eldonio arriva e si rivela dalla parte dell'uomo; quando comincia una piccola battaglia, pugnala Rodas e lo uccide. In punto di morte, questi d\u00e0 un bacio d'addio a Xena. Tito convince Xena a sfidarsi ugualmente, perch\u00e9 sa che la guerriera lo aveva sfidato solo perch\u00e9 aveva Rodas come aiuto; Xena vince comunque, ma l'uomo cattura Olimpia come ostaggio. La giovane viene salvata da Rodas: in realt\u00e0, Eldonio aveva solo finto di averli traditi per ingannare Tito, cos\u00ec i quattro sconfiggono gli uomini di Tito e riescono a fermarlo prima che scappi. Ora tutto \u00e8 finito: Corilo sta molto meglio, e Xena e Olimpia sono pronte a ripartire. Eldonio d\u00e0 a Rodas la sua vincita: \u00e8 riuscito a baciare Xena; ma l'imbroglione, quando \u00e8 rimasto solo, lascia le monete al tempio come offerta.\nXena e il triumvirato di Roma.\nTrama.\nIn Gallia, il guerriero Vercingetorige guida i suoi uomini contro i soldati di Giulio Cesare, ma vengono sconfitti e fatti prigionieri. Intanto in Siria una simile battaglia ha l'esito opposto: i romani, capitanati da Crasso, vengono sconfitti, quando Xena irrompe sul campo di battaglia e rapisce il comandante romano. Raggiunta Olimpia, la guerriera spiega al prigioniero che ha intenzione di scambiarlo con Vercingetorige, per evitare la sua esecuzione; cos\u00ec il trio si imbarca per Roma. Durante il viaggio, Xena spiega a Olimpia che Cesare, Crasso e Pompeo - un altro comandante romano - si sono uniti in un triumvirato, per governare Roma insieme. Poi la guerriera pende a Crasso l'anello da triumviro, per dimostrare a Cesare che l'ha catturato veramente. Ma Crasso \u00e8 scettico: Cesare e tutta Roma non aspettano altro che l'esecuzione dell'eroe gallico.\nXena e Olimpia si fanno strada nel palazzo di Cesare, dove mostrano a lui e a Pompeo l'anello del triumviro; Cesare accetta di seguirle sulla galea per vedere Crasso, ma non vuole effettuare subito lo scambio: quella sera ci sar\u00e0 una festa per presentare Vercingetorige, e vuole che Xena lo accompagni. La guerriera, anche se disgustata, accetta, ma sa che Cesare non liberer\u00e0 mai Vercingetorige; cos\u00ec lei e Olimpia progettano subito un piano alternativo, in cui Crasso finir\u00e0 in cella al posto dell'eroe gallico. Olimpia accetta, ma pi\u00f9 tardi comincia a rendersi conto che cos\u00ec Crasso finir\u00e0 molto probabilmente ucciso. Quella sera, dopo la cerimonia, Xena si reca da Vercingetorige e riesce a prendere l'impronta della chiave della sua cella, impronta che porta poi da un fabbro per avere un doppione. Il giorno dopo, lasciato a Olimpia il compito di portare Crasso in citt\u00e0, Xena torna al palazzo di Cesare, ma trova Pompeo: questi le rivela che hanno un nemico in comune, dato che non tutti a Roma venerano Cesare, e convince la guerriera a ucciderlo con un pugnale che le permetter\u00e0 di lasciare Roma indisturbata. Olimpia mette una droga molto potente nell'acqua di Crasso, cos\u00ec quando sono a Roma si finge ubriaca e scatena una rissa con il triumviro, che \u00e8 sotto l'effetto dello stupefacente. I due vengono sbattuti nella cella vicino a Vercingetorige, mentre Xena si intrufola nelle stanze di Cesare per ucciderlo; questi per\u00f2 la stava aspettando e la fa gettare in cella con il suo amico gallico. Anche questo per\u00f2 faceva parte del piano: Xena fa travestire Vercingetorige da guardia romana, mentre Crasso \u00e8 ancora addormentato. Il giorno dopo, nell'arena, Cesare fa combattere Xena - accusata di tradimento verso Roma - con due gladiatori, mentre in cella Olimpia e Vercingetorige portano Crasso nella cella del gallico; quando Olimpia sta per mettergli al dito l'anello di triumviro, cosicch\u00e9 possa essere riconosciuto, il gallico la ferma, parlandole delle atrocit\u00e0 che Crasso ha fatto. Xena prende tempo contro i gladiatori finch\u00e9 Olimpia non le d\u00e0 il segnale che avevano convenuto: cos\u00ec sconfigge i due guerrieri e viene riportata in cella, da cui viene subito liberata da Vercingetorige. Le altre guardie portano Crasso nell'arena: Cesare vedendolo \u00e8 sorpreso, ma vedendo la folla eccitata e in giubilo, concede al boia di decapitarlo. Olimpia \u00e8 sugli spalti e fa riflettere sull'anello da triumviro la luce del sole cos\u00ec che Crasso capisca che non gli ha lasciato l'anello. La giovane assiste alla sua decapitazione, per poi allontanarsi con Xena e Vercingetorige.\nXena e l'ossessione di Olimpia.\nTrama.\nOlimpia continua ad avere sogni che le ricordano il passato, quando ha tradito Xena non dicendole la verit\u00e0 sulla figlia Speranza; mentre lei e Corilo stanno per raggiungere la guerriera al tempio di Mnemonia, la dea della memoria, la giovane si risveglia da un incubo simile. Decide cos\u00ec di cercare delle risposte da sola; Corilo, preoccupato, la segue di nascosto. Olimpia arriva al tempio della dea, da cui esce una ragazza che ha alcun ricordo; le guardie del tempio l'avvertono: se \u00e8 pronta a perdere tutti i suoi ricordi, pu\u00f2 entrare. Olimpia corre il rischio e varca le porte dell'edificio, aprendo cos\u00ec alla sacerdotessa della dea le porte della sua mente. Questa riempie una ciotola con dell'acqua e prepara Olimpia ad affrontare i suoi ricordi: intraprender\u00e0 un viaggio attraverso i tre fiumi della memoria, e alla fine trover\u00e0 una ciotola con dell'acqua; se la svuotera, perder\u00e0 tutti i suoi ricordi, belli e brutti. Corilo entra nel tempio e Olimpia non ricorda gi\u00e0 nulla: il suo viaggio interiore \u00e8 cominciato; il giovane la porta al sicuro fuori dal tempio, nonostante gli avvertimenti della sacerdotessa.\nIntanto Olimpia \u00e8 sulle rive di un fiume e viene raggiunta da Marte: il dio l'avverte di non entrare nel fiume, il fiume dei lamenti, ma la giovane \u00e8 decisa e si immerge; subito viene attraversata da ricordi di uccisioni e della morte di sua figlia. Uscita dall'altra parte, si ritrova ricoperta di sangue ed emette un urlo straziante. Nonostante gli avvertimenti di Marte, Olimpia decide di attraversare il secondo fiume, quello ghiacciato del dolore; cercando di non dover cadere in acqua, la giovane si fa strada su uno stretto ponte di ghiaccio che si spezza, facendola finire nel fiume: le vengono subito alla mente i ricordi del tradimento di Xena.\nIntanto Corilo sta leggendo al suo \"guscio vuoto\" le pergamene che lei stessa ha scritto, per farle ritornare la memoria, ma quando vede la descrizione che la giovane ha fatto di lui, comincia a dipingersi come un vero eroe e a sostituire il suo nome a quello di Xena nelle imprese che ha compiuto. La vera Olimpia, riuscita a uscire dal fiume gelato, spiega a Marte di aver trovato la risposta ai suoi tormenti, e credendo di aver superato il dolore del passato, si ributta nel fiume; qualcosa la spinge sottacqua e il fiume si ghiaccia sopra di lei. Con uno sforzo enorme, la giovane si arrampica sulla riva opposta: non sa cosa fare, se proseguire o tornare indietro. Il dio le dice che se vuole pu\u00f2 stare l\u00ec per l'eternit\u00e0, ma Olimpia si fa coraggio e si prepara ad attraversare l'ultimo fiume, quello del fuoco. Mentre lo attraversa, capisce finalmente che Marte non \u00e8 altro che un ricordo che lei aveva represso: quando Xena era partita da sola per uccidere Ming T'ien, il dio della guerra le aveva offerto il suo aiuto per precedere l'amica in Cina e fermarla. Olimpia riesce a capire che era gelosa, perch\u00e9 credeva che la loro amicizia era pi\u00f9 importante per lei che per Xena. A questo punto non le resta che l'ultima scelta: cancellare tutti i suoi ricordi, o superare i dolori del passato e conviverci.\nNel frattempo, Corilo ha convinto l'Olimpia senza ricordi che lui \u00e8 un grande eroe e che lei \u00e8 profondamente innamorata di lui; la giovane si butta tra le sue braccia, ma Corilo capisce quello che ha fatto e le rivela la verit\u00e0: era tutta una menzogna, tranne quella volta in cui lei aveva ballato nuda sotto la pioggia. Quando Olimpia lo prende per le orecchie e gli dice che \u00e8 una cosa che non ha mai fatto e mai far\u00e0, il giovane capisce che l'amica ha deciso di tenersi i ricordi. Xena raggiunge i due: aveva dato loro appuntamento in quel luogo proprio perch\u00e9 aveva capito che Olimpia aveva dei problemi col suo passato, e aveva deciso di lasciarle il suo spazio. Ma ora entrambe sono contente, perch\u00e9 la giovane ora li ha risolti.\nXena e la Stella del Mare.\nTrama.\nVenere ha fatto rubare al brigante Meceneo un bellissimo diamante, la Stella del Mare, e gli ha ordinato di portarlo sul monte Parnaso, dove uno studioso dei cieli lo spedir\u00e0 in cielo e lo far\u00e0 diventare la \"stella di Venere\". Xena, Olimpia e Corilo raggiungono il suo tempio, intenzionati a fermarla: il diamante rubato \u00e8 la stella pi\u00f9 importante di tutte, perch\u00e9 punto di riferimento per tutti gli esseri umani. La dea, per\u00f2, lancia su tutti e tre un incantesimo che li rende ossessionati da ci\u00f2 a cui stanno pensando: Corilo crede cos\u00ec di essere Asterio l'uomo scimmia, Olimpia perde la testa per s\u00e9 stessa e Xena prova un forte desiderio di pescare. Il trio si dirige cos\u00ec verso un lago, ma prima causano una frana per far deviare Meceno sulla loro strada. Intanto la guerriera capisce, dai loro comportamenti strani, che i due amici sono rimasti vittima di un sortilegio, ma non capisce che lo stesso \u00e8 successo anche a lei; cos\u00ec si concentra nella pesca, e il suo obiettivo \u00e8 il Saltarino, un pesce che lei e suo fratello Linceo avevano visto da fanciulli e che volevano riuscire a catturare. Intanto Corilo porta con s\u00e9 Olimpia sugli alberi, deciso a trasformarla nella sua sposa Giliana; ritrovata da Xena, la giovane viene convinta dall'amica ad andare a cercare il diamante: infatti, Xena le dice che Venere l'ha rubato credendosi la bellezza fatta persona; credendo di essere pi\u00f9 bella della dea, Olimpia parte alla ricerca di Meceneo. Mentre il brigante \u00e8 nei pressi del lago, la giovane salta gi\u00f9 da un albero e gli ruba il diamante; Meceneo e i suoi uomini la catturano, ma la giovane viene salvata da Corilo ed entrambi vengono inseguiti dai briganti. Il gruppetto raggiunge Xena proprio mentre questa cattura il Saltarino: mentre lo tiene all'amo, combatte e mette in fuga Meceneo e i suoi, ma il pesce riesce a liberarsi e fugge. Cos\u00ec la guerriera decide di usare il diamante come esca, e convince Olimpia a farselo dare: quando sar\u00e0 in cielo, tutti potranno ammirarlo e ricordarsi della sua bellezza. Quando il Saltarino salta fuori dall'acqua e afferra la Stella del Mare, Xena taglia una fune e il diamante viene spedito in cielo assieme al pesce. L'incantesimo su Xena si spezza quando lei capisce che era ossessionata dal fatto di avere ancora delle questioni in sospeso col fratello Linceo, cos\u00ec incoraggia Olimpia a rivelare cosa la turba; la giovane dice che \u00e8 solo stanca di essere tenuta di poco conto e di essere vista solo come un'aiutante, e cos\u00ec l'incantesimo finisce anche su di lei. Xena promette che d'ora in poi la considerer\u00e0 di pi\u00f9, e le due, vedendo Corilo saltellare in giro, decidono di lasciarlo cos\u00ec fino al mattino dopo.\nXena e il presagio di sventura.\nTrama.\nXena e Olimpia sono in un villaggio marittimo, e la giovane decide di farsi leggere la mano da una veggente, la quale le predice un pericolo mortale molto vicino; le due, niente affatto preoccupate dato che la veggente ha descritto una loro giornata qualunque, si dividono per fare provviste. Mentre Olimpia cerca del cibo, vede un gruppo di prigionieri che vengono portati su una galea, da cui verranno poi spediti in una cava a lavorare; ma quello che attira l'attenzione \u00e8 vedere Autolico, re dei ladri, legato e insieme agli altri briganti. Olimpia segue il gruppo sulla galea e cerca di farsi spiegare la situazione dalle guardie, ma quando le attacca per liberare l'amico, viene catturata e la nave salpa. Xena sente le urla dell'amica e, con un salto incredibile, sale a bordo della nave. La guerriera e Olimpia incontrano cos\u00ec Taddeo, il responsabile della cava, e la sua giovane sposa Elena; egli dice loro di aver comprato i briganti per farli cercare i diamanti sepolti in quel luogo, e le due amiche capiscono cos\u00ec che Autolico si \u00e8 fatto catturare per mettere le mani su un po' di gioielli. Mentre Xena interroga l'amico, e vede chi \u00e8 in cella con lui - lo scontroso Macronio e il diciannovenne Palusio - una scossa la distrae e corre sul ponte a vedere cosa succede: in lontananza il monte Etna sta eruttando e il livello del mare \u00e8 pi\u00f9 basso del normale. Intuendo di avere poco tempo, Xena convince il capitano a invertire rotta, ma \u00e8 troppo tardi: un'onda gigantesca si abbatte sulla nave. Riuscita a mettersi in salvo appena in tempo, Xena si ritrova nella stiva della galea, e si rende conto che la nave si \u00e8 capovolta. Non vedendo Olimpia, comincia a temere per la vita dell'amica, finch\u00e9 non la ritrova solo svenuta; il capitano della nave \u00e8 invece ferito alla testa, mentre Taddeo si \u00e8 rotto una gamba; gli altri stanno bene, anche se molto scossi. Xena e Olimpia cominciano subito a curare Taddeo e il capitano, ma Macronio \u00e8 contrario e prende la giovane in ostaggio: avverte che ora uscir\u00e0 dalla galea e torner\u00e0 in superficie a nuoto, ma Xena lo convince che sono troppo in profondit\u00e0 e non ce la far\u00e0 mai; libera poi Olimpia e comincia a pensare ad un piano. Prima di tutto il gruppo gira il timone, per cercare di far fermare la galea su uno dei tanti vulcani marini presenti sul fondale del mare. Maacronio, ancora contrariato, si dirige alla porta della cabina e l'apre: subito l'aria presenta nella nave esce, facendo entrare altra acqua, mentre la nave comincia a prendere sempre pi\u00f9 profondit\u00e0. Xena chiude subito la porta, e la nave si ferma sull'orlo di un precipizio. Notando degli otri, Xena ordina a Olimpia ed Elena di riempirli d'aria: li useranno per respirare sott'acqua mentre risaliranno; sar\u00e0 dura, ma la risalita sar\u00e0 aiutata dai getti d'aria calda che escono dai vulcani. Macronio non crede che possa funzionare, e umilia Palusio: il giovane estrae una balestra per uccidere il brigante, ma viene fermato in tempo da Xena; la colluttazione fa muovere la galea, provocando una falla sotto di loro. La guerriera, con l'aiuto di Autolico, interviene subito per allargare il buco, da cui poi cominciano a uscire. Durante la risalita, per\u00f2, Macronio perde il suo otre e afferra quello di Xena; la guerriera lo caccia indietro e sta per risalire, ma decide di andarlo a recuperare. Tutto il gruppo riesce a salvarsi e si ritrova su una spiaggia: Macronio \u00e8 molto sorpreso dell'azione di Xena, non capendo perch\u00e9 gli abbia salvato la vita, ma la guerriera gli dice che da lui non si aspettava di pi\u00f9.\nXena e la statua della pace.\nTrama.\nOlimpia giunge in un villaggio dove si tiene la celebrazione annuale della pace; la giovane si scusa con Adrasto, il sindaco del villaggio, sul ritardo di Xena, che arriver\u00e0 il giorno dopo; poi si unisce ai cittadini per ammirare la statua d'oro raffigurante la pace. La mattina dopo, Adrasto \u00e8 allibito quando scopre che la statua \u00e8 stata rubata. Mentre Xena, che nel frattempo \u00e8 arrivata al villaggio, ispeziona la zona del furto, scorge tra la folla una vecchia molto sospetta. Raggiuntala, scopre che \u00e8 Autolico, e lei e Olimpia credono che sia lui il responsabile del furto. Quando il ladro nega tutto, i tre vedono delle impronte vicino al porto e capiscono che il ladro deve aver gettato la statua in acqua; Xena usa il suo tocco paralizzante sul capitano del porto per interrogarlo: questi rivela che \u00e8 stato Tarsete di Sciro a rubare la statua, e che l'ha nascosta nel suo castello sull'isola di Mykonos. Cos\u00ec il trio salpa per l'isola progettando un piano. Il giorno dopo, Olimpia entra nel castello fingendo di essere la fenicia Mirice e pretendendo di voler comprare la statua; ansioso, Tarsete d\u00e0 ordine di accendere la fornace in cui intende fondere la statua. A questo punto, Xena li raggiunge, fingendo di essere la fenicia Eufrasia, accompagnata dal servo Belladone (Autolico); anche lei si dice interessata alla statua, ma, al contrario di \"Mirice\", incoraggia Tarsete a fonderla, perch\u00e9 cos\u00ec sarebbe pi\u00f9 facile da trasportare. Prima per\u00f2 insiste nel vederla, per accertarsi che non sia un falso. Alla fornace, Autolico crea un diversivo e Xena usa il chakram per rompere la ventola dell'aria della fornace, facendole perdere cos\u00ec calore. Tarsete decide perci\u00f2 di rimandare la fusione della statua, mentre Xena caccia \"Belladone\" rimproverandogli la sua sbadataggine. Autolico esplora cos\u00ec il castello, e Xena e Olimpia gli danno tempo inscenando una competizione per la vendita dell'oro fuso. \"Eufrasia\" offre di pi\u00f9, e Tarsete organizza dei festeggiamenti per la vendita. Quella sera, Autolico e Xena organizzano il piano finale; durante la festa, Thea, la fanciulla di Tarsete, \u00e8 molto interessata dalla gobba di \"Belladone\" - fatta con un sacco pieno di monete; quando comincia a tastarla, Tarsete si accorge dell'inganno: raccontando a tutti come un tempo uccise un uomo, il cui fratello poi si vendic\u00f2 di lui rubandogli tutto ci\u00f2 che aveva, presenta agli invitati il re dei ladri. Xena, per rimediare, inscena una commedia, fingendo di essersi innamorata di lui e di averlo aiutato solo per questo. Tarsete fa rinchiudere tutti e due, mentre dice a \"Mirice\" che il giorno dopo potr\u00e0 fare la sua offerta contro il generale Scylosian che verr\u00e0 per comprare la statua. Pi\u00f9 tardi, Olimpia mette in pratica il piano di Autolico radunando pennelli e secchi per la pittura; poi va con Xena - liberatasi facilmente dalla sua camera, in cui era rinchiusa - a liberare Autolico, ma trovano solo i numerosi lucchetti con cui era stato ammanettato per terra. Temendo che voglia uccidere Tarsete, Xena va nelle stanze dell'uomo: qui trova Autolico con una spada puntata contro il nemico, ma il ladro non riesce a colpire perch\u00e9 sa che il fratello non avrebbe approvato. I due si liberano delle guardie del furfante e si recano nel cortile, dove Olimpia li avverte che il generale \u00e8 arrivato. Tarsete li raggiunge e dice a Scylosian di catturarli, ma i tre sono scomparsi, e anche la statua ha sub\u00ecto la stessa sparizione misteriosa. Incolpando Tarsete per averlo preso in giro, il generale attacca l'isola. Alla fine viene svelato il piano di Autolico: aveva dipinto il retro della statua con la vernice procuratagli da Olimpia per farla mimetizzare con le mura del castello; cos\u00ec il giorno dopo Xena, Olimpia e Autolico riportano la statua nel suo villaggio, dove ora i festeggiamenti possono continuare.\nXena e la rinascita di una dea.\nTrama.\nDavanti al tempio di Marte, Callisto si libera dal vortice tra i due mondi in cui Hercules l'aveva rinchiusa (\"Hercules e la pietra di Cronos\"). Intanto, Xena e Olimpia spiano una cerimonia in cui un'amica della giovane, Selina, sta per essere sacrificata per il ritorno di una dea. Quando affrontano gli uomini che la circondano, le due sono sorprese quando Selina si allontana con loro di sua spontanea volont\u00e0. Xena e Olimpia li inseguono, ma sono sorprese quando trovano Callisto con uno dei sacerdoti, il Sacerdote della Viva Carne, a cui ha tagliato la gola; mandando loro un bacio, la folle dea sparisce. Mentre le due si mettono alla ricerca di Selina, che credono essere una seguace di Callisto, Marte cerca di allearsi con Xena: Callisto ha iniziato a radunare seguaci e a creare un'armata per conquistare il mondo. Selina \u00e8 pronta per essere sacrificata, e quando il sacerdote Werfner sta per ucciderla, si scopre che la figura incappucciata era Xena; la donna combatte contro i guerrieri finch\u00e9 non appare Callisto, con cui inizia una dura battaglia. Marte compare e inizia ad attaccare la folle dea, ma questa afferra Werfner e scompare. Quando Selina, portata via da Olimpia, non capisce chi fosse Callisto, Xena comprende che la cerimonia era per la rinascita di Speranza, la figlia di Olimpia e di Dahak. Mentre la principessa guerriera pensa di usare la mortalit\u00e0 di Speranza contro di lei, Marte inizia a radunare un'imponente armata, riunendo tutti i suoi migliori guerrieri. Olimpia cerca di convincere Selina della malvagit\u00e0 di Speranza, ma questa non vuole saperne; quando alla fine Olimpia le rivela di essere la madre della malvagia divinit\u00e0, Selina si allontana da lei, intimorita e rispettosa allo stesso tempo. Nel frattempo Callisto e il sacerdote sono in una grotta delle \"Vette Supreme\" al cospetto di Speranza, racchiusa in un bozzolo protettivo. Callisto offre alla divinit\u00e0 il suo aiuto, ma ad una condizione: deve porre fine alla sua vita. Xena trova il nascondiglio e viene affrontata da Callisto; provocando una frana, la guerriera seppellisce la rivale sotto dei macigni e raggiunge il bozzolo. Quando sta per affondarvi la spada, per\u00f2, Marte appare e porta via Speranza. Xena raggiunge Olimpia e Selina e le tre partono alla ricerca del bozzolo, probabilmente nascosto da Marte nella \"Sala della Guerra\". Mentre la creatura emette dei suoni che aumentano man mano, Selina avverte Olimpia di fuggire, perch\u00e9 i seguaci di Speranza stanno venendo a prenderla; infatti poco dopo degli uomini si avvicinano per catturarle, e le tre si rifugiano in un capanno. Completamente circondate, riescono a uscire dal tetto e a farsi strada sugli alberi. Il giorno dopo, Xena si allontana e Olimpia, ancora non sicura della malvagit\u00e0 della figlia, dice a Selina di cercare Speranza e avvertirla dell'imminente arrivo della principessa guerriera; in realt\u00e0 \u00e8 solo un piano, perch\u00e9 cos\u00ec le due amiche potranno seguire la sacerdotessa fino alla \"Sala della Guerra\". Raggiunto il nascondiglio, Xena entra; mentre sta per seguirla, Olimpia viene fermata da Marte, che la porta al cospetto delle Parche. I due hanno ancora una questione in sospeso: Marte l'aiut\u00f2 a precedere Xena in Oriente per evitare che lei uccidesse Ming T'ien, e ora quel debito va ripagato. Olimpia \u00e8 disposta a morire se questo servir\u00e0 a salvare il mondo, ma quando tocca il filo che le Parche hanno nelle loro mani si rende conto che \u00e8 il filo della vita di Xena. Il ricatto di Marte \u00e8 molto semplice: se Xena uccider\u00e0 Speranza, morir\u00e0 anche lei. Intanto la cerimonia sacrificale ha inizio: Selina sta per essere pugnalata, quando Xena ferma il rito in tempo; nella colluttazione tra la guerriera, Callisto e Werfner che ne segue, la giovane viene per\u00f2 ferita dal sacerdote. Strisciando fino al bozzolo, sparge il suo sangue su di esso; mentre Xena si avvicina con la spada per colpirlo, viene spinta via da Olimpia. Tutti si voltano a guardare il bozzolo che si rompe e da cui, ricoperta di liquido viscoso, emerge Speranza, ora completamente identica a sua madre Olimpia.\nXena e il sacrificio supremo.\nTrama.\nNella \"Sala della Guerra\", sono tutti attoniti nel vedere il nuovo aspetto della rinata Speranza. Questa continua a fissare Olimpia in modo strano; quando Xena si getta avanti per ucciderla, la giovane si frappone tra le due, dicendo a Xena di non uccidere sua figlia. Xena lancia il chakram, ma Olimpia interviene nuovamente deviando l'arma, che ferisce lievemente Speranza: in quel lasso di tempo, Selina torna normale e invoca l'aiuto di Olimpia, per poi ritornare nuovamente succube a lei. Speranza si prepara ad attaccarle: a un gesto del capo, le armi appese alle pareti cominciano a essere scagliate contro di loro dai suoi poteri telecinetici. Usando il chakram, Xena fa cadere dal soffitto un'enorme scudo dietro il quale si ripara con Olimpia; Callisto sparisce in una fiammata portando con s\u00e9 Speranza, mentre Xena non pu\u00f2 credere a quello che ha fatto la sua amica. Mentre Olimpia spiega a Xena che se uccider\u00e0 Speranza lei subir\u00e0 la stessa fine, Callisto ubbidisce agli ordini della rinata dea, donandole dei vestiti e un bastone uguali a quelli della madre Olimpia. Questo solo per ottenere la sua ricompensa, cio\u00e8 la morte; Speranza le dice che quando non avr\u00e0 pi\u00f9 bisogno di lei, la uccider\u00e0, poi si dirigono al tempio di Marte. Nel tempio di Dahak, intanto, il dio della guerra si prostra davanti alle fiamme del Signore dell'Eterno Fuoco, garantendogli i suoi servigi. Xena e Olimpia giungono con Selina in un villaggio in cui gli uomini di Werfner stanno catturando i cittadini per sacrificarli a Dahak; mentre Xena combatte, Selina le dice che \u00e8 inutile: la stessa cosa sta accadendo in altri villaggi, e lei non pu\u00f2 salvare tutti. Nel frattempo, al tempio di Marte, Callisto \u00e8 disgustata vedendo che Speranza e il dio si sono alleati, e s'infuria quando la malvagia dea non vuole rivelarle il luogo in cui Hercules ha nascosto il pugnale intriso del sangue della cerva d'oro, unica arma in grado di uccidere una divinit\u00e0 (\"Hercules e il sangue della cerva d'oro\"). Si arrabbia di pi\u00f9 quando vede Speranza e Marte iniziare a baciarsi, cos\u00ec sparisce. Selina teme di essere usata da Xena e Olimpia per uccidere Speranza, cos\u00ec si getta da un dirupo; Xena l'afferra in tempo, ma quando si riarrampicano fuori trova Callisto che le propone un'alleanza: lei uccider\u00e0 Speranza se poi l'aiuter\u00e0 a morire. Xena rifiuta, disgustata, perch\u00e9 vuole che viva per sempre col suo dolore, ma Callisto non si arrende. Intanto Selina fugge, e Xena la lascia andare. Mentre Olimpia convince Xena ad accettare l'aiuto della folle dea, Corilo cerca di liberare alcuni innocenti che saranno sacrificati a Dahak, ma viene messo fuori gioco da Selina. Intanto Speranza esce dal tempio di Marte, ma il pugnale non \u00e8 pi\u00f9 nel luogo dove aveva visto Hercules nasconderlo. Pi\u00f9 tardi, Xena, Olimpia e Callisto giungono in un altro villaggio messo a ferro e fuoco dai seguaci di Dahak; Olimpia aiuta alcune persone a mettersi in salvo, mentre Callisto si diverte a lanciare palle infuocate in giro. Corilo e Speranza li raggiungono: credendo di parlare a Olimpia, Xena dice alla dea dov'\u00e8 nascosto il pugnale, ma capisce subito l'errore e si ferma in tempo. Marte porta in salvo Speranza, cos\u00ec il gruppo parte alla volta del tempio di Dahak. Xena caccia Corilo per via della sua sbadataggine, e poco dopo egli viene catturato dai seguaci di Dahak. Quella notte Marte visita Xena e la guerriera capisce dalle sue parole che Speranza aspetta un figlio da lui: insieme progettano di creare una nuova specie di esseri mostruosi, i Distruttori, che porteranno terrore sulla Terra; Olimpia li sente e realizza disgustata che diventer\u00e0 nonna. Il giorno dopo, la giovane riceve una proposta da Speranza: se si alleeranno, dimenticher\u00e0 che ha cercato di ucciderla; Olimpia rifiuta, e combatte contro i suoi discepoli al fianco di Xena. Le due e Callisto entrano nel tempio; Xena fa crollare il soffitto sulle fiamme di Dahak, e Corilo, qui catturato, le lancia il pugnale col sangue di cerva: la guerriera aveva finto di cacciarlo per non far sapere nulla a Callisto. Xena si avvicina alla dea, mentre Callisto mette fuori gioco Marte; questi ricorda a Olimpia il suo debito, e la giovane salta davanti all'amica, afferrando sua figlia, e insieme a lei si getta nel cratere di lava alle sue spalle. Callisto guarda la scena divertita: vedere il sacrificio di Olimpia le ha dato una nuova ragione di vivere. Xena, disgustata, si volta verso di lei e la pugnala all'addome; mentre la dea muore, la terra comincia a tremare, e Xena e Corilo continuano a guardare il cratere in cui Olimpia \u00e8 precipitata."}
{"id": "2586080", "revid": "1305772", "url": "https://it.wikipedia.org/wiki?curid=2586080", "title": "Juan Pierre", "text": "Carriera.\nPrima di diventare un professionista gioc\u00f2 a baseball al Galveston College e alla University of South Alabama.\nVenne selezionato al 13\u00ba round del Draft 1998 dai Colorado Rockies che lo mandarono a fare esperienza nelle leghe minori. Prima di esordire il MLB gioc\u00f2 con i Portland Rockies nella Northwest League e con i Carolina Mudcats nella Southern League.\nIl suo esordio nelle \"majors\" avvenne il 7 agosto 2000 nell'incontro tra i suoi Rockies e i Pittsburgh Pirates. Il giorno successivo gioc\u00f2 la sua prima gara come esterno centro titolare e batt\u00e9 la sua prima valida.\nIl 16 novembre 2002 venne ceduto ai Florida Marlins nell'ambito di uno scambio multiplo di giocatori tra i due team. Nella stagione 2003 mantenne una media battuta di .305 durante la regular season e guid\u00f2 le classifiche della National League per partite giocate, turni in battuta, basi rubate, e bunt di sacrificio. Nei play-off diede un contributo decisivo alla sua squadra con una media battuta totale di .301 e di .333 nelle sole World Series. Nella stagione successiva gioc\u00f2 tutte le partite disputate dai Marlins, battendo 221 valide e 12 tripli. Anche nella stagione successiva Pierre non salt\u00f2 nemmeno una partita della sua squadra, inoltre chiuse l'anno con la terza pi\u00f9 bassa percentuale di strikeout della MLB.\nIl 7 dicembre 2005 fu inserito in uno scambio di giocatori coi Chicago Cubs, una delle ragioni che spinsero i Marlins a privarsi di Pierre fu la volont\u00e0 della dirigenza di ridurre il monte ingaggi della squadra in previsione delle ingenti spese necessarie per la costruzione di un nuovo stadio.\nNella stagione 2006 la sua media battuta ebbe una flessione (.296) ma rimase il miglior giocatore della National League per valide battute; anche con la nuova maglia si rivel\u00f2 un giocatore molto affidabile poich\u00e9 ancora una volta non salt\u00f2 nessuna delle gare stagionali, concluse l'anno con la pi\u00f9 bassa percentuale di strikeout e con una media difensiva perfetta (1.000).\nIl 22 novembre 2006 Pierre firm\u00f2 un contratto del valore complessivo di 44 milioni di dollari con i Los Angeles Dodgers. La prima stagione con la squadra californiana lo vide ancora protagonista con 162 presenze su 162 partite giocate (quinto anno consecutivo).\nNel 2008 i Dodgers misero sotto contratto Andruw Jones per farlo giocare come esterno centro, di conseguenza Pierre venne spostato al ruolo di esterno sinistro. Con l'arrivo di Manny Ram\u00edrez Pierre divenne riserva e le sue presenze in campo furono limitate per la maggior parte al ruolo di pinch runner.\nDurante la stagione 2009, a seguito della sospensione di 50 partite inflitta a Manny Ram\u00edrez, torn\u00f2 a ricoprire il ruolo di esterno sinistro titolare per rimpiazzare il giocatore dominicano. Una volta terminata la squalifica del compagno ritorn\u00f2 a ricoprire il suo ruolo abituale di riserva.\nIl 15 dicembre 2009 il giocatore \u00e8 stato ceduto ai Chicago White Sox nell'ambito di un'operazione di mercato comprendente un indennizzo in denaro e due giocatori. I Dodgers hanno pagato al giocatore una parte dei compensi previsti dal precedente contratto che sarebbe scaduto nel 2011.\nNel 2012 passa ai Philadelphia Phillies, dove gioca una sola stagione.\nA novembre 2012 ha firmato un contratto annuale con i Miami Marlins."}
{"id": "2586082", "revid": "287204", "url": "https://it.wikipedia.org/wiki?curid=2586082", "title": "Houston Rockets 1996-1997", "text": "La stagione 1996-97 degli Houston Rockets fu la 30\u00aa nella NBA per la squadra del Texas.\nGli Houston Rockets arrivarono secondi nella \"Midwest Division\" della \"Western Conference\" con un record di 57-25. Nei play-off vinsero al primo turno con i Minnesota Timberwolves (3-0), nella semifinale di conference con i Seattle SuperSonics (4-3), perdendo poi nella finale di conference con gli Utah Jazz (4-2)."}
{"id": "2586084", "revid": "104458", "url": "https://it.wikipedia.org/wiki?curid=2586084", "title": "Yelena V\u00e4lbe", "text": ""}
{"id": "2586086", "revid": "287204", "url": "https://it.wikipedia.org/wiki?curid=2586086", "title": "The Floridians 1971-1972", "text": "La stagione 1971-72 dei Floridians fu la 5\u00aa e ultima nella ABA per la franchigia.\nI Floridians arrivarono quarti nella \"Eastern Division\" con un record di 36-48. Nei play-off persero la semifinale di division con i Virginia Squires (4-0)."}
{"id": "2586092", "revid": "1192245", "url": "https://it.wikipedia.org/wiki?curid=2586092", "title": "Glucocorticoidi di sintesi", "text": "I glucocorticoidi di sintesi sono un gruppo di farmaci utilizzati medicina come agonisti del cortisolo, un ormone secreto dai surreni.\nEffetti dei glucocorticoidi di sintesi.\nI glucorticoidi di sintesi hanno effetti analoghi a quelli del cortisolo, tra cui:\nFonti.\nI glucocorticoidi di sintesi sono prodotti a partire dall'acido colico (origine animale) o dalla diosgenina, ricavata da piante della famiglia delle \"Liliacee\" o delle \"Dioscoreacee\".\nCaratteristiche.\nI glucocorticoidi di sintesi possiedono affinit\u00e0 differenti per il recettore dei glucocorticoidi e per il recettore dei mineralcorticoidi rispetto al cortisolo. Diverse modificazioni permettono inoltre di aumentare l'emivita di questi composti sintetici. In particolare:\nIl doppio legame tra il carbonio 1 e il carbonio 2 sono inoltre escreti in forma libera (metabolismo epatico assente).\nFarmacocinetica.\nI glucocorticoidi, in virt\u00f9 della natura steroidea, sono liberamente assorbiti dopo dispensazione orale. L'uso topico (cutaneo, oculare o nebulizzatori) ha cinetiche di assorbimento variabile e difficilmente valutabili. Si distinguono glucorticoidi a breve durata d'azione, a durata intermedia e a lunga durata.\nFarmacodinamica.\nI glucocorticoidi di sintesi, analogamente al cortisolo, sono in grado di legare il recettore per i glucocorticoidi e per i mineralcorticoidi. Definendo la potenza farmacologica del cortisolo pari a 1 si possono identificare le seguenti attivit\u00e0 farmacodinamiche:\nUtilizzo clinico.\nI glucocorticoidi di sintesi trovano vasto impiego in clinica, tra cui:\nEffetti avversi.\nGli effetti avversi sono direttamente connessi con il meccanismo d'azione. Si distinguono:"}
{"id": "2586093", "revid": "287204", "url": "https://it.wikipedia.org/wiki?curid=2586093", "title": "The Floridians 1970-1971", "text": "La stagione 1970-71 dei Floridians fu la 4\u00aa nella ABA per la franchigia.\nI Floridians arrivarono quarti nella \"Eastern Division\" con un record di 37-47. Nei play-off persero la semifinale di division con i Kentucky Colonels (4-2)."}
{"id": "2586095", "revid": "26992184", "url": "https://it.wikipedia.org/wiki?curid=2586095", "title": "Digitalia '08", "text": ""}
{"id": "2586098", "revid": "287204", "url": "https://it.wikipedia.org/wiki?curid=2586098", "title": "Rochester Royals 1949-1950", "text": "La stagione 1949-50 dei Rochester Royals fu la 2\u00aa nella NBA (ex BAA) per la franchigia.\nI Rochester Royals vinsero la \"Central Division\" con un record di 51-17. Nei play-off, dopo aver perso la gara di tie-breaker con i Minneapolis Lakers, persero nella semifinale di division per 2-0 con i Fort Wayne Pistons."}
{"id": "2586102", "revid": "1318658", "url": "https://it.wikipedia.org/wiki?curid=2586102", "title": "Rochester Royals 1950-1951", "text": "La stagione 1950-51 dei Rochester Royals fu la 3\u00aa nella NBA per la franchigia.\nI Rochester Royals arrivarono secondi nella \"Western Division\" con un record di 41-27. Nei play-off vinsero la semifinale di division con i Fort Wayne Pistons (2-1), la finale di division con i Minneapolis Lakers (3-1), per vincere poi il titolo battendo in finale i New York Knicks (4-3)."}
{"id": "2586103", "revid": "287204", "url": "https://it.wikipedia.org/wiki?curid=2586103", "title": "Rochester Royals 1951-1952", "text": "La stagione 1951-52 dei Rochester Royals fu la 4\u00aa nella NBA per la franchigia.\nI Rochester Royals vinsero la \"Western Division\" con un record di 41-25. Nei play-off vinsero la semifinale di division con i Fort Wayne Pistons (2-0), perdendo poi la finale di division con i Minneapolis Lakers (3-1)."}
{"id": "2586106", "revid": "287204", "url": "https://it.wikipedia.org/wiki?curid=2586106", "title": "Rochester Royals 1952-1953", "text": "La stagione 1952-53 dei Rochester Royals fu la 5\u00aa nella NBA per la franchigia.\nI Rochester Royals arrivarono secondi nella \"Western Division\" con un record di 44-26. Nei play-off persero la semifinale di division con i Fort Wayne Pistons (2-1)."}
{"id": "2586108", "revid": "122677303", "url": "https://it.wikipedia.org/wiki?curid=2586108", "title": "Kasa (copricapo)", "text": "Un \u00e8 un tipo di cappello tradizionale del Giappone. Questa parola diventa \"gasa\" quando \u00e8 preceduta da un'altra parola che specifica il tipo di cappello o quando forma nomi composti, per il fenomeno del rendaku.\nIl \"kasa\" tipico dei monaci buddisti \u00e8 molto grande, simile ad una ciotola o a forma di fungo ed \u00e8 composto da paglia di riso intrecciata. Non ha forma conica come il cappello a cono di paglia dei contadini, e non \u00e8 alto quanto il cappello da viaggio del samurai. \u00c8 solo un grande cappello che copre dalla met\u00e0 superiore ai due terzi del volto. Pertanto, aiuta a non rivelare l'identit\u00e0 del monaco e gli permette di viaggiare senza distrarsi dai luoghi di interesse intorno a lui durante il viaggio. Molti \"kasa\" sono fatti di bamb\u00f9 e servono anche per coprirsi dalla pioggia, dalla neve e dal sole.\nTipi di kasa.\nDi seguito \u00e8 riportato un elenco di kasa:"}
{"id": "2586109", "revid": "287204", "url": "https://it.wikipedia.org/wiki?curid=2586109", "title": "Rochester Royals 1953-1954", "text": "La stagione 1953-54 dei Rochester Royals fu la 6\u00aa nella NBA per la franchigia.\nI Rochester Royals arrivarono secondi nella \"Western Division\" con un record di 44-28. Nel primo turno di play-off, disputato con Minneapolis Lakers e Fort Wayne Pistons in un girone all'italiana, vinsero due partite perdendone una. Successivamente persero la finale di division con i Minneapolis Lakers (2-1)."}
{"id": "2586112", "revid": "1788047", "url": "https://it.wikipedia.org/wiki?curid=2586112", "title": "Vimeo", "text": "Vimeo \u00e8 un sito di rete sociale video di propriet\u00e0 di IAC, lanciato nel novembre 2004.\nCaratteristica fondamentale di Vimeo \u00e8 che non consente la pubblicazione di video pornografici o qualsiasi opera che non sia stata creata unicamente dall'utente; in questa maniera il sito si pone come una vetrina internazionale per registi e creativi consentendo la possibilit\u00e0 di condividere e pubblicare video su altri siti e commentarli. \u00c8 stato il primo sito della sua categoria a consentire il caricamento di video in alta definizione.\nGli utenti si devono registrare per poter caricare i video, e nel marzo 2009 Vimeo aveva oltre 2 milioni di membri registrati con pi\u00f9 di nuovi video caricati quotidianamente di cui il 10% in alta definizione.\nIl nome Vimeo rappresenta il significato stesso del progetto: \u00e8 l'anagramma di \"movie\", \"filmato\" in inglese, ed \u00e8 la parola \"video\" con \"me\" al centro, per indicare che i contenuti video sono a cura degli utenti stessi del servizio.\nVimeo \u00e8 usato da molti artisti, fra cui Kanye West, Feeder, Quentin Dupieux, Nine Inch Nails, Moby, Lykke Li, R\u00f6yksopp, Devin the Dude, Britney Spears."}
{"id": "2586115", "revid": "599013", "url": "https://it.wikipedia.org/wiki?curid=2586115", "title": "Al Masino", "text": ""}
{"id": "2586117", "revid": "287204", "url": "https://it.wikipedia.org/wiki?curid=2586117", "title": "Rochester Royals 1954-1955", "text": "La stagione 1954-55 dei Rochester Royals fu la 7\u00aa nella NBA per la franchigia.\nI Rochester Royals arrivarono terzi nella \"Western Division\" con un record di 29-43. Nei play-off persero la semifinale di division con i Minneapolis Lakers (2-1)."}
{"id": "2586119", "revid": "599013", "url": "https://it.wikipedia.org/wiki?curid=2586119", "title": "Don Henriksen", "text": ""}
{"id": "2586123", "revid": "1005847", "url": "https://it.wikipedia.org/wiki?curid=2586123", "title": "Crasso (famiglia)", "text": "La famiglia Crasso (nelle fonti indicata anche alla latina \"Crassus\") fu una famiglia nobile della Repubblica di Ragusa.\nStoria.\nBen poco si conosce dei Crasso di Ragusa, il cui cognome lascia intuire una probabile ascendenza dalla penisola italiana. Le ultime tracce della famiglia risalgono al XVII secolo, per cui si suppone che si sia estinta in quel periodo, o che in alternativa gli ultimi discendenti si siano trasferiti in altro luogo. Tre Crasso da Ragusa hanno lasciato il loro stemma nel palazzo del Bo all'Universit\u00e0 di Padova."}
{"id": "2586124", "revid": "120925993", "url": "https://it.wikipedia.org/wiki?curid=2586124", "title": "Maestrale (cacciatorpediniere)", "text": "Il Maestrale \u00e8 stato un cacciatorpediniere della Regia Marina.\nStoria.\nNel 1937-1938 partecip\u00f2 alla guerra civile spagnola, scortando i mercantili che trasportavano i volontari italiani in Spagna.\nIl 10 giugno 1940, all'entrata dell'Italia nella seconda guerra mondiale, era caposquadriglia della X Squadriglia Cacciatorpediniere, di cui facevano parte anche i gemelli \"Grecale\", \"Libeccio\" e \"Scirocco\".\nNel corso del secondo conflitto mondiale oper\u00f2 sia con le forze da battaglia, che nella scorta ai convogli per la Libia.\nIl 2 luglio 1940 fu mandato, insieme ai gemelli, agli incrociatori leggeri \"Bande Nere\" e \"Colleoni\", alla I Divisione (incrociatori pesanti Zara, Fiume e \"Gorizia\") ed alla IX Squadriglia Cacciatorpediniere (\"Alfieri\", \"Oriani\", \"Gioberti\", \"Carducci\") a fare da scorta indiretta ad un convoglio che stava tornando dalla Libia (tale convoglio era costituito dai trasporti truppe \"Esperia\" e \"Victoria\", scortati delle torpediniere \"Procione\", \"Orsa\", \"Orione\" e \"Pegaso\", sulla rotta Tripoli-Napoli).\nIl 6 luglio prese parte alla scorta del primo convoglio di grosse dimensioni per la Libia (operazione denominata \u00abTCM\u00bb): salpato da Napoli alle 19,45, il convoglio era formato dai trasporti truppe \"Esperia\" e \"Calitea\" (che trasportavano rispettivamente 1571 e 619 militari) e dalle moderne motonavi da carico \"Marco Foscarini\", \"Vettor Pisani\" e \"Francesco Barbaro\" (il cui carico constava in tutto di 232 veicoli, 5720 t di combustibili e lubrificanti e 10.445 t di altri materiali); insieme alle quattro unit\u00e0 della X Squadriglia Cacciatorpediniere scortavano il convoglio anche gli incrociatori leggeri \"Bande Nere\" e \"Colleoni\" e la XIV Squadriglia Torpediniere (\"Procione\", \"Orsa\", \"Orione\", \"Pegaso\"). Le navi arrivarono indenni a Bengasi, porto di arrivo, l'8 luglio.\nRientrata ad Augusta, la X Squadriglia salp\u00f2 nuovamente per congiungersi con la squadra navale che partecip\u00f2 poi alla battaglia di Punta Stilo del 9 luglio, nella quale tuttavia questa formazione non ebbe un ruolo rilevante.\nIl 27 luglio il \"Maestrale\" e le unit\u00e0 gemelle salparono da Catania e si aggregarono alla scorta di un convoglio in navigazione da Napoli a Tripoli nel corso dell'operazione \u00abTrasporto Veloce Lento\u00bb (il convoglio era formato dai mercantili \"Maria Eugenia\", \"Gloriastella\", \"Mauly\", \"Bainsizza\", \"Col di Lana\", \"Francesco Barbaro\" e \"Citt\u00e0 di Bari\", con la scorta delle torpediniere \"Orsa\", \"Procione\", \"Orione\" e \"Pegaso\"): le unit\u00e0 giunsero in porto senza danni il 1\u00ba agosto, eludendo anche un attacco da parte del sommergibile britannico \"Oswald\".\nIl 9 agosto, unitamente ai tre gemelli, pos\u00f2 un campo minato nelle al largo dell'isola di Pantelleria.\nIl 21 aprile 1941 appartenne alla scorta indiretta, insieme al gemello \"Scirocco\" ed agli incrociatori leggeri \"Bande Nere\" e \"Cadorna\", ad un convoglio di rifornimenti destinati all'Afrika Korps (trasporti \"Arcturus\", \"Giulia\", \"Leverkusen\", \"Castellon\" con la scorta dei cacciatorpediniere \"Folgore\", \"Turbine\", \"Saetta\" e \"Strale\"): il convoglio arriv\u00f2 intatto a Tripoli il 24.\nL'11 maggio fece di nuovo parte della scorta indiretta, insieme agli incrociatori leggeri \"Bande Nere\", \"Cadorna\", \"Duca degli Abruzzi\" e \"Garibaldi\" ed ai cacciatorpediniere \"Alpino\", \"Fuciliere\", \"Scirocco\", \"da Recco\", \"Pancaldo\", \"Pessagno\" ed \"Usodimare\", ad un convoglio formato dai mercantili \"Preussen\", \"Wachtfels\", \"Ernesto\", \"Tembien\", \"Giulia\" e \"Col di Lana\" e che fruiva della scorta diretta dei cacciatorpediniere \"Dardo\", \"Aviere\", \"Geniere\", \"Grecale\" e \"Camicia Nera\": salpate da Napoli, le navi giunsero a Tripoli il 14.\nIl 26 maggio fece parte, insieme al gemello \"Grecale\" ed al \"Cadorna\", alla scorta di un convoglio in rotta Napoli-Tripoli (motonavi \"Andrea Gritti\", \"Sebastiano Venier\", \"Marco Foscarini\", \"Barbarigo\", \"Rialto\" ed \"Ankara\", con la scorta dei cacciatorpediniere \"Vivaldi\" e \"da Noli\" e delle torpediniere \"Cigno\", \"Procione\" e \"Pegaso\").\nIl 3 giugno pos\u00f2 sbarramenti di mine a nordest di Tripoli, unitamente ai cacciatorpediniere \"Pigafetta\", \"da Mosto\", \"Da Verrazzano\", \"da Recco\", \"Gioberti\" e \"Usodimare\" ed alle Divisioni IV (incrociatori leggeri \"Bande Nere\" e \"Alberto di Giussano\") e VII (incrociatori leggeri \"Eugenio di Savoia\", \"Duca d'Aosta\" e \"Attendolo\").\nIl 19 giugno fece parte insieme ai gemelli \"Scirocco\" e \"Grecale\", della scorta di un convoglio con destinazione Tripoli (trasporti truppe \"Marco Polo\", \"Esperia\", \"Neptunia\" ed \"Oceania\", con la scorta dei cacciatorpediniere \"Vivaldi\", \"da Recco\", \"Gioberti\" ed \"Oriani\" e della vecchia torpediniera \"Dezza\"), che era stato attaccato, senza risultati, dal sommergibile britannico \"Unbeaten\", al nelle acque di Pantelleria: le unit\u00e0 arrivarono a Tripoli il 20, ma quando ormai i trasporti avevano imboccato la rotta di sicurezza per Tripoli il sommergibile inglese \"Unique\" silur\u00f2 l'\"Esperia\", che col\u00f2 a picco nel punto 33\u00b003' N e 13\u00b003' E.\nIl 7 luglio fu di nuovo impiegato in una missione di mine nel canale di Sicilia, insieme ai cacciatorpediniere \"Scirocco\", \"Grecale\", \"Pigafetta\", \"Pessagno\", \"da Recco\", \"da Mosto\", \"Da Verrazzano\" ed alle Divisioni incrociatori IV (\"Bande Nere\" e \"di Giussano\") e VII (\"Attendolo\" e \"Duca d'Aosta\").\nIl 24 settembre salp\u00f2 da Palermo unitamente agli incrociatori leggeri \"Duca degli Abruzzi\" ed \"Attendolo\", alla III Divisione (incrociatori pesanti \"Trento\", \"Trieste\" e \"Gorizia\"), ai gemelli \"Scirocco\" e \"Grecale\" ed alla XII Squadriglia Cacciatorpediniere (\"Corazziere\", \"Lanciere\", \"Ascari\" e \"Carabiniere\") per intercettare un convoglio britannico, senza riuscirci.\nNella mattinata dell'8 novembre 1941 il \"Maestrale\" (al comando del capitano di vascello Ugo Bisciani) part\u00ec da Napoli per aggregarsi alla scorta del convoglio \u00abDuisburg\u00bb: tale convoglio, composto dai mercantili \"Duisburg\", \"San Marco\", \"Sagitta\", \"Maria\", \"Rina Corrado\", \"Conte di Misurata\" e \"Minatitlan\" (con un carico 34.473 t di rifornimenti, 389 automezzi, 243 uomini) era diretto a Tripoli con la scorta, oltre che del \"Maestrale\", che fungeva da caposcorta, dei cacciatorpediniere \"Grecale\", \"Fulmine\", \"Euro\" e \"Alfredo Oriani\" (cui si aggiungevano, come scorta indiretta, anche gli incrociatori pesanti \"Trento\" e \"Trieste\" e 4 cacciatorpediniere). Nella notte successiva il convoglio fu attaccato e distrutto dalla \"Forza K\" britannica (incrociatori leggeri \"Aurora\" e \"Penelope\" e cacciatorpediniere \"Lance\" e \"Lively\"): vennero affondati tutti i mercantili e il \"Fulmine\", mentre il \"Grecale\" riport\u00f2 gravi danni. Nel combattimento \u2013 all'inizio del quale il \"Maestrale\" procedeva in testa al convoglio \u2013 il comandante Bisciani, avendo sbagliato l'apprezzamento della situazione ed equivocato la direzione di provenienza della Forza K, ordin\u00f2 di non contrattaccare e si limit\u00f2 a coprire i mercantili con cortine fumogene. Alcuni proiettili del \"Penelope\" colpirono il \"Maestrale\", arrecandogli danni molto lievi ma abbattendo l'antenna radio: gli altri cacciatorpediniere, non ricevendo pi\u00f9 ordini, si limitarono ad imitare le manovre del caposcorta, cos\u00ec che non fu possibile proteggere i trasporti, che furono tutti affondati, n\u00e9 danneggiare le unit\u00e0 inglesi. Quando nella tarda mattinata il \"Libeccio\", che stava provvedendo ai soccorsi, fu silurato ed affondato dal sommergibile \"Upholder\", il \"Maestrale\" ne recuper\u00f2 l'equipaggio insieme all'\"Euro\".\nIl 19 novembre scort\u00f2, insieme all'\"Oriani\" ed al \"Gioberti\", il convoglio \u00abAlpha\u00bb (\"Ankara\" e \"Venier\") in rientro da Tripoli a Napoli (il convoglio fu poi dirottato su Taranto per via della presenza aeronavale britannica nel Canale di Sicilia).\nTra l'1 ed il 2 dicembre effettu\u00f2, unitamente al \"Gioberti\", una missione di trasporto di 50 tonnellate di benzina da Patrasso a Derna.\nAlle 18.40 del 13 dicembre salp\u00f2 da Taranto con un gruppo navale \u2013 corazzata \"Duilio\", incrociatore pesante \"Gorizia\", cacciatorpediniere \"Oriani\" e \"Gioberti\" \u2013 in appoggio all'operazione \u00abM. 41\u00bb (tre convogli diretti a Bengasi con partenza da Taranto ed Argostoli, con l'impiego in tutto dei mercantili \"Fabio Filzi\", \"Carlo del Greco\", \"Monginevro\", \"Napoli\", \"Ankara\", \"Capo Orso\", e come scorta dei cacciatorpediniere \"Da Recco\", \"Usodimare\", \"Pessagno\", \"Saetta\" e \"Malocello\" e della torpediniera \"Pegaso\", nonch\u00e9 di tre gruppi di appoggio); l'operazione fu per\u00f2 vittima degli attacchi dei sommergibili inglesi \"Upright\" ed \"Urge\", che affondarono il \"Filzi\" ed il \"Del Greco\" e danneggiarono seriamente la corazzata \"Littorio\", mentre l'\"Iseo\" ed il \"Capo Orso\" si procurarono gravi danni per una collisione.\nIl 16 dicembre fece parte, insieme alle corazzate \"Andrea Doria\", \"Giulio Cesare\" e \"Littorio\", agli incrociatori pesanti \"Trento\" e \"Gorizia\" ed ai cacciatorpediniere \"Granatiere\", \"Bersagliere\", \"Fuciliere\", \"Alpino\", \"Corazziere\", \"Carabiniere\", \"Oriani\", \"Gioberti\" ed \"Usodimare\", della forza di appoggio all'operazione di convogliamento per la Libia \u00abM 42\u00bb (due convogli composti in tutto dai mercantili \"Monginevro\", \"Napoli\", \"Ankara\" e \"Vettor Pisani\" scortati dai cacciatorpediniere \"Saetta\", \"Da Recco\", \"Vivaldi\", \"Da Noli\", \"Malocello\", \"Pessagno\" e \"Zeno\", entrambi partiti da Taranto e diretti a Bengasi \u2013 l'\"Ankara\" ed il \"Saetta\" \u2013 e Tripoli \u2013 le altre unit\u00e0 \u2013); le navi giunsero indenni a destinazione il 18, mentre il gruppo d'appoggio prese parte ad un inconclusivo scontro con una formazione britannica che prese il nome di prima battaglia della Sirte, nella quale comunque il \"Maestrale\" non ebbe un particolare ruolo.\nAlle 16 del 3 gennaio 1942 part\u00ec da Napoli \u2013 unitamente alla corazzata \"Duilio\", agli incrociatori leggeri \"Garibaldi\", \"Montecuccoli\" ed \"Attendolo\" ed ai cacciatorpediniere \"Scirocco\", \"Gioberti\", \"Oriani\" e \"Malocello\" \u2013 per far parte della scorta indiretta all'operazione \u00abM. 43\u00bb: l'invio di tre convogli (con l'impiego in totale dei trasporti \"Monginevro\", \"Nino Bixio\", \"Lerici\", \"Gino Allegri\", \"Monviso\" e \"Giulio Giordani\" e di una scorta diretta fornita dai cacciatorpediniere \"Vivaldi\", \"Da Recco\", \"Usodimare\", \"Bersagliere\", \"Fuciliere\", \"Freccia\" e dalle torpediniere \"Procione\", \"Orsa\", \"Castore\", \"Aretusa\" ed \"Antares\") dai porti di Messina, Taranto e Brindisi, tutti verso Tripoli; dopo l'arrivo in porto del convoglio (avvenuto il 5) il \"Maestrale\" e le altre unit\u00e0 del gruppo fecero ritorno alla base alle 4.20 del 6 febbraio.\nIl 22 gennaio fu di nuovo parte della scorta in diretta durante, stavolta, l'operazione \u00abT. 18\u00bb (l'invio di un convoglio composto dal trasporto truppe \"Victoria\" \u2013 salpato da Taranto \u2013 e dalle moderne motonavi \"Ravello\", \"Monviso\", \"Monginevro\" e \"Vettor Pisani\" \u2013 partiti da Messina \u2013, scortati dai cacciatorpediniere \"Vivaldi\", \"Malocello\", \"Da Noli\", \"Aviere\", \"Geniere\" e \"Camicia Nera\" e dalle torpediniere \"Orsa\" e \"Castore\"); le navi giunsero a Tripoli il 24, subendo per\u00f2 la perdita della \"Victoria\", affondata da due attacchi di aerosiluranti.\nIl 21 febbraio, nel corso dell'operazione \u00abK. 7\u00bb, fece parte \u2013 unitamente ai cacciatorpediniere \"Pigafetta\", \"Pessagno\", \"Usodimare\", \"Scirocco\" ed alla torpediniera \"Circe\" \u2013 della scorta di un convoglio (formato dalla grande nave cisterna \"Giulio Giordani\" e motonavi da carico \"Lerici\" e \"Monviso\") salpato da Corf\u00f9 alle 13.30 ed arrivato poi a Tripoli.\nNel corso dell'anno fu sottoposto ad importanti lavori di rimodernamento: il complesso binato prodiero da OTO 120/50 mm fu rimpiazzato con uno singolo, mentre un altro pezzo singolo da 120 fu collocato a centro nave, tra i tubi lanciasiluri; furono rimossi i pezzi illuminanti da 120 e furono al loro posto installate due mitragliere binate da Breda 20/65 Mod. 1935. Le mitragliere binate collocate in plancia furono rimpiazzate con altre singole. L'armamento antisommergibile vide la collocazione di due lanciabombe prodotti in Germania e la sostituzione delle tramogge con altre pi\u00f9 moderne.\nIl 15 agosto 1942 era di scorta, col \"Gioberti\", alla moderna motonave \"Rosolino Pilo\", quando questa fu dapprima danneggiata da aerosiluranti e poi affondata dal sommergibile britannico \"P 44\", mentre il \"Gioberti\" fu danneggiato dagli aerei: il \"Maestrale\" fece ritorno a rapani e torn\u00f2 poi col \"Malocello\" sul luogo dell'affondamento, recuperando l'intero equipaggio della \"Pilo\".\nIl 4 novembre salp\u00f2 da Napoli per scortare a Tripoli \u2013 insieme al \"Grecale\", all'\"Oriani\", al \"Gioberti\", alle torpediniere \"Clio\" ed \"Animoso\" e ad un altro moderno cacciatorpediniere, il \"Velite\" \u2013 le motonavi \"Giulia\" e \"Chisone\" ed il piroscafo \"Veloce\": nonostante i continui attacchi aerei, il convoglio fu uno degli ultimi a poter arrivare indenne in Libia.\nTra il 12 ed il 16 del mese fu impiegato, insieme alle altre unit\u00e0 della squadriglia, per il trasporto di truppe e materiali in Tunisia.\nIl 28 novembre, di pomeriggio, salp\u00f2 da Biserta di scorta, insieme al \"Folgore\" ed all'\"Animoso\", all'incrociatore ausiliario \"Citt\u00e0 di Napoli\": quest'ultimo fu scosso, alle 22.40, da un'esplosione a prua ed affond\u00f2 dopo una cinquantina di minuti, al largo di Capo San Vito Siculo; il \"Maestrale\" e le altre unit\u00e0 svolsero caccia antisommergibile ma, non avendo individuato bersagli, si ritenne che l'affondamento del \"Citt\u00e0 di Napoli\" fosse dovuto ad una mina. \"Folgore\" e \"Maestrale\" provvidero a recuperare l'equipaggio della nave affondata.\nIl 30 novembre effettu\u00f2, insieme al \"Grecale\" ed all'\"Ascari\", una missione di posa di mine nel Canale di Sicilia; di ritorno da tale missione fu inviato, col resto della X Squadriglia, a rafforzare la scorta del convoglio \u00abB\u00bb (da Napoli alla Tunisia con i piroscafi \"Arlesiana\", \"Achille Lauro\", \"Campania\", \"Menes\" e \"Lisboa\" e la scorta originaria delle torpediniere \"Sirio\", \"Orione\", \"Groppo\" e \"Pallade\" cui si aggiunse poi anche un'altra torpediniera, l'\"Uragano\"), che fu comunque fatto rientrare alla notizia dell'uscita in mare della Forza Q britannica (incrociatori leggeri \"Aurora\", \"Sirius\" ed \"Argonaut\", cacciatorpediniere canadesi \"Quiberon\" e \"Quentin\"), che poi, nella notte del 2 dicembre, intercett\u00f2 e distrusse il convoglio \u00abH\u00bb, che invece era stato fatto proseguire.\nIl 9 gennaio 1943 il \"Maestrale\" salp\u00f2 da Napoli al comando del capitano di vascello Nicola Bedeschi per scortare in Tunisia, insieme al moderno cacciatorpediniere \"Corsaro\", la motonave \"Ines Corrado\", ma verso le otto di quella sera, mentre il convoglio si trovava una quarantina di miglia ad est di Biserta, il \"Maestrale\" venne colpito da un siluro, perdendo la poppa (per una lunghezza di 12 metri) e ritrovandosi immobilizzato. Il \"Corsaro\" si avvicin\u00f2 per assisterlo, ma salt\u00f2 a sua volta su due mine, inabissandosi con 187 uomini del suo equipaggio. Il \"Maestrale\", gravemente danneggiato ed impossibilitato a muovere, and\u00f2 alla deriva rischiando di finire su campi minati italiani, ma il comandante Bedeschi riusc\u00ec a far ormeggiare la nave su fondali di ben 350 metri facendo legare insieme le due catene delle ancore. Raggiunto poi dalle unit\u00e0 di soccorso, il cacciatorpediniere fu trainato a Biserta dove trascorse due settimane per le prime riparazioni provvisorie, e dove fu mancato di poco da bombe durante un bombardamento aereo statunitense.\nIl 31 gennaio, dopo alcune riparazioni provvisorie, inizi\u00f2 il trasferimento del cacciatorpediniere danneggiato, a rimorchio della torpediniera \"Animoso\" e con la scorta di due corvette, ma durante la navigazione la corvetta \"Procellaria\" salt\u00f2 su una mina, perdendo la poppa e 24 uomini; affond\u00f2 tre ore dopo, nonostante il tentativo di soccorso della vecchia torpediniera \"Prestinari\", uscita da Biserta per portare aiuto e saltata anch'essa su di una mina, con la morte di 84 uomini. Il \"Maestrale\" e l'\"Animoso\" poterono invece arrivare a Trapani, e da l\u00ec a Napoli.\nDopo altre riparazioni effettuate a Napoli, il \"Maestrale\" ne ripart\u00ec a rimorchio il 1\u00ba aprile \u2013 insieme al cacciatorpediniere \"Corazziere\", che era invece privo della prua, causa una bomba d'aereo andata a segno mentre era all'ormeggio nel porto di Napoli \u2013 e giunse a Genova il 3, iniziando i lavori di grandi riparazioni.\nL'armistizio sorprese la nave ancora ai lavori, in bacino di carenaggio; il 9 settembre 1943 fu autoaffondato dall'equipaggio.\nIl relitto, recuperato dai tedeschi, fu da questi nuovamente affondato a fine guerra; recuperato nel dopoguerra, fu avviato alla demolizione.\nIl \"Maestrale\" aveva effettuato complessivamente 157 missioni di guerra (14 con le forze navali, 5 di posa di mine, 2 di caccia antisommergibile, 2 di bombardamento controcosta, 3 di trasporto, 52 di scorta convogli, 24 addestrative e 55 di trasferimento o di altro tipo), percorrendo 54.859 miglia e trascorrendo 333 giorni ai lavori.\nComandanti.\nCapitano di vascello Franco Garofalo \"(nato a Roma il 9 giugno 1898)\" (10 settembre 1938 - gennaio 1941)\nCapitano di vascello Ugo Bisciani \"(nato a Roma il 9 febbraio 1897)\" (gennaio - 10 novembre 1941)\nCapitano di vascello Stanislao Caraciotti \"(nato a Roma l'11 dicembre 1897)\" (10 novembre - 6 dicembre 1941)\nCapitano di vascello Riccardo Pontremoli \"(nato a Spezia il 21 marzo 1900)\" (7 dicembre 1941 - 29 novembre 1942)\nCapitano di vascello Nicola Bedeschi \"(nato ad Ancona il 31 luglio 1900)\" (30 novembre 1942 - maggio 1943)"}
{"id": "2586125", "revid": "767487", "url": "https://it.wikipedia.org/wiki?curid=2586125", "title": "Il primo dei pochi", "text": "Il primo dei pochi (\"The First of Few\") \u00e8 un film del 1942 diretto da Leslie Howard e interpretato dallo stesso Howard e da David Niven. Il titolo allude alle parole di Winston Churchill, che nel descrivere le gesta degli aviatori impegnati nella Battaglia d'Inghilterra disse: \u00abMai nel campo degli umani conflitti tanti dovettero cos\u00ec tanto a cos\u00ec pochi\u00bb .\nNegli Stati Uniti il film \u00e8 conosciuto anche col titolo di Spitfire.\nTrama.\nIl film racconta la storia di Reginald Joseph Mitchell, progettista di un rivoluzionario monoplano. Con l'aiuto del suo amico pilota Geoffrey Crisp, Mitchell vince numerosi trofei. Recatosi in Germania con la moglie e l'amico Crisp dopo l'avvento del nazismo, al ritorno Mitchell si impegna con tutte le sue energie nella progettazione di un nuovo aereo da combattimento, lo Spitfire, che dovr\u00e0 contrastare la crescente potenza militare tedesca. Ma la sua salute debole \u00e8 compromessa dal duro lavoro e morir\u00e0 alla vigilia della guerra.\nProduzione.\nPienamente cosciente della sua scarsa somiglianza fisica e caratteriale con R.J. Mitchell, Leslie Howard si avvalse della consulenza della moglie di Mitchell e di suo figlio Gordon, che frequentarono assiduamente il set durante la produzione.\nPer l'importanza propagandistica del film, la RAF contribu\u00ec con materiale filmato relativo agli Spitfire, e Leslie Howard ottenne dallo stesso Churchill il permesso di effettuare le riprese in vari aeroporti militari \nIl produttore statunitense Samuel Goldwyn autorizz\u00f2 la partecipazione di David Niven, che era sotto contratto con la Metro-Goldwyn-Mayer, in cambio dei diritti di distribuzione negli Stati Uniti. Niven stava prestando il servizio militare in Gran Bretagna ed ottenne una speciale autorizzazione del War Office per interpretare il film."}
{"id": "2586127", "revid": "37351306", "url": "https://it.wikipedia.org/wiki?curid=2586127", "title": "Espero (cacciatorpediniere)", "text": ""}
{"id": "2586128", "revid": "37387283", "url": "https://it.wikipedia.org/wiki?curid=2586128", "title": "Aquilone (cacciatorpediniere)", "text": ""}
{"id": "2586132", "revid": "1226", "url": "https://it.wikipedia.org/wiki?curid=2586132", "title": "Classificazione Hynek", "text": ""}
{"id": "2586135", "revid": "26992762", "url": "https://it.wikipedia.org/wiki?curid=2586135", "title": "Kawasaki er 6n", "text": ""}
{"id": "2586137", "revid": "26992826", "url": "https://it.wikipedia.org/wiki?curid=2586137", "title": "Honda cbf600", "text": ""}
{"id": "2586138", "revid": "287204", "url": "https://it.wikipedia.org/wiki?curid=2586138", "title": "Federazione calcistica dell'Isola di Man", "text": "La Federazione calcistica dell'Isola di Man (Isle of Man Football Association) \u00e8 l'organo che governa il calcio nell'Isola di Man. Nonostante sia affiliata alla Football Association, non \u00e8 membro n\u00e9 UEFA n\u00e9 FIFA, perci\u00f2 i club non possono prendere parte a tutte le competizioni internazionali.\nStoria.\nL'IoMFA ha sede a Douglas presso lo stadio multifunzionale The Bowl. La federazione controlla tutti i livelli calcistici nazionali.\nAd essa sono affiliati 26 club tra l'Isle of Man Football League e l'Isle of Man Football Combination, campionato organizzato tra le \"riserve\" delle varie squadre. La federazione dirige anche la Selezione di calcio dell'Isola di Man.\nMembri.\nI 26 club affiliati all'Isle of Man FA sono:"}
{"id": "2586144", "revid": "121146930", "url": "https://it.wikipedia.org/wiki?curid=2586144", "title": "Sandra e Raimondo Supershow", "text": "Sandra e Raimondo Supershow \u00e8 stato un programma televisivo italiano andato in onda la domenica nella fascia preserale dal 20 giugno al 12 settembre 2004 su Canale 5, nato da un'idea di Edmondo Conti, che ha supervisionato le produzioni di intrattenimento di Canale 5 dal 2000 al 2006.\nIl programma.\nLa trasmissione, l'ultima condotta dalla coppia Sandra Mondaini e Raimondo Vianello, \u00e8 andata in onda ogni domenica su Canale 5, dalle 18 alle 20, per 13 puntate nell'estate del 2004. ed \u00e8 stato poi replicato su Mediaset Extra dall'8 marzo 2014, celebrando la carriera della coppia di coniugi all'interno del gruppo Mediaset: i due sono entrati nell'azienda quando ancora era chiamata Fininvest, nel 1982. \nNel programma, realizzato presso lo studio 10 di Cologno Monzese, la coppia interagiva con un gruppo di ragazzi e ragazze intorno ai vent'anni, che faceva loro domande attinenti alla loro carriera o meno. I due rispondono alle domande mandando spesso in onda spezzoni di filmati in cui sono protagonisti, presi dalle precedenti trasmissioni del duo, come \"Attenti a noi due\", \"Zig Zag\", \"SandraRaimondo Show,\" \"Il gioco dei 9\", \"Casa Vianello\", ma anche filmati tratti da programmi nei quali sono stati ospiti occasionali, come per esempio \"Non \u00e8 la Rai\"."}
{"id": "2586145", "revid": "36426", "url": "https://it.wikipedia.org/wiki?curid=2586145", "title": "Adorazione del Bambino con i santi Gerolamo, Maddalena e Ilarione", "text": ""}
{"id": "2586147", "revid": "36426", "url": "https://it.wikipedia.org/wiki?curid=2586147", "title": "Sant'Antonio Abate e san Michele Arcangelo (Filippo Lippi)", "text": ""}
{"id": "2586148", "revid": "767487", "url": "https://it.wikipedia.org/wiki?curid=2586148", "title": "Club Deportivo Laudio", "text": "Il Club Deportivo Laudio, \u00e8 una societ\u00e0 calcistica con sede a Llodio, nei Paesi Baschi, in Spagna.\nGioca nella \"Regional Preferente de \u00c1lava\", il quinto livello del campionato spagnolo, in seguito alla doppia retrocessione (una maturata sul campo, l'altra dovuta a irregolarit\u00e0 amministrative) patita al termine della stagione 2013/14.\nStoria.\nIl club ha modificato il proprio nome pi\u00f9 volte: ecco la cronologia\nCollegamenti esterni.\n Sito ufficiale"}
{"id": "2586151", "revid": "36426", "url": "https://it.wikipedia.org/wiki?curid=2586151", "title": "Adorazione del Bambino con santi", "text": ""}
{"id": "2586155", "revid": "2179318", "url": "https://it.wikipedia.org/wiki?curid=2586155", "title": "Riccardo Pentimalli", "text": "Biografia.\nNacque a Palmi il 29 febbraio 1884, figlio di Luigi e di Giuseppina Contestabile. Terminata la Regia Accademia Militare di Artiglieria e Genio di Torino, partecip\u00f2 alla spedizione di conquista della Libia come sottotenente di artiglieria. Allo scoppio della prima guerra mondiale, con il grado di capitano, fu assegnato al forte di Punta Corbin posto a difesa della Val d'Astico e successivamente, passato agli ordini della 4\u00aa Armata, combatt\u00e9 nel nord-est dell'Italia fino alla vittoria.\nIl 3 novembre 1918, con salvacondotto del Comando supremo firmato dal generale Pietro Badoglio, fu inviato a Vienna in qualit\u00e0 di membro della commissione armistiziale. Al rientro dall'Austria, dapprima ebbe il comando del 5\u00ba Reggimento artiglieria da campagna e poi quello della Scuola di artiglieria di Bra. Successivamente, durante la guerra d'Etiopia, ricopr\u00ec la carica di Capo di stato maggiore del II Corpo d'armata.\nScoppiata la seconda guerra mondiale, nel marzo 1941, in Albania, port\u00f2 la 32\u00aa Divisione fanteria \"Marche\", in suo comando del 1\u00ba febbraio 1940. Assunto il comando del raggruppamento formato dalla sua divisione, dal gruppo carri della 131\u00aa Divisione corazzata \"Centauro\" e da reparti di \"camicie nere\", ottenne lo sfondamento del fronte jugoslavo e occup\u00f2 Cattaro, Ragusa e Spalato.\nIn conseguenza dell'attacco da lui predisposto e coordinato, la Jugoslavia invi\u00f2 al suo comando avanzato una delegazione che offr\u00ec la resa delle proprie forze armate e la cessazione delle ostilit\u00e0. A seguito di questi avvenimenti fu decorato di medaglia d'argento al valor militare.\nGrazie ad alcune operazioni di rastrellamento e di \"intelligence\" effettuate da reparti della divisione \"Marche\" ai suoi ordini, fu individuata in una caverna una cospicua parte delle riserve auree jugoslave: 1.120 casse contenenti circa 56 tonnellate di oro in barre e monete. Dopo aver depistato tedeschi e inglesi, il generale Pentimalli - che rifiut\u00f2 di avanzare qualsiasi pretesa di ricompensa per tale enorme preda bellica - trasfer\u00ec l'oro, via terra, a Trieste, consegnandolo ai rappresentanti della Banca d'Italia.\nNella fine giugno 1941 (esattamente il 26) rientr\u00f2 in Italia e a Perugia assunse (dal 13 agosto) il comando della nascente 151\u00aa Divisione fanteria \"Perugia\" che nel dicembre successivo port\u00f2 nei Balcani, prima in Croazia e Montenegro e poi in Albania partecipando alla lotta antipartigiana. Nell'agosto 1943, promosso generale di corpo d'armata, rientr\u00f2 in Italia.\nIl 30 agosto 1943 gli fu assegnato il comando del XIX Corpo d'armata, incaricato della difesa della Campania. Nelle visite ufficiali ai suoi diretti superiori - il generale d'armata Arisio e il comandante del Gruppo d'armate Sud, Umberto di Savoia - egli non fu in alcun modo preallertato dell'imminente proclamazione dell'armistizio. Nonostante i termini dell'armistizio fossero gi\u00e0 stati concordati con gli anglo-americani e nonostante ne fosse prevista la firma per il giorno successivo a quello del suo incontro con il principe ereditario, non gli fu detta una sola parola al riguardo.\nEgli assunse materialmente il comando del XIX Corpo d'armata il 3 settembre 1943, esattamente lo stesso giorno della sottoscrizione segreta dell'armistizio e 5 giorni prima della sua proclamazione ufficiale. Suo subordinato era il generale di brigata Ettore Deltetto, comandante della Difesa territoriale di Napoli\nIl generale Pentimalli, fu accusato di collaborazionismo e della mancata difesa di Napoli che fu l'ultima grande citt\u00e0 italiana a cadere in mano tedesca. Per l'accusa di collaborazionismo fu lo stesso Alto Commissario per la punizione dei delitti fascisti a proscioglierlo \"perch\u00e9 il fatto non sussiste\" ma, processato per \"abbandono di comando\", con sentenza dichiarata inappellabile, il 24 dicembre 1944 fu condannato dall'Alta Corte di Giustizia a 20 anni di reclusione perch\u00e9, nonostante venisse riconosciuta \"la schiacciante superiorit\u00e0 delle forze germaniche\" i difensori italiani avrebbero potuto fare \"qualcosa di pi\u00f9 e meglio\". L'inappellabilit\u00e0 per\u00f2 inficiava la legittimit\u00e0 formale della sentenza, e il 27 dicembre 1945 la Corte Suprema di Cassazione - sezioni unite penali - stabil\u00ec che le sentenze dell'Alta Corte erano inappellabili solo se \"giuste\", riconobbe che in precedenza v'era stata \"l'inosservanza di quel minimo di elementi che garantiscono il regolare svolgimento di un processo\", annull\u00f2 la sentenza dell'Alta Corte e ordin\u00f2 la sua immediata scarcerazione.\nPertanto Pentimalli venne completamente riabilitato e collocato in pensione con rivalutazione di arretrati ed emolumenti spettanti, cosa che non successe a Deltetto che mor\u00ec nel carcere di Procida.\nAmmalatosi di tumore, si spense a Venezia il 23 maggio 1953."}
{"id": "2586157", "revid": "38120", "url": "https://it.wikipedia.org/wiki?curid=2586157", "title": "Emiliano Cecere", "text": ""}
{"id": "2586163", "revid": "120664145", "url": "https://it.wikipedia.org/wiki?curid=2586163", "title": "Pleiadi (torpediniera)", "text": " \nLa Pleiadi \u00e8 stata una torpediniera della Regia Marina.\nStoria.\nAll'ingresso dell'Italia nella seconda guerra mondiale la \"Pleiadi\" faceva parte della XIV Squadriglia Torpediniere di base a Messina, che formava insieme alle gemelle \"Partenope\", \"Pallade\" e \"Polluce\". Comandava l'unit\u00e0 il tenente di vascello Carlo Borello.\nIl 16 giugno 1940 la \"Pleiadi\" ricevette la bandiera di combattimento a Crotone, offerta dalla locale Lega Navale (nel corso delle sue missioni la nave fu a Crotone anche il 13 settembre ed il 5, 14 e 20 ottobre dello stesso anno).\nNel primo periodo del conflitto la nave fu impiegata prevalentemente in compiti di scorta convogli e vigilanza antisommergibile nel Tirreno meridionale e nello Ionio. Successivamente oper\u00f2 in missioni di scorta anche verso l'Africa settentrionale.\nIl 6 agosto la torpediniera, insieme alle gemelle \"Aldebaran\", \"Cigno\" e \"Cassiopea\", scort\u00f2 gli incrociatori \"Alberico da Barbiano\" ed \"Alberto di Giussano\" ed i cacciatorpediniere \"Pigafetta\" e \"Zeno\" impegnati nella posa di sbarramenti di mine nelle acque di Pantelleria.\nTra il 31 agosto ed il 1\u00ba settembre 1940 la \"Pleiadi\" e la \"Partenope\" scortarono lungo la rotta di rientro a Taranto la corazzata \"Giulio Cesare\", colta da avarie alle macchine durante un'uscita in mare.\nIl 14 aprile 1941 lasci\u00f2 Napoli per scortare a Tripoli, insieme ai cacciatorpediniere \"Grecale\", \"Geniere\", \"Aviere\" e \"Camicia Nera\", i piroscafi \"Alicante\", \"Santa Fe\", \"Maritza\" e \"Procida\"; dopo una sosta a Palermo durata dal 17 alle otto di mattina del 18 aprile per evitare l'attacco da parte di navi inglesi, il convoglio prosegu\u00ec per il porto libico ove giunse il 20.\nAlle 20.30 del 12 maggio la \"Pleiadi\", di scorta al piroscafo \"Bosforo\", diede la caccia con bombe di profondit\u00e0 ad un sommergibile al largo di Tripoli: in quest'azione potrebbe essere stato affondato il sommergibile britannico \"Undaunted\", che potrebbe tuttavia (pi\u00f9 probabilmente) anche essere saltato su mine od essere stato affondato dalla torpediniera \"Pegaso\".\nDal 15 al 19 maggio la torpediniera scort\u00f2 da Tripoli a Bengasi il piroscafo \"Silvio Scaroni\", che durante la navigazione venne anche infruttuosamente attaccato dal sommergibile HMS \"Unbeaten\" nel punto 32\u00b046' N e 14\u00b006' E (al largo di Tagiura).\nIl 31 maggio 1941 la \"Pleiadi\" era all'ormeggio nel porto di Tripoli (dov'era arrivata da poco) quando, verso mezzogiorno, un idrovolante da ricognizione italiano CANT Z.501, guastatosi (altre fonti parlano invece di un'errata manovra), si schiant\u00f2 sul ponte di poppa della nave ed esplose: a bordo della torpediniera si svilupp\u00f2 un furioso incendio, che risult\u00f2 presto indomabile; per evitare ulteriori danni ad altre navi (qualora gli incendi avessero raggiunto i depositi munizioni provocandone l'esplosione) la \"Pleiadi\" venne rimorchiata fuori del porto, dove si cerc\u00f2 di portarla ad incagliare, ma alcune ore pi\u00f9 tardi affond\u00f2 lasciando affiorare le sovrastrutture centrali e prodiere. Le sovrastrutture andarono pressoch\u00e9 distrutte, mentre lo scafo ebbe seri danni a causa dell'incendio. Ci furono 21 feriti e 18 morti (dal diario del marinaio Salvatore Ferrara, sopravvissuto all'affondamento).\nIl 13 ottobre 1941, durante la fase iniziale dei lavori di recupero, la \"Pleiadi\" venne attaccata da aerei britannici e colpita da una bomba. Ulteriormente danneggiata immediatamente dopo anche da una mareggiata, la torpediniera venne considerata perduta ed abbandonata dopo l'asportazione dei materiali rimovibili e riutilizzabili.\nComandanti\nTenente di vascello Carlo Borello \"(nato a Napoli il 12 luglio 1908)\" (10 giugno 1940 - 13 ottobre 1941)"}
{"id": "2586172", "revid": "339392", "url": "https://it.wikipedia.org/wiki?curid=2586172", "title": "FC Karnten", "text": ""}
{"id": "2586177", "revid": "288268", "url": "https://it.wikipedia.org/wiki?curid=2586177", "title": "Hitra cesta", "text": ""}
{"id": "2586178", "revid": "767487", "url": "https://it.wikipedia.org/wiki?curid=2586178", "title": "Rodrigo Mel\u00e9ndez", "text": "Carriera.\nClub.\nInizialmente scartato dal Colo-Colo e dall'Universidad de Chile per la sua altezza, venne selezionato dal Cobreloa, con cui esord\u00ec nel 1996 in Primera Divisi\u00f3n.\nRimase al Cobreola fino al 2003, di cui fu sempre titolare e con il quale vinse sia il torneo di apertura che di chiusura del 2003.\nSeguirono due anni in Argentina, prima al Quilmes e poi all'Estudiantes. Nel 2006 fece ritorno in Cile proprio nel club che lo rifiut\u00f2 anni prima, il Colo-Colo, col quale vinse altri due tornei di apertura e altrettanti di chiusura, raggiungendo anche il secondo posto nella Copa Sudamericana 2006.\nIl 17 gennaio 2011, dopo 5 stagioni al Colo-Colo, venne ingaggiato dal Club Deportivo Municipal Iquique. Nel 2013 pass\u00f2 dapprima al San Luis de Quillota ed infine al San Antonio Unido, con cui concluse la sua carriera.\nNazionale.\nVenne pre-selezionato per prendere parte alla selezione olimpica per i Giochi della XXVII Olimpiade, a cui per\u00f2 dovette rinunciare per un infortunio.\nFece il suo esordio con la nazionale cilena il 1\u00ba luglio 2001 contro il . Fu titolare della nazionale durante le qualificazioni al campionato mondiale di calcio 2006, a cui per\u00f2 il Cile non riusc\u00ec a qualificarsi."}
{"id": "2586183", "revid": "125938490", "url": "https://it.wikipedia.org/wiki?curid=2586183", "title": "Train (film)", "text": "Train \u00e8 un film horror slasher del 2008 diretto e sceneggiato da Gideon Raff.\nIn sviluppo dalla primavera 2007, il film \u00e8 stato concepito originariamente come rifacimento di \"Terror Train\" (1980, regia di Roger Spottiswoode); ma con il proseguimento della produzione si opt\u00f2 per la non riproduzione del cult canadese, scegliendo invece una rivisitazione in chiave moderna dell'opera basandosi su una sceneggiatura originale scritta per mano di Raff.\nIl film \u00e8 stato oggetto di diversi tagli a causa dei forti contenuti; la durata originale era di 96 minuti ma non \u00e8 mai stata presentata al pubblico, neanche all'anteprima mondiale avvenuta allo Screamfest Festival dove \u00e8 stata proiettata la versione \"X\" tagliata di 27 minuti.\nTrama.\nEuropa dell'Est.\nUn gruppo di studenti collegiali statunitensi sono in viaggio per una gara d'atletica in cui concorrono tra i partecipanti. La notte prima di partire, il gruppo va ad un festino e gli effetti perdurano anche il giorno successivo, e per questo i ragazzi perdono il treno diretto.\nAl gruppo viene quindi offerto un viaggio alternativo in un treno che porta alla stessa destinazione ma fa un diverso percorso, che accettano. I ragazzi sono inconsapevoli, per\u00f2, del fatto che a bordo con loro ci sono anche dei pazzi omicidi che vogliono concludere nel sangue il loro viaggio.\nProduzione.\n\"Train\" nasce inizialmente come rifacimento del film culto canadese \"Terror Train\" (1980). Annunciato dai produttori Avi Lerner e Danny Dimbort per la Nu Image nell'aprile 2007, Gideon Raff \u00e8 stato incaricato come regista e sceneggiatore. A conferma del fatto che il soggetto iniziale fosse basato sul film di Roger Spottiswoode, il titolo di lavorazione usato per la pellicola era \"Terror Train\".\nSviluppato successivamente come revisione in chiave moderna, alcuni elementi del soggetto originale sono stati cambiati notevolmente. Raff ha voluto distaccarsi dal film di Spottiswoode, anche se ha dichiarato d'esserne un grande ammiratore, annunciando che per la sceneggiatura ha scritto un soggetto di propria mano viste le sue intenzioni di non trasporre un rifacimento, ricercando informazioni sugli atti delittuosi che avvengono nell'Europa orientale per descrivere un film dell'orrore intelligente.\nLe riprese si sono svolte interamente in Bulgaria all'interno degli studi cinematografici New Boyana della capitale, Sofia.\nA Raff \u00e8 molto piaciuto il treno bulgaro usato per le riprese, perch\u00e9 il suo aspetto gli ricordava un \"Orient Expres\" vecchio stile. L'attrice Thora Birch si \u00e8 impegnata molto sull'interpretazione del suo personaggio che in origine fu di Jamie Lee Curtis, e Raff ha giudicato eccitante lavorare con lei proprio per l'enorme impegno fornito dalla Birch durante le riprese. Riguardo alle difficolt\u00e0 nel riprendere gran parte della pellicola in un ambiente chiuso come il treno, Raff ha rilasciato una personale dichiarazione:\nDistribuzione.\nLa durata effettiva della pellicola \u00e8 di 96 minuti, 27 dei quali sono stati tagliati per le scene contenenti violenza, sesso esplicito e particolare disturbo per la visione del pubblico.\nIl 16 novembre 2009 \u00e8 stata pubblicata negli Stati Uniti d'America l'edizione DVD.\nCensura.\nA causa delle forti scene di violenza e sesso, il film \u00e8 stato oggetto di diverse revisioni del girato per poterne avviare la messa in commercio.\nUna versione tagliata di tipo \"X\" \u00e8 stata presentata il 16 ottobre 2008 allo Screamfest Festival; questo tipo di censura veniva adottato esclusivamente per i film di genere pornografico ma \u00e8 stato accordato in base ai forti contenuti trattati nella pellicola.\nLa Lions Gate compr\u00f2 i diritti cinematografici dell'opera con l'intenzione di una messa in vendita per il commercio casalingo, e ottenne dal comitato di censura un visto \"R\" (restrittivo) riuscendo a pubblicare una edizione per il mercato home video."}
{"id": "2586185", "revid": "599013", "url": "https://it.wikipedia.org/wiki?curid=2586185", "title": "Nicol\u00e1s Cordova", "text": ""}
{"id": "2586186", "revid": "599013", "url": "https://it.wikipedia.org/wiki?curid=2586186", "title": "Nicolas C\u00f3rdova", "text": ""}
{"id": "2586188", "revid": "1005847", "url": "https://it.wikipedia.org/wiki?curid=2586188", "title": "Eat It (album)", "text": "Eat It \u00e8 una raccolta giapponese delle canzoni del cantante statunitense \"Weird Al\" Yankovic."}
{"id": "2586194", "revid": "767487", "url": "https://it.wikipedia.org/wiki?curid=2586194", "title": "Reginaldo Santilli", "text": "Seguace della dottrina di san Tommaso d'Aquino, nel 1945 rilev\u00f2 e diresse la rivista bimestrale \"Vita sociale\" fondata nel 1944 da Vincenzo Bellucci, diresse il settimanale \"L'Osservatore Toscano\", il \"Centro cattolico di studi sociali\", frequentato anche da don Primo Mazzolari. Fu amico del cardinale Pericle Felici e di Giulio Andreotti.\nLe \"Esperienze pastorali\".\nPadre Santilli conobbe don Lorenzo Milani fu il revisore e, il 29 luglio 1957, dette il suo nihil obstat al libro \"Esperienze pastorali\" del parroco di Barbiana, libro che ebbe poi l'imprimatur del cardinale Elia Dalla Costa\". Esperienze pastorali\" suscit\u00f2 molte polemiche e padre Santilli, che ne era stato il revisore ecclesiastico scrisse: \"Sarebbe difficile e penoso scrivere la storia di quel libro accettato da alcuni come richiamo di rinnovamento dei nostri metodi pastorali; rifiutato e criticato da altri per i quali rappresentava, e rappresenta, \" la presunzione di un uomo, sia pure sacerdote, di volere impartire lezioni alla Chiesa\". Io non intendo legarmi a nessuno dei suddetti giudizi in questa sede, ma solo far conoscere, a chi ancora non lo sapesse, che lo scrittore di quel libro non era un \"ribelle\" e molto meno un \"rivoluzionario mancato\". Era un \"figlio obbediente della Chiesa\" e aveva tutte le carte in regola con Dio e con la sua coscienza.\" In seguito padre Santilli pubblic\u00f2 le due lettere ricevute da Lorenzo Milani nell'ottobre del 1958\nTeologo e insegnante.\nFu nominato Teologo della \"Curia Arcivescovile\" di Firenze dal cardinale Giovanni Benelli.\nPadre Santilli svolse l'insegnamento di filosofia presso il Conservatorio delle Mantellate a Firenze negli anni settanta."}
{"id": "2586197", "revid": "2519", "url": "https://it.wikipedia.org/wiki?curid=2586197", "title": "Langesund", "text": "Langesund \u00e8 una citt\u00e0 norvegese, centro amministrativo del comune di Bamble nella contea di Vestfold og Telemark. La cittadina si trova nel sud della Norvegia su una penisola tra il Langesundsfjorden e il Rognsfjorden ed \u00e8 da sempre un importante ed attivo centro portuale.\nLa citt\u00e0 \u00e8 stata istituita il 1\u00ba gennaio 1838 come comune autonomo, il territorio comunale venne ampliato nel 1878 e nel 1949. Nel 1964 venne unita al comune di Stathelle per costituire il comune di Bamble.\nStoria.\nStoricamente, Langesund \u00e8 una citt\u00e0 con tradizioni marittime lunghe ed \u00e8 stata una delle citt\u00e0 pi\u00f9 importanti della Norvegia nel settore delle spedizioni.\nLangesund divenne sede doganale nel 1570 e negli anni successivi fu il principale porto di esportazione di legname della Norvegia. Dal 1602 al 1635 circa, gli olandesi gestirono, sulla prospiciente isola di Lang\u00f8ya, un'importante salina costruita da Cristiano IV di Danimarca per raffinare il sale importato. Alla fine del XVII secolo inizi\u00f2 la costruzione di un grande cantiere navale. Quando il traffico di legname sub\u00ec un declino la costruzione di navi divenne la principale attivit\u00e0 economica della citt\u00e0.\nLa sede doganale di Langesund venne chiusa nel 1962.\nMonumenti e luoghi d'interesse.\nIl punto di riferimento pi\u00f9 famoso di Langesund \u00e8 Lang\u00f8ytangen fyr, un faro situato all'estremo dell'isola di Lang\u00f8y lunga chilometri e posta poco a nord di Langesund. Il gruppo di isole ad est della citt\u00e0 si chiama Ar\u00f8ya.\nA pochi passi dal centro citt\u00e0, di fronte allo stretto di Skagerrak, si trova la fortezza militare dismessa nota come Fortezza di Tangen. \nIndustria.\nLa tradizione marinaresca della citt\u00e0 ha dato origine a diverse aziende del settore specializzate nella ricerca di metodi contro la corrosione delle navi, le due principali sono Skarpenord AS e Cathwell AS. \nA Langensund si trova anche il cantiere navale che costruisce uno dei pi\u00f9 popolari modelli tradizionali di imbarcazione da diporto, chiamato Skager 660.\nLangensund \u00e8 collegata con la Danimarca tramite una linea di traghetti operata dalla Fjordline ."}
{"id": "2586199", "revid": "109040858", "url": "https://it.wikipedia.org/wiki?curid=2586199", "title": "Feilongus youngi", "text": "Il feilongo (\"Feilongus youngi\") \u00e8 un rettile volante estinto, appartenente agli pterosauri. Visse nel Cretaceo inferiore (Barremiano \u2013 Aptiano, circa 115 milioni di anni fa) e i suoi resti sono stati ritrovati in Cina.\nDescrizione.\nIl cranio di questo pterosauro era decisamente particolare: lungo circa 40 centimetri, era notevole a causa del fatto che possedeva ben due creste ossee. Una era lunga e bassa e percorreva tutta la lunghezza del becco, mentre l'altra era posta nella parte posteriore della testa ed era di forma arrotondata; quest'ultima cresta, piuttosto corta, potrebbe aver retto un'estensione non ossea. Oltre a ci\u00f2, la mascella era leggermente incurvata verso l'alto e si protendeva oltre la mandibola, di circa un 10%. Le fauci erano armate di 76 denti ricurvi e simili ad aghi, posti esclusivamente nella parte anteriore delle mascelle. L'apertura alare di questo pterosauro doveva raggiungere i 2,5 metri.\nClassificazione.\nIl feilongo apparteneva agli pterodattiloidi, ovvero il gruppo pi\u00f9 evoluto di pterosauri. Inizialmente questo animale \u00e8 stato ascritto agli ctenocasmatoidi, una superfamiglia caratterizzata da numerosi denti sottili, forse utilizzati per setacciare cibo nell'acqua come fanno attualmente i fenicotteri; in particolare, somiglianze sono state proposte con il genere \"Cycnorhamphus\". In seguito, altri studi hanno avvicinato \"Feilongus\" agli ornitocheiroidi, un altro gruppo di pterodattiloidi, mentre un'ipotesi pi\u00f9 recente vede in questo animale il rappresentante di una nuova famiglia, i Boreopteridae, assieme all'affine \"Boreopterus\"."}
{"id": "2586202", "revid": "117763777", "url": "https://it.wikipedia.org/wiki?curid=2586202", "title": "Eurymylidae", "text": "Gli eurimilidi (Eurymylidae) sono una famiglia di mammiferi estinti, molto affini ai roditori. Vissero in Asia tra il Paleocene e l'Eocene (60 \u2013 50 milioni di anni fa) in Asia, e da molti studiosi sono ritenuti molto vicini all'antenato dei roditori veri e propri. \nClassificazione.\nConosciuti principalmente per fossili della dentatura e del cranio, questi animali mostrano caratteristiche molto simili a quelle dei roditori, anche se pi\u00f9 primitive. Le dimensioni non eccedevano quelle di un coniglio, e l'aspetto era forse simile a quello di un attuale pika (gen. \"Ochotona\"). I pi\u00f9 completi resti di eurimilidi appartengono ai generi \"Eurymylus\", \"Heomys\", \"Matutinia\" e \"Rhombomylus\"; questi fossili mostrano chiaramente caratteri derivati in comune, e quindi rappresentano un gruppo monofiletico non direttamente ancestrale ai roditori (Meng et al., 2003). Altri studiosi (Huang et al., 2004) hanno ipotizzato che alcuni generi (tra cui \"Hanomys\" e i gi\u00e0 citati \"Matutinia\" e \"Rhombomylus\") possiedano caratteri distintivi nel cranio e nella dentatura tali da giustificare l'inserimento in una famiglia a s\u00e9 stante, i Rhombomylidae. In ogni caso, entrambe le famiglie verrebbero raggruppate nel piccolo ordine dei mixodonti (Mixodonta). I mixodonti, attualmente, sono considerati il sister group dei roditori, nel gruppo dei semplicidentati. "}
{"id": "2586208", "revid": "767487", "url": "https://it.wikipedia.org/wiki?curid=2586208", "title": "Anagalida", "text": "Gli anagalidi (Anagalida) sono un ordine di mammiferi estinti, vissuti tra il Cretaceo superiore e l'Oligocene inferiore (70 \u2013 35 milioni di anni fa). I loro resti sono stati ritrovati principalmente in Asia e in Nordamerica. \nDescrizione.\nDi aspetto vagamente simile a quello dei roditori, questi animali avevano dimensioni piuttosto ridotte: tra le forme pi\u00f9 grandi ricordiamo \"Anagale\", lungo circa 30 centimetri. Il cranio era piuttosto simile a quello degli attuali pika (gen. \"Ochotona\"), ma la dentatura era ben pi\u00f9 primitiva. Le forti zampe erano dotate di unghie adatte ad estrarre radici dal terreno. \nClassificazione.\nUn tempo gli anagalidi erano considerati parte di un gruppo pi\u00f9 grande di mammiferi, comprendenti anche i roditori, i lagomorfi e i toporagni elefante. Questi ultimi, pi\u00f9 di recente, sono stati riconosciuti come appartenenti agli afroteri, un grande gruppo di mammiferi, ai quali sono ascritti anche gli elefanti, gli iraci e i lamantini. Attualmente, gli anagalidi sono ritenuti essere un piccolo ordine di mammiferi appartenenti agli Euarchontoglires, dalle affinit\u00e0 incerte ma forse vicini all'origine dei Glires (roditori e lagomorfi). All'interno dell'ordine, sono da ricordare le famiglie Anagalidae e Pseudictopidae, mentre la famiglia degli Zalambdalestidae potrebbe essere stata pi\u00f9 basale. "}
{"id": "2586210", "revid": "339392", "url": "https://it.wikipedia.org/wiki?curid=2586210", "title": "Swietlana Kuzniecowa", "text": ""}
{"id": "2586211", "revid": "339392", "url": "https://it.wikipedia.org/wiki?curid=2586211", "title": "Jelena Diemientiewa", "text": ""}
{"id": "2586212", "revid": "339392", "url": "https://it.wikipedia.org/wiki?curid=2586212", "title": "Anastazja Myskina", "text": ""}
{"id": "2586215", "revid": "484362", "url": "https://it.wikipedia.org/wiki?curid=2586215", "title": "Mimotonida", "text": "I mimotonidi (Mimotonida) sono un piccolo gruppo di mammiferi estinti, probabilmente vicini all'ordine dei lagomorfi. Vissero principalmente nel Paleocene superiore (circa 58 milioni di anni fa) e i loro resti sono stati ritrovati in Asia.\nClassificazione.\nDi forma e dimensioni simili a quelle dei pika (gen. \"Ochotona\"), questi animali sono noti principalmente per il cranio e la dentatura. Alcuni crani parziali del genere Mimotona (il cui nome significa appunto \u201cimitatore di Ochotona\u201d) sono stati rinvenuti nella regione dell'Anhui in Cina, e mostrano chiare affinit\u00e0 con i lagomorfi attuali, nonostante numerose caratteristiche primitive. Uno studio in particolare (Li, 1989) ha messo in luce varie caratteristiche condivise con i lagomorfi. Inoltre i mimotonidi mostrano grandi somiglianze nella dentatura con gli eurimilidi (Eurymylidae), un altro gruppo di mammiferi simili a roditori del Paleocene. \u00c8 possibile che questi due gruppi fossero strettamente imparentati e abbiano avuto un progenitore comune risalente al Cretaceo. I mimotonidi, attualmente, sono considerati il \"sister group\" dei lagomorfi, nel gruppo dei duplicidentati. \nL'unica famiglia appartenente a questo gruppo \u00e8 quella dei Mimotonidae, alla quale appartengono alcune specie vissute perlopi\u00f9 in Estremo Oriente, che presentano caratteri considerabili come di transizione fra i roditori ed i lagomorfi, in particolare gli attuali pica, ai quali il nome della famiglia si ispira. Caratteri assimilabili ai roditori sono la conformazione del cranio, del corpo e la lunga coda di alcune specie, mentre tipica dei lagomorfi era la conformazione delle zampe e la dentizione.\nTassonomia.\nLa famiglia comprende quattro generi, per un totale di sette specie.\nSuperordine Duplicidentata\nOrdine Mimotonida"}
{"id": "2586217", "revid": "767487", "url": "https://it.wikipedia.org/wiki?curid=2586217", "title": "Zalambdalestes lechei", "text": "Lo zalambdaleste (Zalambdalestes lechei) \u00e8 un mammifero estinto simile a un toporagno, vissuto nel Cretaceo superiore (circa 75 milioni di anni fa). I suoi resti sono stati ritrovati in Mongolia. \nDescrizione.\nQuesto piccolo animale, lungo solo una ventina di centimetri, aveva un aspetto molto simile a quello di un toporagno. La testa, lunga solo 5 centimetri, terminava in un muso lungo e sottile. Le zampe erano forti, in particolare quelle posteriori, che erano allungatissime. Anche la coda era molto lunga e sottile. La scatola cranica non era molto grossa, mentre gli occhi erano grandi. \nClassificazione.\nLo zalambdaleste \u00e8 considerato uno dei primi esempi di mammiferi placentali, e anche uno dei pi\u00f9 primitivi. \u00c8 possibile che questo animale fosse ascrivibile agli anagalidi (Anagalida), un gruppo di mammiferi primitivi imparentati con roditori e lagomorfi, ma \u00e8 pi\u00f9 probabile che \"Zalambdalestes\" e i suoi parenti fossero ancor pi\u00f9 primitivi. \nStile di vita.\nLa forma del corpo era simile a quella dei toporagni elefante, e probabilmente \"Zalambdalestes\" doveva vivere in un modo molto simile, nutrendosi di insetti e altri piccoli invertebrati, che catturava sul terreno grazie ai suoi denti aguzzi che si intersecavano fra loro. Le zampe non erano dotate di dita opponibili ed \u00e8 improbabile che questo animale potesse vivere tra i rami degli alberi. "}
{"id": "2586219", "revid": "123274929", "url": "https://it.wikipedia.org/wiki?curid=2586219", "title": "Racecourse Ground", "text": "Racecourse Ground () \u00e8 un impianto sportivo multifunzione britannico che si trova a Wrexham, citt\u00e0 del Galles nordorientale a circa da Liverpool.\nInaugurato nel 1807, risulta essere il pi\u00f9 antico stadio di calcio internazionale del mondo tuttora in uso secondo il \"Guinness dei primati\", avendo ospitato il suo primo incontro tra due squadre nazionali nel 1877.\nLo stadio \u00e8 di propriet\u00e0 della Glyndwr University che lo ha affidato in concessione a WST Assets, societ\u00e0 sussidiaria di Wrexham Supporters Trust, fondo che detiene la propriet\u00e0 del club calcistico del , usufruttuario dell'impianto dal 1886.\nNegli anni dieci del XXI secolo lo stadio fu anche impianto interno del club di rugby a 13 del .\nIl club dichiara una capienza di spettatori.\nOltre al calcio, Racecourse ospit\u00f2 un'edizione della coppa del mondo di rugby a XV nel 1999 e una di rugby a 13 nel 2013.\nStoria.\nIl nome dello stadio, \"Racecourse\", suggerisce il suo originario utilizzo: esso, in effetti, nacque nel 1807 come ippodromo e per circa mezzo secolo continu\u00f2 con tale destinazione sportiva, finch\u00e9 le autorit\u00e0 proibirono le corse dei cavalli per evitare sedizioni di massa, pubblica ubriachezza e molestie; la struttura quindi pass\u00f2 a essere utilizzata per altri sport tipici della stagione invernale.\nNel 1864 nacque il Wrexham Football and Athletic Club che il 22 ottobre di quell'anno, contro una selezione cittadina di vigili del fuoco, disput\u00f2 il primo incontro di calcio della storia del Racecourse.\nNel 1877 altres\u00ec l'impianto ospit\u00f2 il suo primo incontro internazionale, \u2013 , con quest'ultima vittoriosa 2-0.\nLa circostanza, unita al fatto che sedi precedenti non esistono pi\u00f9, e che la federazione gallese ha comunicato l'intenzione di voler usare Racecourse per futuri eventuali incontri della nazionale maggiore, ne ha permesso la registrazione nel \"Guinness dei primati\" come impianto pi\u00f9 antico di calcio internazionale tuttora in uso.\nLo stadio non aveva spogliatoi: di conseguenza, sia la squadra di casa che quella ospite usavano cambiarsi nel limitrofo Turf Hotel e poi raggiungere il campo camminando su passerelle di legno.\nIn tale impianto il vinse il suo primo torneo interbritannico, nel 1907.\nCon gli anni venti del XX secolo terminarono tutte le attivit\u00e0 extracalcistiche e nel 1926 fu fondato il Wrexham Supporters Trust con lo scopo di gestire le attivit\u00e0 del club e dello stadio.\nNegli anni trenta fu ampliata la tribuna lungo Mold Road, con l'installazione dei primi posti a sedere, e nel 1947 furono costruiti gli spogliatoi sotto detta tribuna; successivamente fu costruita la prima gradinata in cemento sul lato settentrionale, ribattezzata \"Kop\" e rimasta immodificata per pi\u00f9 di 65 anni, tanto da essere dichiarata inagibile in quanto priva di posti a sedere.\nNel 1959 Racecourse Ground fu dotato di illuminazione e reso capace di ospitare incontri in notturna; nel 1961, in occasione della promozione del Wrexham in Third Division, sopra la tribuna Town End fu installata una balconata che, in precedenza, era stata la galleria di un cinema limitrofo: a coprire il tutto un tetto spiovente, ribattezzato dai tifosi \"l'attico del piccione\" ().\nIn tale periodo Racecourse continu\u00f2 a servire come uno degli stadi nazionali del Galles, ma con un sempre minor numero di spettatori dovuto all'obsolescenza della struttura: nell'Interbritannico 1982, l'incontro con l' registr\u00f2 solo presenze sugli spalti, la pi\u00f9 scarsa affluenza nel torneo da novant'anni a quella parte.\nNel 1989 la struttura disponeva di solo posti a sedere, a fronte di alcune decisioni FIFA che imponevano solo stadi senza posti in piedi come sedi quantomeno di Coppa del Mondo e che, di fatto, tagliavano fuori dal calcio internazionale quelli che ancora ne conservassero.\nQuando a met\u00e0 degli anni novanta Racecourse fu scelto tra gli impianti del Galles destinati a ospitare la la struttura era ancora capace di posti: vi si tenne un solo incontro, nella fase a gironi, tra e vinto da quest'ultima; a tale data lo stadio aveva visto un solo incontro internazionale di rugby a 15, una vittoria del due anni prima contro la ; la formazione dei Carpazi fu invitata in altre due occasioni, nel 2002 e nel 2003, data del pi\u00f9 recente incontro internazionale ivi tenutosi.\nNel luglio 2011 lo stadio fu acquistato dalla Glynd\u0175r University di Wrexham per sopperire parzialmente alle difficolt\u00e0 finanziarie del club, rimasto senza soldi e impossibilitato a pagare impiegati e giocatori; cinque anni pi\u00f9 tardi l'universit\u00e0 concesse in locazione per 99 anni l'impianto a Wrexham Supporters' Trust, fondo che detiene anche la propriet\u00e0 del club.\nBench\u00e9 l'impianto abbia ospitato il maggior numero di incontri internazionali del Galles (94), nel XXI secolo Racecourse \u00e8 stato soppiantato da altri impianti pi\u00f9 moderni, come il Millennium Stadium di Cardiff; l'incontro pi\u00f9 recente \u00e8 una vittoria del marzo 2019 su per 1-0, che costituiva il ritorno a Wrexham della nazionale di calcio dopo 11 anni dall'ultima apparizione, e pi\u00f9 in generale la quarta apparizione nel primo ventennio del nuovo millennio.\nPer quanto riguarda invece il rugby a 13, dal 2000 ha ospitato vari incontri e, nel 2013, la Coppa del Mondo; ancora, relativamente a tale disciplina, dal 2011 al 2016 Racecourse fu l'impianto interno dei North Wales Crusaders."}
{"id": "2586223", "revid": "125816910", "url": "https://it.wikipedia.org/wiki?curid=2586223", "title": "Costruzione metallica", "text": "Le costruzioni metalliche sono opere edili la cui struttura portante \u00e8 realizzata interamente in acciaio.\nStoria.\nL'acciaio si \u00e8 rilevato come un materiale da costruzione di importanza fondamentale sin dalla met\u00e0 del XIX secolo.\nPer le sue alte qualit\u00e0 di resistenza in rapporto alla sezione impiegata, si impose come materiale sostitutivo del legno in numerose applicazioni costruttive.\nInfatti l'acciaio offriva il vantaggio di permettere la costruzione di strutture portanti di modesta sezione occupando quindi molto meno spazio rispetto ai materiali impiegati fino ad allora, e dava all'insieme della costruzione un aspetto di leggerezza, pur consentendo di impiegare elementi portanti di luci insolite.\nQuasi contemporaneamente all'acciaio \u00e8 comparso, quale nuovo materiale da costruzione, il calcestruzzo armato.\nI progressi della siderurgia nei primi anni del XX secolo hanno messo a disposizione acciai perfettamente rispondenti alle nuove necessit\u00e0 specialmente nel campo degli impianti industriali.\nFino al 1930, la chiodatura e la bullonatura erano i procedimenti pi\u00f9 comuni per collegare tra loro gli elementi componenti una struttura metallica.\nNegli anni successivi, grazie all'evoluzione delle qualit\u00e0 chimiche dell'acciaio, che ha migliorato la saldabilit\u00e0 dello stesso, la saldatura elettrica ha preso piede apportando notevoli modifiche nell'arte del costruire in metallo.\nDopo la fine della seconda guerra mondiale, le cui conseguenze avevano obbligato a ridurre la produzione di acciaio per costruzione, la qualit\u00e0 dei prodotti siderurgici \u00e8 andata sempre pi\u00f9 migliorando.\nVantaggi e svantaggi.\nI principali vantaggi rispetto ad altri materiali da costruzione sono:\nGli svantaggi principali sono:\nAcciai destinati alle strutture.\nFra i numerosi prodotti siderurgici, ve ne sono alcuni particolarmente destinati alla carpenteria metallica.\nGli acciai da costruzione comprendono in genere, i tipi unificati degli acciai semplici al carbonio.\nQuesti sono usati sotto forma di prodotti laminati a caldo.\nPer applicazioni particolari vengono impiegati anche acciai speciali (es. acciaio inox, Acciaio Corten, ecc.), i quali contengono piccole quantit\u00e0 di metalli pregiati (cromo, manganese, nichel, rame, ecc.) che migliorano notevolmente le caratteristiche dell'acciaio specialmente nei confronti della corrosione.\nProdotti siderurgici.\nIn base al loro profilo i principali acciai laminati di uso generale utilizzati nelle carpenterie metalliche sono:\nCostanti elastiche.\nPer tutti gli acciai si assumono i seguenti valori delle costanti elastiche:\nCriterio di resistenza.\nIl criterio per la verifica ed il progetto della sezione resistente degli elementi strutturali in acciaio \u00e8 quello definito da Von Mises detto della massima energia di distorsione.\nTale criterio consiste nel calcolo dello stato di tensione nei punti pi\u00f9 sollecitati della sezione e nel confronto di tale stato di tensione con la tensione ammissibile dell'acciaio.\nGli stati di tensioni pi\u00f9 comuni sono quelli piani biassiali come ad esempio quelli che si verificano nelle sollecitazione di flessione accompagnata da taglio.\nInfatti la flessione determina l'insorgere di una tensione normale \u03c3 normale al piano della sezione mentre lo sforzo di taglio \u00e8 causa dell'insorgere di tensioni tangenziali \u03c4 giacenti anche sul piano della sezione.\nCon il criterio di Von Mises si tiene conto dell'azione contemporanea delle due tensioni \u03c3 e \u03c4 e le si trasforma in una tensione normale ideale pari a:\nPertanto la verifica in campo elastico per gli stati di tensione pluriassiali, in analogia a quella utilizzata per quelli monoassiali, \u00e8 soddisfatta quando:\nNella sua stesura pi\u00f9 generale per gli stati di tensioni piani la tensione ideale vale:\nUnioni nelle strutture in acciaio.\nI collegamenti hanno lo scopo di unire tra loro i vari elementi che vanno a comporre la struttura portante in acciaio.\nLe unioni si dividono in:\nUnioni chiodate.\nLe unioni chiodate si impiegano per collegamenti di carattere permanente, molto spesso, per lavori eseguiti in officina.\nTipologia dei chiodi.\nIl chiodo \u00e8 un elemento di collegamento composto da un corpo cilindrico e da una testa.\nLe norme UNI prevedono 7 tipi di chiodi, ma non tutti vengono utilizzati nelle carpenterie metalliche, nelle quali invece si usano di norma i chiodi:\nIn funzione dello spessore s da collegare mediante chiodatura si utilizzano:\nTipologia di acciai.\nPer la realizzazione dei chiodi ribaditi a caldo si dovranno utilizzare acciai conformi alle norne UNI 7356\nLunghezza del chiodo.\nLa lunghezza del chiodo deve essere tale che il metallo sia in quantit\u00e0 sufficiente per formare la seconda testa (testa ribadita).\nQuesta lunghezza si misura secondo il tipo di chiodo.\nDato lo spessore totale s degli elementi da unire e d il diametro del chiodo, la lunghezza del chiodo dovr\u00e0 essere:\nPosa in opera.\nI chiodi sono posti in opera a caldo.\nIl chiodo scaldato a calore rosso chiaro, viene introdotto nel foro praticato negli elementi da unire e si ribadisce la parte del gambo che sporge.\nLa ribaditura si fa di rado martellando a mano, pi\u00f9 spesso utilizzando un martello pneumatico,e talvolta, in officina, mediante apposita pressa, che assicura un pi\u00f9 stretto contatto dei pezzi collegati.\nLa ribaditura provoca:\nCon il raffreddarsi, il chiodo tende ad accorciarsi e la testa ribadita impedisce questo accorciamento, quindi il chiodo precomprime gli elementi da unire.\nLa testa ottenuta con la ribaditura devono risultare ben centrate sul fusto, prove si screpolature e ben combacianti con la superficie dei pezzi giuntati.\nDevono essere liberate inoltre dalle sbavature mediante scalpello curvo.\nUnioni Bullonate.\nle unioni bullonate vengono realizzate con:\nNel primo caso, la stabilit\u00e0 del collegamento fra i due elementi \u00e8 dovuta al contatto fra il gambo della vite che costituisce il bullone e le pareti degli elementi da collegare, quindi il relativo foro sar\u00e0 calibrato; nel secondo caso, invece, la stabilit\u00e0 del collegamento \u00e8 dovuta all'attrito, ed il gambo della vite lavora a trazione. Non occorre, quindi, che il foro sia calibrato, \u00e8 sufficiente sia un foro passante, quindi il bullone lavorer\u00e0 a trazione, grazie all'attrito, anche se il suo gambo non \u00e8 a contatto con la parete del foro.\nLe classi delle viti.\nI bulloni utilizzati in carpenteria hanno viti tabellate per classi secondo UNI EN 20898, specificate da due numeri con il primo indicante la resistenza ultima ft (espressa in MPa) diviso 100, e il secondo dato dal rapporto della resistenza a snervamento fy /resistenza ultima ft (espresse in MPa) moltiplicato per 10:\nQuesti valori caratteristici andranno divisi per un coefficiente di modello e uno di sicurezza del materiale per i calcoli di progetto.\nLe classi 8.8, 10.9 e 12.9 sono dette ad \"alta resistenza\" mentre le classi precedenti sono dette \"normali\"\nAccoppiamento vite/dado.\nPer qualsiasi tipologia di giunzione bullonata le viti e i dadi devono essere associati come riportato nel seguente prospetto:\nDiametri.\nI diametri d dei bulloni in genere variano dai 12 ai 30\u00a0mm (a due a due fino a 24\u00a0mm, poi 27 e 30); nel dimensionamento, a causa della loro filettatura, si considera un'area equivalente che tiene conto della filettatura e non quella effettiva ricavabile dal diametro\nSerraggio.\nI bulloni di ogni classe devono essere adeguatamente serrati.\n\u00c8 consigliabile applicare un serraggio tale da provocare una forza di trazione Ns (in N) del gambo della vite pari a:\ndove: \nLa coppia di serraggio Ts (in N.m) necessaria ad indurre la forza normale Ns risulta, per filettature a passo grosso:\ndove\nVerifiche.\nPer i bulloni ad attrito viene effettuata solamente la verifica ad attrito tra le superfici di contatto della lamiera e del bullone, ovvero si verifica che la forza di serraggio dei bulloni renda efficace l'unione. Per tutte le altre classi si considera il tranciamento del bullone, lo strappo e il rifollamento della lamiera.\nTipologie.\nLe unioni bullonate si dividono in due categorie:\nSaldate.\nUn altro metodo per unire elementi in acciaio sono le saldature.\nProcedimenti di saldatura.\nPossono essere impiegati i seguenti procedimenti:\nAltri procedimenti di saldatura sono permessi previa verifica della loro efficienza mediante l'effettuazione delle prove previste dalla normativa vigente.\nTipologie di giunto.\nEsistono vari di unione saldate:\nGiunto testa a testa.\nI giunti testa a testa sono caratterizzati dal fatto che i pezzi da unire sono pressoch\u00e9 complanari.\nSi ottengono semplicemente accostando i pezzi da saldare (si lascia sempre uno spazio opportuno) tra i quali si realizza il cordone di saldatura.\nI pezzi possono essere preparati, mediante cianfrinatura, o meno a seconda dello spessore:\nGiunto a T e a croce.\nI giunti a T e a croce vengono utilizzati per unire due o pi\u00f9 pezzi ortogonali.\nNel giunto a T uno solo dei pezzi subisce una preparazione a V per permettere al cordone di saldatura di penetrare completamente all'interno dello spessore del pezzo preparato.\nnel giunto a croce i pezzi preparati a V sono due.\nIn questo tipo di saldatura dovr\u00e0 essere previsto un graduale allargamento del cordone di saldatura la cui larghezza, in corrispondenza della lamiera su cui viene ad attestarsi, dovr\u00e0 essere almeno pari a 1,3 volte lo spessore del pezzo preparato a V.\nGiunto a cordoni d'angolo.\nTali giunti sono realizzati per unire pezzi che formano un angolo non nullo.\nSi distinguono dai precedenti perch\u00e9 nessuno dei pezzi e preparato e pertanto la penetrazione del cordone nel materiale \u00e8 minore.\nLe aste composte.\nUn'asta composta (o puntone composto) \u00e8 realizzata dall'accoppiamento di pi\u00f9 elementi semplici.\nAbbiamo tre tipologie di aste composte:\nLe travature reticolari.\nLe travature reticolari sono strutture inflesse composte dall'accoppiamento di pi\u00f9 elementi semplici in acciaio (ma anche in legno o calcestruzzo armato) collegate fra di loro in punti detti nodi.\nLe varie aste concorrenti in ciascun nodo possono essere articolate (nodo cerniera) oppure collegate rigidamente (nono incastro elastico).\nLe forze esterne agenti sulla travatura sono considerate applicate nei nodi, mentre le aste sono soggette soltanto al loro peso proprio.\nIn queste condizioni le aste, se collegate da nodi cerniera sono sollecitate quasi esclusivamente a sforzo normale di trazione (tiranti) o di compressione (puntoni) poich\u00e9 i momenti flettenti dovuti al peso proprio sono trascurabili.\nSe invece le aste sono collegate da nodi incastro, si hanno anche monumenti flettenti non trascurabili.\nTuttavia anche in questo caso la sollecitazione di gran lunga prevalente \u00e8 costituita dagli sforzi normali.\nle varie parti della travatura lavorano dunque nelle migliori condizioni, ci\u00f2 consente di ridurre al minimo le sezioni resistenti del materiale impiegato.\nQuindi le travature reticolari consentono di realizzare, con notevole economi, costruzioni leggere ma di luci rilevanti.\nIn una travatura reticolare si distinguono:\nLe travature reticolari piane pi\u00f9 semplici sono quelle a correnti paralleli.\nDi questo tipo sono:\nLe travi Monhier utilizzate nelle copertura a falde, hanno il corrente superiore a doppia inclinazione per facilitare il deflusso delle acque meteoriche.\nEsistono altri tipi di travature reticolari piane tipo:\nI nodi incastro.\nIn una travatura reticolare le varie aste concorrono in un nodo che pu\u00f2 essere un incastro elastico.\nQuando tracciamo a \"fil di ferro\" una travatura reticolare le varie linee costituiscono le rette di azione degli sforzi normali interniche vanno ad equilibrare i carichi esterni agenti in corrispondenza dei soli nodi.\nIn realt\u00e0 le aste sono elementi che hanno una determinata forma.\nGli elementi reali possono essere disposti nello schema a fil di ferro in due modi:\nPrincipali fenomeni di instabilit\u00e0.\nSbandamento dei puntoni.\nQuesto fenomeno, che interessa puntoni snelli, viene indicato in letteratura come effetti del secondo ordine e consiste nello spostamento del punto di applicazione del carico di compressione applicato all'elemento sotto l'effetto della deformazione della struttura.\nIn questo caso si parla anche di non linearit\u00e0 geometrica per differenziarla dalla non linearit\u00e0 meccanica dovuta alla relazione non lineare sforzo-deformazione del materiale.\nIn questo caso lo spostamento del punto di applicazione del carico di compressione \u00e8 tale da influenzare sostanzialmente l'equilibrio di una struttura snella (insorgono momenti flettenti non trascurabili), cio\u00e8 non esiste una relazione lineare tra azioni e deformazioni come per gli elementi tozzi.\nIl tipo di analisi strutturale effettuato in presenza di non linearit\u00e0 geometrica (ma anche di non linearit\u00e0 meccanica) \u00e8 denominato analisi non lineare ed \u00e8 fondamentale per la valutazione della sicurezza della struttura.\nVediamo come si manifesta il fenomeno dello sbandamento.\nSi consideri il caso pi\u00f9 generico di un'asta (puntone) a sezione asimmetrica compressa eccentricamente.\nIn questo situazione generica risulta che la sezione non ha nessuna simmetria e nessun particolare centro di carico pertanto l'asse baricentro G della sezione, l'asse dei centro di taglio C e l'asse dei centri di carico P non coincidono.\nQuando insorgono i fenomeni di instabilit\u00e0, con lo sbandamento laterale dell'asta si verifica sia una flessione sia una torsione, e in generale la linea congiungente i centri di rotazione D non coincide con nessuno dei tre assi citati.\nQuesto modo di sbandare viene detto sbandamento flessotorsionale.\nA seconda della posizione del centro di pressione e della forma della sezione nella realt\u00e0 costruttiva si possono presentare diversi casi particolari quali:\nAste rettilinee progettate per compressione eccentrica.\nConsideriamo una membratura rettilinea, che presenti una lunghezza notevole rispetto alle dimensioni della sezione e quindi sensibilmente flessibile, soggetta a pressoflessione.\nIn questo caso gli spostamenti dei punti dell'asse baricentrico deformato, non sono pi\u00f9 trascurabili rispetto all'eccentricit\u00e0 del carico, ma hanno lo stesso ordine di grandezza, per cui le distanze della retta d'azione di questo dall'asse baricentrico risultano aumentate per effetto della deformazione.\nPertanto non si possono calcolare i valori delle sollecitazioni agenti sulla membratura partendo dalla configurazione indeformata, come accade negli elementi tozzi nei quali la deformazione dell'asta \u00e8 talmente esigua da non alterare la distanza dell'asse baricentrico dalla retta d'azione del carico.\nQuindi nelle aste snelle, contrariamente a quanto accadde negli elementi tozzi, \u00e8 necessario calcolare il momento flettente considerando la configurazione deformata.\nSe si considera una mensola rettilinea soggetta ad un carico P di compressione eccentrico e la si studia facendo crescere il carico, si arriva ad un valore critico detto carico critico di Eulero, pari a \nRispetto alla formula che si ottiene studiando un elemento caricato di punta, dove J \u00e8 il momento d'inerzia minimo perch\u00e9 la trave si inflette nel piano di minore rigidezza, negli elementi pressoinflessi, poich\u00e9 si devono inflettere nel piano di sollecitazione che contiene P, il momento d'inerzia J \u00e8 quello ottenuto rispetto all'asse baricentrico normale a tale piano.\nNel caso in cui il carico eccentrico agisce nel piano di maggiore rigidezza e l'eccentricit\u00e0 del carico non \u00e8 grande, \u00e8 possibile che prima di cedere per flessione in tale piano l'elemento pressoinflesso si instabilizzi a carico di punta.\nSvergolamento.\nLo svergolamento \u00e8 un fenomeno di instabilit\u00e0 flesso-torsionale che colpisce le aste inflesse, che di norma sono costituite da profilati a doppio T.\nQuesto fenomeno pu\u00f2 essere interpretato in maniera analoga al carico di punta, infatti a causa del momento flettente la sezione risulta per met\u00e0 compressa.\nSe tale zona risulta eccessivamente snella questa, sotto l'azione dello sforzo di compressione, pu\u00f2 andare incontro a carico di punta e pertanto subisce sbandamento laterale, uscendo dal piano di inflessione, e trascinando con s\u00e9 la met\u00e0 tesa.\nPer cui tutta la trave esce dal piano di inflessione e conseguentemente nasce anche un momento torcente.\nRimedi.\nLa sicurezza allo svergolamento viene accresciuta da tutte le misure che tendono ad impedire la torsione e l'inflessione laterale della trave.\nQueste misure consistono principalmente nell'adozione di irrigidimenti trasversali e longitudinali.\nGli irrigidimenti trasversali, che impediscono la torsione della trave, non vanno disposti solo agli appoggi della trave ma anche in sezioni intermedie.\nL'inflessione laterale invece va impedita mediante irrigidimento longitudinale.\nVerifica.\nCon il metodo agli stati limite, una trave inflessa con sezione a doppio T (es. IPE) o a H (es. HEA) \u00e8 verificata nei riguardi dello svergolamento (instabilit\u00e0 flesso torsionale) se risulta:\ndove:\nImbozzamento.\nL'imbozzamento \u00e8 un fenomeno di instabilit\u00e0 che si manifesta nelle travi metalliche alte, inflesse o semplicemente compresse, quali le travi a parete piena a doppio T. Tale fenomeno \u00e8 causato da carichi concentrati agenti su travi con lo spessore dell'anima piccolo in confronto all'altezza.\nIn questi casi, nella zona di influenza del carico concentrato, la lamiera che costituisce l'anima della trave viene compressa e, come per il fenomeno di carico di punta, tende ad instabilizzare e quindi fuoriuscire dal proprio piano, imbozzandosi.\nRimedi.\nPer ovviare a tale inconveniente si suddivide la lamiera d'anima in diversi pannelli che suddividono l'anima in campi di minore instabilit\u00e0.\nPer la realizzazione di questa suddivisione si adottano irrigidimenti verticali ed eventualmente orizzontali, costituiti da piatti.\nGli irrigidimenti:\nCollegamento alle strutture di fondazione.\nLe fondazioni delle costruzioni metalliche vengono realizzate in calcestruzzo armato.\nIl collegamento tra la sovrastruttura in acciaio e la fondazione viene effettuato mediante barre di acciaio, dette tirafondo, annegate nel getto del calcestruzzo della sottostruttura.\nIl numero di tirafondo e il loro diametro viene dimensionato in funzione delle sollecitazioni agenti alla base del pilastro.\nPoich\u00e9 per effettuare il collegamento pilastro-fondazione \u00e8 necessario che la parte di tirafondo emergente dall'estradosso della fondazione passi attraverso i fori predisposti nella piastra di base che viene saldata al piede del montante, \u00e8 fondamentale che i tirafondo vengano posizionati in maniera esatta per permettere la loro corrispondenza con i fori.\nSiccome durante il getto i tirafondo potrebbero subire degli spostamenti, prima del getto stesso si dispone una piastra, detta contropiastra, che ha i fori esattamente corrispondenti a quelli della piastra di base.\nAttraverso i fori della contropiastra vengono fatti passare i tirafondo in modo che questi non subiscano spostamenti.\nUna volta che il calcestruzzo ha iniziato la fase di indurimento la contropiastra pu\u00f2 anche essere rimossa.\nPu\u00f2 accadere che, nonostante questi accorgimenti, i tirafondo non si vadano a posizionare perfettamente nei fori della piastra di base.\nPer superare questo problema i fori della piastra di base possono essere realizzati di forma ellittica.\nUna volta posizionato il pilastro e fatti passare i tirafondo attraverso i fori della piastra di base, poich\u00e9 normalmente la superficie dell'estradosso della fondazione non sar\u00e0 perfettamente piana, per evitare che si abbiano punte di tensione, tra piastra di base e fondazione viene lasciato una spazio, utilizzando come distanziatori dei dadi inseriti nei tirafondo, e successivamente si procede all'operazione di inghisaggio consistente nel riempire lo spazio disponibile, mediante iniezione a bassa pressione, con una idonea malta cementizia fluida a carattere espansivo.\nCompletate le suddette operazioni il collegamento pilastro-fondazione viene ultimato inserendo nei tirafondo dei dadi che vengono opportunamente serrati."}
{"id": "2586224", "revid": "767487", "url": "https://it.wikipedia.org/wiki?curid=2586224", "title": "Echmatocrinus brachiatus", "text": "L'ecmatocrino (Echmatocrinus brachiatus) \u00e8 un enigmatico animale estinto, vissuto nel Cambriano medio (circa 505 milioni di anni fa), i cui resti sono stati ritrovati nel ben noto giacimento di Burgess Shales, in Canada.\nDescrizione.\nQuesta creatura assomigliava vagamente a un cono rovesciato, con una corona di sette / nove tentacoli. Ogni tentacolo era coperto da piccole estensioni, mentre il cono stesso era ricoperto da placche mineralizzate disposte in maniera irregolare. La parte inferiore dell'animale era pi\u00f9 sottile, e verosimilmente era ancorata al fondale marino. La parte superiore del corpo era pi\u00f9 robusta, cos\u00ec come i tentacoli che erano relativamente corti e tozzi.\nClassificazione.\nDescritto per la prima volta nel 1973 da Sprinkle, questo organismo \u00e8 stato in un primo tempo considerato un rappresentante primitivo del gruppo dei crinoidi, o gigli di mare, attualmente rappresentato da poche specie ma molto diffuso nel Paleozoico e nel Mesozoico. \"Echmatocrinus\", in particolare, venne considerato la forma pi\u00f9 antica. In seguito le caratteristiche di questo animale vennero riesaminate, e si pervenne alla conclusione che \"Echmatocrinus\" non apparteneva ai crinoidi. L'aspetto richiama quello degli ottocoralli, ma non \u00e8 assolutamente certo che \"Echmatocrinus\" appartenesse a questo gruppo.\nStile di vita.\nQuesto organismo conduceva uno stile di vita solitario, anche se gli esemplari giovanili erano a volte attaccati agli adulti (o forse \u201cgermogliavano\u201d da essi). In ogni caso, sembra che \"Echmatocrinus\" fosse un organismo sospensivoro, che si cibava di particelle disperse nell'acqua."}
{"id": "2586226", "revid": "1573940", "url": "https://it.wikipedia.org/wiki?curid=2586226", "title": "Albumares brunsae", "text": "Albumares brunsae \u00e8 un animale estinto appartenente alla fauna di Ediacara. Visse nel Proterozoico superiore (Ediacarano, circa 540 milioni di anni fa) e i suoi resti sono stati ritrovati nella regione del Mar Bianco, in Russia.\nDescrizione.\nDi forma vagamente tondeggiante, questo misterioso organismo raggiungeva un diametro di circa 15 millimetri. Il corpo era suddiviso in tre lobi, che conferivano ad \"Albumares\" l'aspetto di un trifoglio. Questi lobi erano divisi fra loro grazie a tre strutture allungate, vagamente simili a fagioli. I lobi, invece, erano attraversati da numerosi canali che si diramavano nella parte finale. \nClassificazione.\n\"Albumares\" \u00e8 un tipico rappresentante della cosiddetta fauna di Ediacara, un gruppo di organismi primitivi sviluppatisi durante la fine del Proterozoico e dalle affinit\u00e0 poco chiare. A causa della sua struttura trilobata, questo organismo \u00e8 stato attribuito ai trilobozoi, enigmatici organismi a simmetria triradiale, il cui rappresentante pi\u00f9 noto \u00e8 \"Tribrachidium heraldicum\" dell'Australia."}
{"id": "2586228", "revid": "2519", "url": "https://it.wikipedia.org/wiki?curid=2586228", "title": "Sandnessj\u00f8en", "text": "Sandnessj\u00f8en \u00e8 una citt\u00e0 della Norvegia, centro amministrativo del comune di Alstahaug, nella contea di Nordland.\nLa citt\u00e0, istituita nel 1999, ha una popolazione di abitanti (2020).\nGeografia.\nLa citt\u00e0 sorge sulla parte settentrionale dell'isola di Alsta, poco ad ovest della catena montuosa conosciuta come De syv s\u00f8stre (\"le sette sorelle\").\nLa citt\u00e0 \u00e8 stata anche un comune s\u00e9 stante dal 1899 al 1965 quando poi fu incorporata nel comune di Alstahaug.\nStoria.\nIl centro abitato ha avuto una rapida espansione dal 1893 quando divenne uno dei porti della linea Hurtigruten. Dal 1999 ha lo status di citt\u00e0.\nLa citt\u00e0 \u00e8 un nodo per i trasporti dell'area, oltre allo scalo Hurtigruten vi fanno capo diverse linee di trasporto pubblico, sul lato occidentale dell'isola, poco a sud della cittadina, si trova l'aeroporto di Sandnessj\u00f8en Stokka."}
{"id": "2586231", "revid": "1543377", "url": "https://it.wikipedia.org/wiki?curid=2586231", "title": "Alitarco", "text": "L'Alitarco (in greco \"\u1f00\u03bb\u03c5\u03c4\u03ac\u03c1\u03c7\u03b7\u03c2\") era il capo delle guardie di polizia, gli aliti, (\"\u1f00\u03bb\u03cd\u03c4\u03b7\u03c2\") che sovraintendevano all'ordine pubblico durante i Giochi Olimpici, nell'antica Grecia.\nQuesto era incaricato di scortare gli ellanodici eletti e gli atleti da Elide a Olimpia, oltre che dirigere cortei e cerimonie."}
{"id": "2586234", "revid": "1226", "url": "https://it.wikipedia.org/wiki?curid=2586234", "title": "Q - Il serpente alato", "text": ""}
{"id": "2586235", "revid": "599013", "url": "https://it.wikipedia.org/wiki?curid=2586235", "title": "Mocio", "text": "Il mocio (: ; plurale \"moci\") \u00e8 uno strumento utilizzato per pulire le superfici dure (pavimenti, piastrelle, eccetera) ed \u00e8 costituito da una testa collegata a un manico, al quale sono attaccate delle strisce di tessuto.\nStoria.\nInventato negli Stati Uniti d'America da Eddy Key, che lo brevett\u00f2 nel 1837, fu perfezionato nel 1956 dallo spagnolo nato a La Rioja Manuel Jal\u00f3n Corominas. Il termine \"mocio\" \u00e8 infatti l'italianizzazione della parola spagnola \"mocho\". In commercio esistono diversi tipi di mocio che sono largamente usati nelle pulizie industriali.\nRadazza.\nLa radazza, (anche redazza o retazza), era un tipo di scopa, a una cui estremit\u00e0 erano legate filacce di canapa o cotone, atta a lavare e ad asciugare i ponti delle navi. All'epoca della marineria velica i ponti tendevano a sporcarsi, anche per la pece o il catrame che fuoriusciva dai comenti calafatati nei periodi di maggiore calura o che sgocciolava dalle manovre aeree su cui esso veniva posto per impermeabilizzarle, evitando l'azione abrasiva del vento salino e della stessa acqua di mare.\nI ponti erano dapprima strofinati con pietra pomice e poi strofinati vigorosamente con le radazze. Non si impiegava alcun detersivo e si usava solo l'acqua di mare. Dopo essere stati asciugati, sui ponti veniva sparso un velo di sabbia marina per impedire che i marinai (che in genere non usavano calzature) scivolassero nel corso delle loro attivit\u00e0, normalmente eseguite con la necessaria disciplinata rapidit\u00e0. \nLe radazze attuali sono costituite da un panno con frange, lungo circa 80 centimetri, e un manico simile a quello di una scopa, ma snodato alla base; vengono utilizzate non bagnate per raccogliere polvere e sporco dalle grandi superfici."}
{"id": "2586236", "revid": "117299203", "url": "https://it.wikipedia.org/wiki?curid=2586236", "title": "Nicomedia", "text": "Nicomedia era un'antica citt\u00e0 dell'Anatolia (dal greco \"\u039d\u03b9\u03ba\u03bf\u03bc\u03ae\u03b4\u03b5\u03b9\u03b1\", oggi la moderna \u0130zmit in Turchia). Fu fondata attorno al 712/711 a.C. come colonia Megarese con il nome di \"Astacus\". Dopo la sua distruzione ad opera di Lisimaco fu ricostruita intorno al 264 a.C. dal re ellenistico Nicomede I che le diede il nome.\nStoria.\nAl tempo dei Seleucidi (264-64 a.C.).\nNicomedia fu fondata nel 264 a.C. dal re Nicomede I, re di Bitinia, vicino al sito dell'antica citt\u00e0 di \"Astacos\", colonia di Megara, poi distrutta da Lisimaco. Qui Annibale trascorse i suoi ultimi anni (attorno al 183 a.C.), suicidandosi nei pressi di \"Libyssa\" (Gebze). Qui a \"Nicomedia\" si rifugi\u00f2 Prusia II, re di Bitinia dal 181 a.C., il quale, dopo essersi scontrato tra il 156 e il 154 a.C. con Attalo II, re di Pergamo, era stato costretto da Roma a rinunciare alle proprie conquiste, oltre a pagare un pesante tributo. A \"Nicomedia\" egli fu ucciso presso il tempio di Giove nel 149 a.C. dal figlio Nicomede II, che Prusia aveva tentato di escludere dalla successione. Nell'85 a.C. il consolare Lucio Valerio Flacco fu costretto a fuggire da Bisanzio ed a rinchiudersi a \"Nicomedia\", dove poco dopo fu raggiunto dal rivoltoso Gaio Flavio Fimbria, il quale lo fece catturare e decapitare, gettando la sua testa in mare e lasciando il corpo senza sepoltura. Nel corso della terza guerra mitridatica, Mitridate VI si rifugi\u00f2 nella citt\u00e0 di \"Nicomedia\" con parte della flotta, mentre il generale romano Lucio Licinio Lucullo stava assediando Lampsaco (nel 73 a.C.). Sesto Pompeo dopo essere stato sconfitto nella battaglia di Nauloco dalle forze navali di Marco Vipsanio Agrippa, generale di Ottaviano, si rifugi\u00f2 in Oriente, dove chiese aiuti finanziari e militari dalle citt\u00e0 di Nicea e \"Nicomedia\", ottenendoli (nel 36-35 a.C.).\nEpoca romana (64 a.C.-395 d.C.).\nLo storico Arriano nacque in questa citt\u00e0. Nel 64 a.C. divenne capitale della provincia di Bitinia e Ponto. La citt\u00e0 fu probabilmente visitata dall'Imperatore Marco Aurelio nel corso del suo viaggio in Oriente del 175-176, a seguito della ribellione di Avidio Cassio; dall'Imperatore Settimio Severo durante il periodo delle campagne partiche degli anni 197-198. Vi trascorse l'inverno del 214/215 l'imperatore Caracalla in vista delle campagne contro i Parti e pochi anni pi\u00f9 tardi anche Elagabalo nel 218/219. Ancora potrebbe essere stata visitata dall'Imperatore Gordiano III durante il periodo delle campagne sasanidi degli anni 242-244.\nNel 256 una nuova invasione di Goti percorse il Mar Nero via mare, avanzando fino al lago di \"Fileatina\" (l'attuale Durusu) ad occidente di Bisanzio. Da qui proseguirono fin sotto le mura di \"Calcedonia\". Molte altre importanti citt\u00e0 della Bitinia, come Prusa, Apamea e Cio furono saccheggiate dalle armate gotiche, mentre \"Nicomedia\" e \"Nicea\" furono date alle fiamme. Pochi anni pi\u00f9 tardi, nel 261-262, la citt\u00e0 fu nuovamente devastata ed incendiata da un'invasione di armate gotiche.\nQui fu elevato al rango di \"Augusto\", Diocleziano il 20 novembre del 284, tanto che lo stesso la scelse come una delle sue capitali del nuovo sistema tetrarchico della parte orientale dell'Impero per la sua posizione strategica, nelle vicinanze dello stretto dei Dardanelli e del Bosforo. E infatti sotto Diocleziano venne molto arricchita e nel 305 vi fu costruito un ippodromo, un anno dopo i \"Decennalia\" di regno. Nel 311 la citt\u00e0 vide promulgare un editto di tolleranza verso i Cristiani. Tale editto concedeva una indulgenza ai Cristiani, ovvero i cittadini che avendo \"assecondato un capriccio erano stati presi da follia e non obbedivano pi\u00f9 alle antiche usanze\". Il documento affermava che:\nIl 25 luglio del 325 furono, invece, celebrati i \"Decennalia\" di Costantino I, in occasione dei suoi vent'anni di regno.\nPerse il ruolo di centro dell'Impero nel 330, con il trasferimento della capitale a Costantinopoli, sebbene Costantino I morisse in una villa imperiale non molto distante da Nicomedia nel 337. Qui si trasfer\u00ec Costanzo Gallo nel settembre del 354. Fu distrutta da un terremoto nella primavera del 357, pochi anni prima che qui vi facesse visita l'imperatore Flavio Claudio Giuliano (inizi del 362). Ecco come viene descritta la citt\u00e0 e le sue rovine, dallo storico Ammiano Marcellino, contemporaneo agli eventi:\nPoco dopo la citt\u00e0 fu distrutta nuovamente da un altro terremoto il 2 dicembre del 362. Nel V secolo fu un centro dell'arianesimo. Della citt\u00e0 antica oggi resta solo qualche rovina del Palazzo imperiale di Diocleziano, tracce dell'acquedotto, una fontana del II secolo e resti nelle vicinanze del porto.\nIl 24 agosto del 358, un terribile terremoto provoc\u00f2 ampi danni alla citt\u00e0, a cui segu\u00ec un devastante incendio che ne complet\u00f2 la distruzione. \"Nicomedia\" fu ricostruita, anche se su scala pi\u00f9 ridotta.\nArcheologia della citt\u00e0 romana.\nNicomedia fu centro per la lavorazione del marmo bitinio e seppure tra le rovine, ci sono rimaste numerose testimonianze del periodo dioclezianeo e tetrarchico, come i bagni di Caracalla, ingranditi da Diocleziano quando elesse \"Nicomedia\" a sua capitale in Oriente. Fu inoltre costruito un circo, inaugurato un anno dopo i \"vicennalia\" di regno di Diocleziano (vent'anni, festeggiati il 20 novembre del 304), come ci racconta anche lo stesso Lattanzio:\nEpoca bizantina (395-1337).\nNel VI secolo, sotto l'imperatore Giustiniano, la citt\u00e0 torn\u00f2 ad essere ampliata con nuovi edifici pubblici. Posizionata sulla strada che conduceva alla capitale Costantinopoli, la citt\u00e0 rimase un importante centro militare, giocando un ruolo importante nelle campagne tra l'Impero bizantino ed i vicini Arabi.\nDall'840 in poi, \"Nicomedia\" divenne la capitale della thema Optimaton seppure la popolazione continuasse ad invecchiare e la citt\u00e0 venisse gradualmente abbandonata, come viene descritto dal geografo arabo, Ibn Khordadbeh. L'insediamento andava cos\u00ec progressivamente restringendosi fino a limitarsi alla sola cittadella in collina. Nel 1080, la citt\u00e0 serv\u00ec come base militare ad Alessio I per le sue campagne contro il turchi Selgiuchidi, durante la prima e la seconda crociata. La citt\u00e0 rimase nel possesso dell'Impero latino tra il 1204 ed il 1240, quando fu recuperato da Giovanni III Vatatze. Rimase cos\u00ec sotto il controllo dell'Impero bizantino per pi\u00f9 di un secolo, ma dopo la sconfitta bizantina nella battaglia di Bafeo del 1302, rimase sotto la continua minaccia delle armate ottomane. La citt\u00e0 fu assediata per due volte da parte degli Ottomani (nel 1304 e 1330) prima di soccombere definitivamente nel 1337.\nResti.\nLe rovine di Nicomedia sono sepolte sotto la moderna citt\u00e0 densamente popolata di \u0130zmit, che ha ampiamente ostacolato lo scavo completo. Prima che si verificasse l'urbanizzazione del XX secolo, si potevano vedere rovine selezionate della citt\u00e0 di epoca romana, in particolare sezioni delle mura difensive romane che circondavano la citt\u00e0 e molteplici acquedotti che un tempo fornivano l'acqua di Nicomedia. Altri monumenti includono le fondamenta di un ninfeo in marmo del II secolo d.C. in via Istanbul, una grande cisterna nel cimitero ebraico della citt\u00e0 e parti del muro del porto.\nIl terremoto di \u0130zmit del 1999, che ha seriamente danneggiato la maggior parte della citt\u00e0, ha portato anche a importanti scoperte dell'antica Nicomedia durante la successiva rimozione dei detriti. \u00c8 stata scoperta una ricchezza di statue antiche, comprese le statue di Ercole, Atena, Diocleziano e Costantino.\nNegli anni successivi al terremoto, la Direzione culturale provinciale di Izmit si \u00e8 appropriata di piccole aree per lo scavo, tra cui il sito identificato come Palazzo di Diocleziano e un vicino teatro romano. Nell'aprile 2016 \u00e8 stato avviato uno scavo pi\u00f9 ampio del palazzo sotto la supervisione del Museo di Kocaeli, che ha stimato che il sito copre 60.000 metri quadrati."}
{"id": "2586239", "revid": "729019", "url": "https://it.wikipedia.org/wiki?curid=2586239", "title": "Genio militare (storia romana)", "text": "Il Genio militare in epoca romana, fu un corpo formato da ingegneri, architetti, geometri, falegnami, fabbri (sotto il comando nelle singole legioni di un \"Praefectus fabrum\", almeno fino al II secolo a.C.), la cui funzione era di dare un supporto tecnico alle armate repubblicane e imperiali romane, nel dirigere i lavori durante la costruzione di opere di ingegneria militare. I semplici soldati costituivano invece la manovalanza necessaria per la realizzazione delle costruzioni.\nIl compito principale del \"genio\" era, pertanto, quello di fornire un adeguato supporto tecnico alle unit\u00e0 combattenti negli spostamenti (con la costruzione dell'accampamento di marcia, di ponti militari, strade, ecc.), nelle operazioni d'assedio di citt\u00e0 nemiche (con la realizzazione di macchine d'assedio, rampe e terrapieni, cordoni di mura intorno alle citt\u00e0 assediate, ecc.), nella realizzazione di opere a protezione dei confini provinciali (es. vallo di Adriano, limes germanico-retico, \"castra stativa\", ecc.), fino alla costruzione di opere civili in tempo di pace (come le mura a protezione di importanti colonie in noti strategici \"chiave\", ad esempio Ulpia Traiana Sarmizegetusa o Aosta; acquedotti, anfiteatri, ponti in muratura, ecc.).\nAttivit\u00e0.\nFin dall'antichit\u00e0 gli ingegneri militari erano responsabili degli assedi e della costruzione di fortificazioni, di campi e strade. I pi\u00f9 famosi ingegneri dell'antichit\u00e0 furono i Romani, che oltre alla costruzione di macchine da assedio (catapulte, arieti, torri da assedio, ecc.) avevano anche il compito di realizzare accampamenti fortificati da marcia (\"castra aestiva\") e permanenti (\"castra hiberna\") oltre a strade, ponti (come ad esempio il ponte di Cesare sul Reno o quello di Traiano sul Danubio) per permettere migliori movimenti alle loro legioni. Alcune di queste strade sono ancora in uso duemila anni dopo.\nOra se molte di queste attivit\u00e0 avrebbero potuto essere affidate a dei civili, vi \u00e8 da dire che l'esercito romano era una macchina da guerra perfetta che necessitava, per\u00f2, una propria autonomia, tanto che il servizio del \"genio\", arriv\u00f2 a controllare direttamente una propria industria. Tutto nacque ovviamente con la prima necessit\u00e0 di realizzare un accampamento sicuro e ben protetto per la notte, al termine di una dura giornata di marcia e a volte anche di guerra.\nA supporto degli spostamenti delle armate durante le \"campagne\" militari.\nFortificare un accampamento da marcia.\nLa prima funzione affidata al \"genio\", fin dai tempi della Repubblica, fu di realizzare al termine di una dura giornata di marcia e di combattimenti un accampamento ben organizzato e che offrisse sufficiente protezione per la notte seguente. L'organizzazione della costruzione dell'accampamento era affidata al \"praefectus fabrum\" e ad un gruppo di genieri (i cosiddetti \"architecti\"), i quali avevano il privilegio, considerata la loro capacit\u00e0 tecnica, di essere esonerati da quelle funzioni che spettavano invece al normale legionario, e definiti pertanto \"immunes\". Questi ingegneri utilizzavano, a loro volta, il lavoro manuale dei normali soldati semplici per la costruzione di quanto da loro progettato. Il \"metator\", che precedeva l'esercito in marcia, aveva il compito di trovare il sito adeguato dove porre il \"castrum\". A questo subentrava poi il \"librator\", che aveva il compito di assicurare l'orizzontalit\u00e0 del campo (in seguito ebbe anche compiti collegati all'artiglieria ed alla realizzazione di canali). Il \"mensor\" aveva il compito di sistemare le tende delimitando la superficie dell'intera legione (in seguito, anche la riparazione delle macchine da guerra).\nRicordiamo che l'accampamento da marcia doveva essere protetto tutto intorno da una \"fossa\", un \"agger\" ed un \"vallum\". Una legione era in grado di costruire un accampamento, anche sotto attacco nemico, in appena un paio d'ore. Fu solo sotto Augusto che le legioni romane furono acquartierate in campi permanenti (\"castra hiberna\") al termine delle loro campagne militari estive (vedi sotto).\nCostruzione di strade.\nQuando gli eserciti romani invadevano i territori nemici, si rendeva necessaria la costruzione di strade facili da percorrere. \u00c8 evidente che in questa prima fase, dove la velocit\u00e0 spesso era determinante durante una campagna militare, i percorsi non fossero ancora lastricati. I legionari, su indicazione del \"genio\" si limitavano ad abbattere alberi, ad eliminare massi ingombranti (per meglio permettere ai carriaggi di passare), a costruire nella roccia lungo i fianchi delle montagne (come al tempo della conquista della Dacia, oggi ancora visibile con la \"tabula Traiana\"), a prosciugare piccole paludi o acquitrini. Spesso capitava che, una volta occupati quei nuovi paesi in modo stabile e permanente, seguisse una fase di civilizzazione con la costruzione di grandi arterie viarie per permettere di meglio difendere e approvvigionare gli eserciti che vi soggiornavano. Poteva, altres\u00ec, capitare di costruire interi tratti stradali attraverso territori paludosi come avvenne durante l'occupazione romana della Germania Magna durante il principato di Augusto, sotto il proconsole Lucio Domizio Enobarbo (i cosiddetti \"pontes longi\").\nLe strade militari erano, infine, utilizzate dalla popolazione civile ora che l'area era pacificata. Erano talmente ben costruite, grazie a una meticolosa opera di pavimentazione, che ancora oggi \u00e8 possibile trovarne alcuni tratti integri, come la famosa Via Appia, la prima strada costruita nel 312 a.C., durante la seconda guerra sannitica..\nCostruzione di ponti militari.\nL'attraversamento di corsi d'acqua, a seconda della loro dimensione, rappresentava un'altra difficolt\u00e0 che il \"genio\" doveva essere in grado di risolvere in uno dei seguenti tre modi: \nRealizzazione di canali navigabili per la flotta.\nUna delle opere di idraulica-militare rimaste tra le pi\u00f9 famose in epoca romana, fu quella realizzata da Druso maggiore nel corso delle sue campagne militari condotte contro le popolazioni germaniche dei Frisi, a nord della foce del fiume Reno attorno agli anni 12-11 a.C. (\"fossa Drusi\") e riutilizzata in seguito anche dal figlio Germanico nel corso delle campagne degli anni 14-16. Questa \"fossa\" aveva lo scopo di congiungere il fiume Reno con lo Zuiderzee, per permettere alla flotta romana di raggiungere pi\u00f9 velocemente il mare del Nord, lontano dai rischi delle tempeste. Altro canale artificiale navigabile fu poi la \"fossa Corbulonis\", costruita dal generale romano Gneo Domizio Corbulone quando fu \"Legatus Augusti pro praetore\" della Germania inferiore, attorno al 47.\nA supporto degli assedi di citt\u00e0 nemiche.\nOpere d'assedio.\nSoprattutto durante il periodo imperiale, ma anche nel tardo periodo repubblicano, l'esperienza del genio militare fu impiegato, non solo in lavori di routine, ma anche in costruzioni di straordinario valore ingegneristico come dimostrano le opere realizzate in fase di assedio di citt\u00e0 nemiche, sviluppate anche per diverse decine di chilometri. Il primo tra i pi\u00f9 famosi, fu quello di Veio che secondo la leggenda dur\u00f2 dieci anni (come quello di Troia) dal 406 al 396 a.C.\nVa ricordato che le citt\u00e0 sotto assedio potevano essere prese in uno dei seguenti modi:\nNel primo caso, come ad esempio ad Alesia, Cesare, per garantire un perfetto blocco degli assediati, ordin\u00f2 la costruzione di una serie di fortificazioni, chiamate \"controvallazione\" (interna) e \"circonvallazione\" (esterna), attorno all'oppidum gallico. Tali opere furono realizzate a tempo record in tre settimane, la prima \"controvallazione\" di quindici chilometri tutto intorno all\"'oppidum\" nemico (pari a dieci miglia romane) e, all'esterno di questo, per altri quasi ventun chilometri (pari a quattordici miglia).\nLe opere comprendevano anche due valli (uno esterno e uno interno) sormontati da una palizzata; due fosse, la pi\u00f9 vicina delle quali alla fortificazione, fu riempita con l'acqua dei fiumi circostanti; tutta una serie di trappole e profonde buche (dal \"cervus\" sul fronte del vallo sotto la palizzata, a cinque ordini di \"cippi\", otto di \"gigli\" e numerosi \"stimoli\"; quasi un migliaio di torri di guardia presidiate dall'artiglieria romana, ventitr\u00e9 fortini (\"castella\"), quattro grandi campi per le legioni (due per ciascun \"castrum\") e quattro campi per la cavalleria, legionaria, ausiliaria e germanica. Furono necessarie considerevoli capacit\u00e0 ingegneristiche per realizzare una tale opera, ma non nuove per uomini come gli edili romani, che solo pochi anni prima, in dieci giorni, avevano costruito un ponte attraverso il Reno con somma meraviglia dei Germani.\nNel secondo caso, come successe ad Avarico, poich\u00e9 la natura del luogo impediva di cingere la citt\u00e0 con una linea fortificata continua, come invece fu poi possibile ad Alesia, Cesare dovette costruire una gigantesca rampa d'assedio (larga quasi 100 metri e alta 24 metri), con grande dispendio di energie e perdite di uomini a causa delle continue sortite che gli assediati compivano mentre i Romani erano intenti a costruire, come ci racconta lo stesso Cesare:\nAlla fine per\u00f2 i Romani riuscirono a superare le difese nemiche dopo 27 giorni d'assedio, quando Cesare approfitt\u00f2 di un temporale per avvicinare una delle torri d'assedio alle mura della citt\u00e0, nascondendo molti dei soldati all'interno delle vineae, e al segnale convenuto riuscendo a irrompere con grande velocit\u00e0 sugli spalti della citt\u00e0.\nCostruzione di macchine e altri strumenti di assedio.\nIl primo impiego di macchine da guerra da parte dei Romani risalirebbe al 502 a.C. in occasione dell'assedio di Suessa Pometia, condotto con vineae e altre strutture non ben definite. Da ci\u00f2 se ne deduce che in quella circostanza gi\u00e0 vi fossero tecnici militari per la costruzioni dei primi strumenti di poliorcetica.\nBench\u00e9 la maggior parte della macchine d'assedio fu il risultato di un mero adattamento di quelle dei Greci, i Romani furono abili ingegneri per tecnica e velocit\u00e0 di esecuzione, cos\u00ec come introdussero alcune variazioni innovative nel campo delle baliste (si confronti a tal proposito il noto testo di Marco Vitruvio Pollione, il \"De Architectura\") dell'epoca di Augusto).\nL'impiego per\u00f2 di una vera e propria artiglieria risalirebbe per\u00f2 alla seconda guerra punica. Sappiamo infatti da Polibio che durante l'assedio di Lilibeo (del 250 a.C., durante la prima delle guerre puniche) furono impiegate solo macchinari e strumenti non da lancio, come arieti, vinea e torri d'assedio. \u00c8 quindi successivo lo sviluppo dell'artiglieria romana.\nIn sostanza possiamo dividere le armi d'assedio romane in due grandi categorie:\nA difesa dei territori delle province romane.\nDifese \"puntuali\": forti e fortezze permanenti.\nL'accampamento \"semi-permanente\" adottato dai Romani fin dei tempi della Repubblica (cfr. guerre puniche), corrispondeva ai cosiddetti \"castra hiberna\", vale a dire a quel genere di \"castra\" che potesse permettere alle truppe, di mantenere uno stato di occupazione e di controllo militare/amministrativo continuativo dei territori provinciali ancora in via di romanizzazione. Fu solo, per\u00f2, grazie ad Augusto (30-29 a.C.) che si ottenne una prima e vera riorganizzazione del sistema di difese dell'Impero romano, acquartierando in modo permanente legioni e \"auxilia\" in fortezze e forti permanenti (\"castra stativa\"), non solo quindi per l'inverno (\"castra hiberna\") lungo l'intero \"limes\".\nLe fortezze legionarie permanenti derivavano la loro struttura dagli accampamenti di marcia o \"da campagna\". La loro struttura era pertanto similare, pur avendo rispetto ai \"castra\" mobili, dimensioni ridotte, pari normalmente a 16-20 ettari. \u00c8 vero anche che, almeno fino a Domiziano (89 d.C.), erano presenti lungo il \"limes\" alcune fortezze legionarie \"doppie\" (dove erano acquartierate insieme due legioni, come ad es. a \"Castra Vetera\" e a \"Mogontiacum\"), con dimensioni che si avvicinarono ai 40 ettari. A partire per\u00f2 da Diocleziano e dalla sua riforma tetrarchica, le dimensioni delle fortezze andarono sempre pi\u00f9 diminuendo, poich\u00e9 le legioni romane erano state ridotte alla met\u00e0 degli effettivi.\nI forti delle unit\u00e0 ausiliarie (chiamati \"castella\"), che ricordiamo potevano contenere \"cohors\" di fanteria o \"alae\" di cavalleria o \"cohors equitatae\" (unit\u00e0 miste), avevano invece misure molto diverse le une dalle altre, a seconda anche che contenessero unit\u00e0 \"quingenarie\" (di 500 armati circa) o \"milliarie\" (di 1.000 armati circa). Ad esempio, una \"cohors peditata quingenaria\" (500 fanti circa) veniva alloggiata in 1,2-1,5 ettari, mentre un\"'ala milliaria\" poteva necessitare di uno spazio molto ampio per alloggiare 1.000 armati e altrettanti cavalli (3,5-7 ettari, come a Porolissum).\nSappiamo poi che all'interno del \"genio\", il \"mensor\" aveva il compito di:\nNelle fortezze erano, inoltre, attive alcune \"fabricae\", che producevano sia le armi, sia i mattoni (le cosiddette \"tegulae\"), poste sotto la direzione di un \"magister fabricae\", assistito da un \"optio fabricae\" e di un \"doctor fabricae\".\nDifese lineari: \"limes\" lungo i confini del mondo romano.\nLa difesa delle province romane avvenne nel corso dei secoli con la costruzione di tutta una serie di opere di fortificazione lungo i confini imperiali, oppure attraverso una via di penetrazione (una strada, possibilmente lungo un corso fluviale) nei territori appena occupati (come avvenne in Germania al tempo di Augusto) lungo la quale furono posizionati forti ausiliari o fortezze legionarie oltre a torri di avvistamento (\"turris\").\nNel primo caso le barriere erano costruite con un terrapieno (\"agger\" di terra), una palizzata in legno o un muro in pietra (a partire dal principato di Adriano), e un fossato antistante, come nel caso del vallo di Adriano, di quello Antonino, del \"limes Porolissensis\" o di quello germanico-retico.\nOgni tratto di frontiera era, inoltre, \"seguita\" parallelamente e in tutta la sua estensione, da una strada presidiata a intervalli regolari, da forti (\"castella\"), fortini (\"burgi\") di unit\u00e0 ausiliarie, oltre a torrette (\"turris\") e postazioni di avvistamento/controllo (\"stationes\"), dove erano distaccate unit\u00e0 di truppe ausiliarie o fortezze legionarie.\nRaffigurazioni del \"limes\" romano le possiamo trovare nei fregi della Colonna Traiana e di quella di Marco Aurelio, dove le scene iniziali rappresentano la riva destra del Danubio, con tutta una serie di posti di guardia, forti, fortezze, difesi da palizzate, cataste di legna e covoni di paglia che, se incendiati, servivano come postazioni di segnalazione avanzata.\nCostruzioni civili delle truppe in tempo di pace.\nL'esercito romano prendeva, inoltre, parte a progetti di costruzione per uso civile. Ci\u00f2 capitava soprattutto in periodi di pace, quando i soldati non erano impegnati in campagne militari. Il loro utilizzo si rendeva necessario per ovviare a un loro ingente costo che ne sarebbe derivato da un loro mancato utilizzo.\nIl coinvolgimento dei soldati nella costruzione di opere pubbliche, aveva anche la funzione di tenerli ben addestrati al duro lavoro fisico, oltre a tenerli occupati, evitando cos\u00ec potessero covare un qualche sentimento di ammutinamento nei confronti del potere centrale, nel caso fossero risultati inattivi.\nI militari, insieme ai civili, erano cos\u00ec impegnati nella costruzione non solo di strade, ma anche di intere citt\u00e0 (come accadde attorno al 100, sotto Traiano con Timgad), di acquedotti, porti, canali di navigazione, tunnel (come nel caso di B\u00e9ja\u00efa in Algeria, grazie a un \"librator\" della legio III \"Augusta\"), oltre a drenare i terreni e permettere di coltivarli. In alcuni rari casi i soldati erano anche impiegati nel settore minerario."}
{"id": "2586240", "revid": "1982", "url": "https://it.wikipedia.org/wiki?curid=2586240", "title": "PDP 11", "text": ""}
{"id": "2586247", "revid": "5456", "url": "https://it.wikipedia.org/wiki?curid=2586247", "title": "Arms Park", "text": ""}
{"id": "2586250", "revid": "228587", "url": "https://it.wikipedia.org/wiki?curid=2586250", "title": "Lavino di Mezzo", "text": "Lavino di Mezzo (\"Al Lav\u00e9n\" in dialetto bolognese) \u00e8 una frazione dei comuni di Anzola dell'Emilia, Bologna e Zola Predosa, nella citt\u00e0 metropolitana di Bologna. \nGeografia fisica.\nLavino di Mezzo \u00e8 situata a 3,5 km a sud-est di Anzola dell'Emilia, a 10 km ad nord-ovest di Bologna e a 5,5 km a nord di Zola Predosa. \u00c8 attraversata dal torrente Lavino.\nInfrastrutture e trasporti.\nStrade.\nLavino di Mezzo \u00e8 attraversata dalla Strada statale 9 Via Emilia, attorno alla quale si \u00e8 sviluppato l'abitato. Ad est dell'abitato si trova uno svincolo dell'Autostrada A14 e della tangenziale di Bologna.\nFerrovie.\nFino al 2007 la frazione era servita da una fermata ferroviaria lungo la linea Milano-Bologna."}
{"id": "2586252", "revid": "767487", "url": "https://it.wikipedia.org/wiki?curid=2586252", "title": "The Official Music of &quot;Weird Al&quot; Yankovic", "text": "The Official Music of \"Weird Al\" Yankovic \u00e8 una raccolta giapponese delle canzoni del cantante statunitense \"Weird Al\" Yankovic."}
{"id": "2586253", "revid": "124876636", "url": "https://it.wikipedia.org/wiki?curid=2586253", "title": "\u0110", "text": "\u0110 (in minuscolo \u0111) \u00e8 una lettera derivata dall'alfabeto latino, costituita da una D con l'aggiunta di una barra orizzontale che la taglia.\nLa lettera non va confusa con la \u00d0 (eth, in minuscolo \"\u00f0\") che \u00e8 una variante insulare del simbolo \"\u0111\".\nLa \u0110 veniva impiegata nel latino medioevale per indicare l'abbreviazione di parole contenenti la lettera D, ed \u00e8 attualmente utilizzata in numerosi alfabeti, tra cui quello croato, nel quale fu introdotta da \u0110uro Dani\u010di\u0107 nel XIX secolo.\nViene anche utilizzata come simbolo fonetico in linguistica.\nNote di scrittura.\nIn minuscolo, la \u0111 viene solitamente scritta con la barra orizzontale posizionata nella parte superiore della stanga (tratto ascendente); quando \u00e8 usata come simbolo fonetico, tuttavia, \u00e8 di norma preferibile una variante alternativa con la barra tracciata attraverso il cerchietto inferiore della d. Questa forma \u00e8 anche quella principalmente trovata nell'ortografia di alcune lingue africane.\nSimilmente, in maiuscolo la \u0110 viene di norma tracciata con la barra che incrocia unicamente la stanga a sinistra, sebbene in alcune lingue africane ed in vietnamita essa attraversi l'intera lettera.\nUtilizzo.\nLingue latine.\nNel latino medioevale la \u0110 veniva utilizzata come simbolo grafico per indicare un'abbreviazione all'interno di parole contenenti la lettera d. Ad esempio, \"h\u0111um\" poteva essere utilizzato come abbreviazione per \"heredum\".\n\u00c8 usato nella Grafia Veneta Unitaria per scrivere in lingue venete.\nLingua vietnamita.\nIn vietnamita, la \u0110 \u00e8 usata per rappresentare l'emissione simultanea del suono D e di un colpo di glottide (IPA: [\u0294d]). \u00c8 considerata a tutti gli effetti una lettera a s\u00e9 stante, e posizionata fra la D e la E nell'alfabeto vietnamita.\nLingue germaniche.\nLa \u0110 venne introdotta nell'alfabeto inglese e norreno. Oggi si conserva solo in quello islandese e faroese.\nLingue slave.\nLa \u0110 venne introdotta nell'alfabeto croato a partire dal XIX secolo, per opera del linguista e filologo \u0110uro Dani\u010di\u0107. A partire da questa data, il lessema inizi\u00f2 ad essere utilizzato nelle trascrizioni latine del cirillico, prima in serbo e successivamente in macedone, per rappresentare la affricata alveopalatale sonora (IPA: /d\u0291/). Nel contesto delle lingue slave, viene spesso traslitterata in italiano come \"dj\", dato che il suono che esprime \u00e8 simile: ad esempio Me\u0111ugorje/Medjugorje.\nL'equivalente di \u0110 nell'alfabeto cirillico \u00e8 \u0402 \u0452 in serbo e montenegrino, mentre in macedone il suo parziale equivalente \u00e8 \u0403 \u0453 (in alcune regioni della Macedonia il suono \"/d\u0291/\" non viene usato nel parlato).\nLingua sami.\nIn sami settentrionale e sami skolt la \u0110 \u00e8 usata per rappresentare una fricativa dentale sonora (IPA: /\u00f0/, come la pronuncia inglese di \"th\" in \"this\"). \u00c8 considerata una lettera a s\u00e9 stante, posizionata fra D e E nell'ordine alfabetico."}
{"id": "2586261", "revid": "2132576", "url": "https://it.wikipedia.org/wiki?curid=2586261", "title": "Pizzo Groppera", "text": "Il Pizzo Groppera (2.948 ) \u00e8 una montagna delle Alpi del Platta (nelle Alpi Retiche occidentali) in Lombardia (provincia di Sondrio).\nCaratteristiche.\n\u00c8 situato nel comune di Madesimo, in provincia di Sondrio, lungo lo spartiacque alpino. Un suo versante \u00e8 infatti affacciato sulla Valle Spluga, facente parte del bacino idrografico del Po, l'altro sulla Val di Lei, dove scorre il Reno di Lei.\nPoco sotto la cima si trova la stazione di arrivo della funivia che parte da localit\u00e0 \"Cimasole\" nel comune di Campodolcino e che collega il Groppera con gli altri impianti sciistici della Ski Area Valchiavenna Campodolcino-Madesimo. Da qui infatti si possono raggiungere le piste del comprensorio della Val di Lei e il fuoripista del Canalone.\nLa montagna ha avuto rilevanza politica nel 1979. Quell'anno infatti Roger Schawinski, fondatore della radio pirata svizzera Radio 24, ha installato sul Groppera un potente trasmettitore in grado di diffondere il segnale della radio in buona parte del territorio elvetico. Fino al 1983 infatti in Svizzera esisteva il monopolio pubblico del servizio radiotelevisivo, monopolio invece abolito in Italia da una legge del 1976. Dopo il 1983 Radio 24 \u00e8 diventata una radio autorizzata a trasmettere anche dal territorio elvetico.\nSalita alla vetta.\nSi pu\u00f2 salire sulla vetta partendo dal Rifugio Chiavenna (2.044\u00a0m s.l.m.)."}
{"id": "2586273", "revid": "1226", "url": "https://it.wikipedia.org/wiki?curid=2586273", "title": "2019 - I nuovi barbari", "text": ""}
{"id": "2586275", "revid": "46936", "url": "https://it.wikipedia.org/wiki?curid=2586275", "title": "Digicel Caribbean Cup 2005", "text": ""}
{"id": "2586279", "revid": "33689", "url": "https://it.wikipedia.org/wiki?curid=2586279", "title": "Klunk", "text": ""}
{"id": "2586285", "revid": "287204", "url": "https://it.wikipedia.org/wiki?curid=2586285", "title": "Emanuele Filiberto Duca d'Aosta", "text": ""}
{"id": "2586292", "revid": "6923", "url": "https://it.wikipedia.org/wiki?curid=2586292", "title": "Alice Voinescu", "text": "Biografia.\nL'infanzia.\nNata Alice Steriadi, figlia dell'avvocato Sterie Steriadi e di Masinica Poenaru (nipote dell'illuminista Petrache Poenaru), sin da piccola si dimostr\u00f2 portata per le lingue. A cinque anni era in grado di leggere romeno e tedesco, cui a sei anni aggiunse il francese.\nEducata in casa con insegnanti privati di ispirazioni cattolica, svilupp\u00f2 una buona capacit\u00e0 musicale grazie alla madre, abile pianista.\nDopo la morte del padre nel 1902 si iscrisse alla facolt\u00e0 di medicina di Bucarest, abbandonando per\u00f2 gli studi pochi anni dopo e iscrivendosi alla facolt\u00e0 di Lettere e Filosofia. Nel 1908 si laure\u00f2 in filosofia alla Facolt\u00e0 di lettere e filosofia di Bucarest sotto la guida di Titu Maiorescu, e venne mandata dalla madre ad approfondire gli studi in Francia e Germania per ottenere un dottorato.\nGli studi universitari.\nDurante gli studi a Lipsia rimase colpita dalla filosofia estetica, e segue le lezioni di Theodor Lipps, Johannes Volkelt. Nel 1910, anno in cui rimase orfana, si spost\u00f2 a Parigi, proseguendo gli studi in filosofia con L\u00e9on Brunschvicg, Andr\u00e9 Lalande e Victor Delbos. Ritorn\u00f2 in Germania per la sua tesi di dottorato presso l'Universit\u00e0 di Marburgo dove conobbe Hermann Cohen e divenne amica di Nicolai Hartmann.\nOttenne il suo dottorato nel 1913 a Sorbona, con una tesi dal titolo \"Interpr\u00e9tation de la doctrine de Kant par l'\u00e9cole de Marburg - \u00c9tude sur l'id\u00e9alisme critiqu\u00e9e\" che ottenne un'approvazione tale da meritarle il ruolo di conferenziere all'Universit\u00e0 di Parigi e la partecipazione ad una serie di conferenze negli Stati Uniti. Rifiut\u00f2 tuttavia entrambe le offerte, preferendo ritornare in Romania.\nIl ritorno in patria.\nL\u00ec nel 1915 spos\u00f2 l'avvocato Stelian Voinescu, con cui ebbe una relazione travagliata.\nPartecip\u00f2 ad concorso per la cattedra di Storia della Filosofia moderna all'universit\u00e0 di Bucarest, ma venne rifiutata per il fatto di essere donna, una condizione che avrebbe costituito un precedente indesiderato per i dirigenti della facolt\u00e0.\nDopo aver insegnato in una scuola industriale, in seguito alla prima guerra mondiale riprese a tenere conferenze di filosofia, letteratura e societ\u00e0 grazie ai buoni uffici di suo zio (ed ex professore a Bucarest) C. Radulescu-Motru.\nNel 1922 le venne assegnata la cattedra di Estetica e Storia del Teatro presso il Conservatorio di musica e arte drammatica di Bucarest, insegnando in cicli di tre anni che spaziavano dalla drammaturgia classica greca ai capolavori francesi fino a Shakespeare. Intanto, insegn\u00f2 sociologia alla Scuola superiore di assistenza sociale, militando nei movimenti femministi per l'emancipazione e l'educazione della donna.\nRapporti con gli intellettuali europei.\nPartecip\u00f2 alle \"D\u00e9cades de Pontigny\" del 1925, un forum di discussione intellettuale organizzato da Paul Desjardins che raccoglieva le pi\u00f9 brillanti menti europee. Partecip\u00f2 anche alle edizioni del 1929, 1930, 1932 e 1938.\nNel 1926 fu cofondatrice dell'Unione degli intellettuali romeni, con i quali scrisse un appello alla costituzione di una comunit\u00e0 intellettuale internazionale.\nAlle \"Decades\" conobbe personalmente Roger Martin Du Gard e Andr\u00e9 Gide, con cui svilupp\u00f2 una cordiale amicizia. Su richiesta di Du Gard, a partire dal 1929 la Voinescu cominci\u00f2 a tenere una serie di 34 diari di appunti, che continu\u00f2 ad aggiornare fino alla morte.\nNel 1930 visit\u00f2 l'Italia, principalmente Venezia e Firenze, dove conobbe le arti plastiche.\nNel 1936 and\u00f2 in Inghilterra, per fondare un'organizzazione intellettuale di stampo religioso: gi\u00e0 l'anno dopo abbandon\u00f2 il direttorato dell'ente, dilaniato da conflitti interni.\nTra il 1932 e il 1942 la Voinescu speriment\u00f2 il nuovo mezzo di comunicazione di massa, la radio, tenendo una serie di letture a tema femminista. nel 1936 pubblic\u00f2 un importante saggio monografico su Michel de Montaigne, e partecip\u00f2 alla stesura della \"Storia della Filosofia Moderna\" della Societ\u00e0 Filosofica Romena.\nDal 1939 e per tutti gli anni quaranta si interess\u00f2 di drammaturgia, curando un volume di commedie degli emergenti Frank Wedekind, George Bernard Shaw, Luigi Pirandello e Paul Claudel.\nGli anni della censura e il carcere.\nLa morte del marito nel 1940 la gett\u00f2 in uno stato di prostrazione, che super\u00f2 con l'aiuto dell'amico musicista George Enescu e di sua moglie Maria Tescanu Rosetti conosciuta come Maruca Cantacuzino. Nello stesso anno espresse pubblicamente il suo sdegno per l'assassinio dello storico Nicolae Iorga da parte dei Legionari.\nIn seguito, trascorse gli anni della guerra scrivendo un libro su Eschilo con la collaborazione di David Pippidi, e nel l'immediato dopoguerra partecip\u00f2 alla vita culturale romena pubblicando drammi e saggi su riviste letterarie ed esprimendo pareri e denunce sulla nascente censura sovietica, sui fatti politici e sulla vita civile.\nQueste posizioni la spinsero a chiudere le collaborazioni con la prestigiosa \"Revista Fundatiilor Regale\" come segno di protesta, e le crearono inimicizie nell'ambiente politico: fu costretta ad abbandonare le sue cattedre, continuando per\u00f2 una serie di incontri privati con studiose selezionate.\nSempre in seguito alle sue prese di posizione pubbliche, all'inizio del 1951 la Voinescu divenne bersaglio per la censura, che distrusse le copie rimanenti dell'opera su Eschilo. La Voinescu venne arrestata e imprigionata a Jilava, senza un regolare processo. Dopo essere stata trasferita a Ghencea, venne rilasciata nel novembre 1952 con l'obbligo di risiedere stabilmente a Coste\u0219ti, un piccolo villaggio presso il suo paese natale.\nGli ultimi anni.\nNumerose proteste da letterati e intellettuali rumeni nel dicembre 1953 spinsero il governo a lasciare libera definitivamente l'autrice dal gennaio successivo, che per\u00f2 rimase priva di mezzi e costretta a vivere di una misera pensione e del suo lavoro di traduttrice. Anche in queste ristrettezze, continu\u00f2 i rapporti epistolari con alcuni amici e un gruppo di giovani studiose, in alcuni aiutando economicamente lei stessa le allieve nonostante le ristrettezze.\nNel luglio 1960 intraprese la stesura di una serie di saggi sull'opera Shakespeariana, approfondendo in particolar modo il tema del dialogo dell'Amleto.\nMor\u00ec tra il 3 e il 4 giugno 1961 in povert\u00e0, e le sue opere passarono presto in secondo piano per via del regime repressivo.\nSolo a partire dal 1983, un lavoro di analisi condotto da Dan Grigorescu permise di ripubblicare i suoi libri, affiancati da alcuni inediti, seguiti solo dopo la rivoluzione del 1989 anche dal suo diario e dalle lettere.\nEredit\u00e0.\nIl diario incluse note su personalit\u00e0 culturali dei periodi tra le due guerre e del dopoguerra; le sue relazioni con altre persone, in particolare le sue interazioni con gli abitanti del villaggio durante la sua reclusione e le sue riflessioni su questioni storiche e sociali. Voinescu estern\u00f2 candidamente le sue esperienze, come la sua avversione per l'antisemitismo e la propaganda che giustificano le confische del governo e la nazionalizzazione delle propriet\u00e0 degli ebrei rumeni, mentre contemporaneamente consider\u00f2 la possibilit\u00e0 di ottenere una di quelle case per alleviare le difficolt\u00e0 finanziarie in cui la morte di suo marito l'aveva lasciata. Denunci\u00f2 la persecuzione del popolo rom e le sue frustrazioni per la vulnerabilit\u00e0 delle donne affrontate a causa di restrizioni sociali. \"Scrisori din Costesti\" (\"Lettere da Costesti\"), scritto durante i suoi arresti domiciliari, fu pubblicato nel 2001.\nIl diario di Alice Voinescu ispir\u00f2 lo spettacolo teatrale \"Alice non sa morire\" (\"Alice nu stie sa moara\"), di Gheorghe Truta messo in scena dal Teatrul Na?ional \"Marin Sorescu\" Craiova (ex Teatrul National Craiova) con la regia di Mircea Cornisteanu e premiato dalla Fondazione \"Alice Voinescu\" (con sede a Drobeta-Turnu Severin) nel 2006.\nA lei venne intitolata la scuola elementare e media con sede in Bulevardul Tudor Vladimirescu 71A a Drobeta-Turnu Severin, CAP 220016."}
{"id": "2586294", "revid": "1226", "url": "https://it.wikipedia.org/wiki?curid=2586294", "title": "Bad Taste - Fuori di testa", "text": ""}
{"id": "2586295", "revid": "46291", "url": "https://it.wikipedia.org/wiki?curid=2586295", "title": "Mentha aquatica", "text": "La menta d'acqua (nome scientifico \"Mentha aquatica\" ) \u00e8 una pianta perenne della famiglia delle Lamiaceae.\nEtimologia.\nIl nome generico (\"Mentha\") per una pianta \u00e8 stato usato per la prima volta da Gaio Plinio Secondo (Como, 23 \u2013 Stabiae, 25 agosto 79]), scrittore, ammiraglio e naturalista romano, e deriva dal nome greco \"Mintha\" di una ninfa dei fiumi sfortunata, figlia del dio Cocito (ma \u00e8 anche un fiume mitologico), che \u00e8 stata trasformata in un'erba da Persefone perch\u00e9 amante di Dite. L'epiteto specifico (\"aquatica\") indica un habitat acquatico.\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 576\" del 1753.\nDescrizione.\nQueste piante arrivano ad una altezza di 15 \u2013 50\u00a0cm (massimo 90\u00a0cm). La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Tutta le piante sono fortemente aromatiche (odore gradevole di menta), ma con sfumature anche significative tra specie e specie. Le sostanze aromatiche (oli eterei) sono contenute all'interno di peli ghiandolari..\nRadici.\nLe radici sono secondarie da rizoma; inoltre l'apparato radicale \u00e8 strisciante.\nFoglie.\nLe foglie sono picciolate e sono disposte in verticilli alternati a 2 a 2 in modo opposto. La lamina ha delle forme da ovali a lanceolate con apice acuto e bordi seghettati. Le stipole sono assenti. Dimensione delle foglie: larghezza 1 \u2013 4\u00a0cm; lunghezza 2 \u2013 6\u00a0cm; raramente fino a 9\u00a0cm. Lunghezza del picciolo: 4 \u2013 9\u00a0mm.\nInfiorescenza.\nLe infiorescenze, posizionate all'apice del fusto, sono formate da numerosi fiori raccolti in una testa emisferica non sottesa da una coppia foglie. Nelle piante di maggiori dimensioni sono presenti anche dei verticillastri floreali (1 -3) minori sottostanti. Diametro dell'infiorescenza: 2\u00a0cm.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti). I fiori sono proterandri (protezione contro l'autoimpollinazione). Lunghezza del fiore: 5 \u2013 7\u00a0mm.\nFrutti.\nIl frutto \u00e8 uno schizocarpo composto da 4 nucule con forme da ovoidi a cilindroidi con la superficie da liscia a rugosa. La deiscenza \u00e8 basale o laterale.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene tra le altre alla seguente comunit\u00e0 vegetale:\nDescrizione: la suballeanza \"Phragmitenion communis\" \u00e8 relativa a vegetazione costituita da graminacee alte, sensibili ai periodi di emersione e comprende tutte le associazioni che sono strettamente legate ad ambienti di acqua dolce, distinguendosi quindi da altre suballeanza come \"Scirpenion maritimi\" relative a comunit\u00e0 di ambienti salmastri. Questa associazione \u00e8 potenzialmente distribuita su tutto il territorio italiano. Inoltre \u00e8 caratterizzata da una certa ricchezza floristica, ma sono presenti anche popolamenti monospecifici, caratterizzati da individui che si riproducono per via vegetativa. Le cenosi del \"Phragmiteni communis\" colonizzano le aree marginali dei sistemi di acqua dolce italiani; sono quindi tipici delle zone prossime alla costa dei laghi, alle rive dei fiumi e delle aree umide ad essi limitrofi.\nSpecie presenti nell'associazione: \"Lythrum salicaria\", \"Lycopus europaeus\", \"Calystegia sepium\", \"Agrostis stolonifera\", \"Bidens frondosa\", \"Bidens tripartita\",\n\"Schoenoplectus lacustris\", \"Alisma plantago-aquatica\", \"Veronica anagallis-aquatica\", \"Sparganium erectum\", \"Typha latifolia\", \"Phalaris arundinacea\", \"Glyceria maxima\".\nAltre alleanze per questa specie sono:\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Mentha\" \u00e8 descritto nella trib\u00f9 Mentheae (sottotrib\u00f9 Menthinae) che appartiene alla sottofamiglia Nepetoideae.\nAll'interno del genere, relativamente alle specie della flora spontanea italiana, la \"Mentha aquatica\" \u00e8 descritta all'interno della sezione \"Capitatae\" caratterizzata da un calice quasi regolare, una corolla non gibbosa (con calice e corolla entrambi pelosi) e infiorescenze formate da verticillastri a forma di capolini.\nIl numero cromosomico di \"M. aquatica\" \u00e8: 2n = 96.\nVariabilit\u00e0, sottospecie e ibridi.\nLa specie \"Mentha aquatica\" \u00e8 polimorfa e ibridogena. Sandro Pignatti nella \"Flora d'Italia\" per il territorio italiano descrive una decina di variet\u00e0 tra sottospecie, ibridi e subibridi non sempre riconosciuti da altre checklist. Lo schema seguente utilizza in parte il sistema delle chiavi analitiche per descrivere alcune di queste variet\u00e0 presenti sul territorio italiano.\nNota 1: \"Mentha microphylla\" \u00e8 un sinonimo di \"Mentha spicata\"; si distingue comunque per le foglie pi\u00f9 piccole.\nFilogenesi.\nData l'importanza economica di questa pianta e i suoi ibridi, sono stati fatti diversi studi filogenetici soprattutto sull'ibrido \"M. x piperita\" ottenuto dalla \"M. aquatica\" e \"M. spicata\". \"M. aquatica\" \u00e8 ottoploide (2n = 96), mentre \"M. spicata\" \u00e8 tetraploide (2n = 36 e 48), pertanto 2/3 del pool genetico di \"M. x piperita\" deriva da \"M. aquatica\". Le analisi filogenetiche confermano come progenitori di \"M. x piperita\" le due specie citate sopra ed hanno dimostrato inoltre che l'ibrido \u00e8 pi\u00f9 vicino alla specie \"M. aquatica\".\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nLe specie principali del genere \"Mentha\", presenti sul territorio italiano, sono abbastanza simili. La tabella seguente mette a confronto alcuni dei caratteri pi\u00f9 significativi di queste specie.\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nCucina.\nLe parti edibili sono le foglie (crude o cotte) con le quali si pu\u00f2 fare il the, oppure possono essere usate come condimento/spezie.\nAltro.\nTra i vari ibridi quello pi\u00f9 importante \u00e8 \"Mentha x piperita\", pianta coltivata agli effetti della distillazione. Nelle coltivazioni si distinguono due variet\u00e0 (o forme): (1) nera, pianta pi\u00f9 rustica e redditizia dal colore verde scuro, steli rossastri e fiori violaceo-scuri e (2) bianca, le foglie non tendono al rossastro, i fiori sono biancastri e produce un distillato migliore.\nLa pianta inoltre ha la propriet\u00e0 di respingere le mosche. In passato le foglie si spargevano nei granai per tenere lontani topi e ratti.\nAltre notizie.\nLa menta d'acqua in altre lingue \u00e8 chiamata nei seguenti modi:\nCollegamenti esterni.\nClinopodium nepeta"}
{"id": "2586296", "revid": "499020", "url": "https://it.wikipedia.org/wiki?curid=2586296", "title": "Passo del Tomarlo", "text": "Il passo del Tomarlo (1485 ) \u00e8 un valico dell'appennino ligure situato al confine tra la Provincia di Parma e la citt\u00e0 metropolitana di Genova, tra i comuni di Santo Stefano d'Aveto e Bedonia che mette in comunicazione la val d'Aveto con la val Ceno.\nPrende il nome dall'omonimo monte posto subito a sud, mentre a nord il passo \u00e8 dominato dal monte Maggiorasca con la bastionata del monte Picchetto.\nInfrastrutture.\nIl versante ligure, che inizia da Rezzoaglio diramandosi dalla ex strada statale 586 della Valle dell'Aveto, \u00e8 percorso dalla ex strada statale 654 di Val Nure ed attraversa il comune di Santo Stefano d'Aveto. Superato il valico, la strada, percorre, poi, alcuni chilometri in falsopiano, raggiungendo il vicino passo dello Zovallo e discendendo in Val Nure, in comune di Ferriere in provincia di Piacenza.\nIl versante emiliano, che inizia da Anzola, frazione di Bedonia, \u00e8, invece, percorso dalla strada provinciale 81 che si dirama dalla ex strada statale 359 di Salsomaggiore e di Bardi nei pressi di Ponteceno, anch'essa frazione di Bedonia.\nSport.\nCiclismo.\nIl versante da Anzola presenta una lunghezza di ed una pendenza media intorno al 5%, con punte fino al 10% nei pressi di Casalporino, dopo Anzola.\nIl versante da Rezzoaglio \u00e8 lungo , incluso un tratto di tra Selva di Villanoce e Gramizze in leggera discesa; la pendenza media \u00e8 del 3,5%, mentre la pendenza massima raggiunge l'8,4%.\nIl passo del Tomarlo \u00e8 stato inserito tre volte nel percorso del giro d'Italia: nel 1977, nel 1989 e nel 1994: nel primo caso dal versante di Anzola, mentre negli ultimi due casi \u00e8 stato affrontato dopo la scalata del passo dello Zovallo.\nDi seguito si riportano le edizioni del Giro che hanno affrontato il passo del Tomarlo, con i corridori che sono transitati per primi in vetta."}
{"id": "2586297", "revid": "7077", "url": "https://it.wikipedia.org/wiki?curid=2586297", "title": "Bride of the Atom", "text": ""}
{"id": "2586298", "revid": "486946", "url": "https://it.wikipedia.org/wiki?curid=2586298", "title": "Edward D. Wood, Jr.", "text": ""}
{"id": "2586300", "revid": "1226", "url": "https://it.wikipedia.org/wiki?curid=2586300", "title": "Bronx - Lotta finale", "text": ""}
{"id": "2586301", "revid": "1226", "url": "https://it.wikipedia.org/wiki?curid=2586301", "title": "Corsa nel tempo", "text": ""}
{"id": "2586302", "revid": "709565", "url": "https://it.wikipedia.org/wiki?curid=2586302", "title": "Dustin the Turkey", "text": "Dustin the Turkey \u00e8 un celebre pupazzo irlandese.\nSin dal 1\u00ba dicembre 1989 \u00e8 la mascotte di \"The Den\", un programma per bambini trasmesso dalla TV di Stato RT\u00c92.\nLa voce \u00e8 di John Morrison. Il pupazzo, oltre che per le sue apparizioni televisive, \u00e8 divenuto famoso per le parodie di canzoni famose: per esempio \"Christmas Tree\" \u00e8 una cover di Lemon Tree.\nNel 2008 ha rappresentato l'Irlanda all'Eurofestival con la canzone \"Irelande douze pointe\" fermandosi in semifinale e suscitando molte polemiche per il testo, che velatamente denunciava il presunto block-vote dei paesi dell'Est."}
{"id": "2586305", "revid": "287204", "url": "https://it.wikipedia.org/wiki?curid=2586305", "title": "Bandia", "text": " \nBandia \u00e8 una suddivisione dell'India, classificata come \"census town\", di 8.897 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 55' 32 N e 79\u00b0 32' 47 E.\nSociet\u00e0.\nEvoluzione demografica.\nAl censimento del 2001 la popolazione di Bandia assommava a 8.897 persone, delle quali 5.007 maschi e 3.890 femmine. I bambini di et\u00e0 inferiore o uguale ai sei anni assommavano a 1.200, dei quali 610 maschi e 590 femmine. Infine, coloro che erano in grado di saper almeno leggere e scrivere erano 4.909, dei quali 3.151 maschi e 1.758 femmine."}
{"id": "2586306", "revid": "1005847", "url": "https://it.wikipedia.org/wiki?curid=2586306", "title": "Dare to Be Stupid", "text": "Dare to Be Stupid \u00e8 il terzo album del cantante statunitense \"Weird Al\" Yankovic, pubblicato nel 1985."}
{"id": "2586307", "revid": "53194", "url": "https://it.wikipedia.org/wiki?curid=2586307", "title": "The Curse - La fattoria maledetta", "text": ""}
{"id": "2586308", "revid": "1226", "url": "https://it.wikipedia.org/wiki?curid=2586308", "title": "The Day the World Changed Hands", "text": ""}
{"id": "2586309", "revid": "287204", "url": "https://it.wikipedia.org/wiki?curid=2586309", "title": "Bharat Heavy Electrical Limited Ranipur", "text": " \nBharat Heavy Electrical Limited Ranipur (abbreviata in BHEL) \u00e8 una citt\u00e0 dell'India di 43.252 abitanti, situata nel distretto di Haridwar, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 56' 35 N e 78\u00b0 06' 20 E.\nSociet\u00e0.\nEvoluzione demografica.\nAl censimento del 2001 la popolazione di Bharat Heavy Electrical Limited Ranipur assommava a 43.252 persone, delle quali 23.052 maschi e 20.200 femmine. I bambini di et\u00e0 inferiore o uguale ai sei anni assommavano a 3.883, dei quali 2.101 maschi e 1.782 femmine. Infine, coloro che erano in grado di saper almeno leggere e scrivere erano 35.092, dei quali 19.915 maschi e 15.177 femmine."}
{"id": "2586310", "revid": "76963", "url": "https://it.wikipedia.org/wiki?curid=2586310", "title": "Cara Pifko", "text": "Biografia.\nDiplomata alla National Theatre School of Canada, dopo aver ricoperto ruoli minori in produzioni della Canadian Broadcasting Corporation negli anni novanta, nel 2000 ottiene la prima parte da protagonista, in \"Our Hero\".\nNel 2004 appare in \"Human Cargo\". Dal 2004 al 2006 \u00e8 la protagonista della serie \"Alla corte di Alice\" (\"This is Wonderland\"), dove interpreta l'avvocato Alice De Raey.\nNel 2010 e nel 2012 ha prestato la voce al personaggio di Kelly Chambers in \"Mass Effect 2\" e in \"Mass Effect 3\".\nNel 2016 \u00e8 entrata a far parte del cast della seconda stagione di \"Better Call Saul\" nel ruolo di Paige Novick."}
{"id": "2586311", "revid": "287204", "url": "https://it.wikipedia.org/wiki?curid=2586311", "title": "Banbasa", "text": " \nBanbasa \u00e8 una suddivisione dell'India, classificata come \"census town\", di 7.138 abitanti, situata nel distretto di Champawat, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 07' 48 N e 80\u00b0 00' 16 E.\nSociet\u00e0.\nEvoluzione demografica.\nAl censimento del 2001 la popolazione di Banbasa assommava a 7.138 persone, delle quali 3.710 maschi e 3.428 femmine. I bambini di et\u00e0 inferiore o uguale ai sei anni assommavano a 1.112, dei quali 582 maschi e 530 femmine. Infine, coloro che erano in grado di saper almeno leggere e scrivere erano 4.786, dei quali 2.778 maschi e 2.008 femmine."}
{"id": "2586312", "revid": "72396", "url": "https://it.wikipedia.org/wiki?curid=2586312", "title": "G\u00e9rard Buquet", "text": "Attualmente \u00e8 considerato uno dei tubisti pi\u00f9 importanti nel settore della Musica contemporanea ed ha sviluppato varie tecniche su questo strumento.\nBuquet possiede l'unico trombone contrabbasso con due campane che sia mai stato costruito.\nCarriera.\nHa studiato la tuba al Conservatoire National Sup\u00e9rieur de Paris, e in seguito ha studiato composizione da Claude Ballif e Franco Donatoni. \u00c8 stato strumentista dell'Orchestre de Paris, dell'Orchestre national de France e dell'Orchestre Philharmonique de Radio France.\nDal 1976 al 2001 \u00e8 stato il tubista dell'Ensemble InterContemporain."}
{"id": "2586314", "revid": "287204", "url": "https://it.wikipedia.org/wiki?curid=2586314", "title": "Bajpur", "text": " \nBajpur (o Bazpur) \u00e8 una suddivisione dell'India, classificata come \"municipal board\", di 21.782 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 17' 50 N e 79\u00b0 05' 11 E.\nSociet\u00e0.\nEvoluzione demografica.\nAl censimento del 2001 la popolazione di Bajpur assommava a 21.782 persone, delle quali 11.923 maschi e 9.859 femmine. I bambini di et\u00e0 inferiore o uguale ai sei anni assommavano a 3.105, dei quali 1.710 maschi e 1.395 femmine. Infine, coloro che erano in grado di saper almeno leggere e scrivere erano 14.311, dei quali 8.534 maschi e 5.777 femmine."}
{"id": "2586316", "revid": "36426", "url": "https://it.wikipedia.org/wiki?curid=2586316", "title": "Sacrario militare di Asiago", "text": "Il sacrario militare di Asiago, pi\u00f9 noto come sacrario del Leiten, \u00e8 uno dei principali ossari militari della Prima guerra mondiale. Sorge sul colle del Leiten (pronuncia \"Laiten\") presso Asiago, in Veneto, a 1058\u00a0m s.l.m.\nL'ossario di Asiago \u00e8 diventato, insieme a quelli del Pasubio, del monte Grappa e di Tonezza del Cimone, simbolo della provincia di Vicenza.\nStoria.\nNel 1932, durante il periodo fascista, nacque l'idea di raccogliere in un unico, imponente, monumento-ossario, tutte le salme italiane presenti nei numerosi cimiteri di guerra sparsi sull'altopiano di Asiago.\nIl sacrario venne progettato dall'architetto Orfeo Rossato di Venezia e venne ultimato nel 1936. Due anni dopo, nel 1938, tutte le salme italiane furono l\u00ec trasferite. Alla fine degli anni sessanta tuttavia, si concord\u00f2 con l'Austria il trasferimento anche delle salme dei soldati austroungarici, rimaste a riposare nei cimiteri militari. Gli austriaci chiesero per\u00f2 che 5 cimiteri austroungarici (quelli presenti sul monte Mosciagh) degli allora 8 rimasti potessero rimanere dov'erano.\nDescrizione.\n\u00c8 costituito da un unico piano, a pianta quadrata con lato di 80 metri, in cui \u00e8 ricavata la cripta con i loculi dei caduti disposti lungo le pareti delle gallerie perimetrali ed assiali, mentre al centro vi \u00e8 la cappella votiva di forma ottagonale.\nNei pressi dell'ingresso alla cripta \u00e8 stato allestito un museo diviso in due settori. Al di sopra della cripta si apre un ampio terrazzo, cui si accede da una scalinata larga 35 metri, sulla parte superiore sorge un arco trionfale quadrifronte alto 47 metri, al centro del quale \u00e8 stata posta una simbolica ara votiva. Ai quattro lati del terrazzo, nel parapetto della balconata, sono incisi ed indicati da frecce i nomi delle localit\u00e0 della zona pi\u00f9 importanti durante la Grande guerra.\nCaduti.\nNel sacrario riposano i resti di 54.286 caduti italiani ed austro-ungarici della guerra 1915-1918 di cui 33.253 ignoti e 3 della guerra 1940-1945. I nominativi dei soldati noti sono incisi, in ordine alfabetico, da sinistra a destra sui singoli loculi. I resti mortali dei 21.491 caduti italiani ignoti e degli 11.762 austro-ungarici ignoti sono invece raccolti in grandi tombe comuni nelle gallerie centrali pi\u00f9 prossime alla cappella. Recentemente presso l'entrata \u00e8 stata posta una targa trilingue (ebraico, italiano e tedesco) con stella di Davide che ricorda come tra i vari caduti vi siano anche militari di origine ebrea.\nI corpi dei soldati custoditi nel sacrario di Asiago provengono per la maggior parte da 36 cimiteri di guerra della zona. Fra i noti riposano 12 caduti decorati di medaglia d'oro al valor militare:\nIl sacrario non raccoglie le salme di tutti i caduti sull'Altopiano durante la Grande Guerra, ma solo una parte. Alcuni di essi vennero traslati in altri Sacrari (come quello di Redipuglia) o in qualche caso al paese di origine, inoltre i soldati dispersi sull'Altopiano sono ancora migliaia: nella sola battaglia dell'Ortigara i dispersi furono 4.500; nell'Offensiva di primavera oltre 82.500. Mancano poi all'appello i caduti inglesi e francesi, non tumulati all'interno del sacrario.\nSentieri di guerra.\nIl sacrario \u00e8 il punto di arrivo dell'alta via Tilman (AVT) che parte da Falcade e tappa del sentiero della Pace."}
{"id": "2586317", "revid": "6923", "url": "https://it.wikipedia.org/wiki?curid=2586317", "title": "Lefty Potrero", "text": "Lefty Potrero \u00e8 un personaggio del fumetto western \"Tex Willer\", edito dalla Sergio Bonelli Editore, ideato da Giovanni Luigi Bonelli e graficamente da Pietro Raschitelli; \u00e8 uno degli amici pi\u00f9 fidati del protagonista.\nPersonaggio.\nLefty Potrero appare come un nerboruto titolare di una palestra a San Francisco, il quale, insieme, ai frequentatori della stessa (tra cui \"Angelo\", una specie di gentleman inglese che usa il bastone da passeggio in maniera \u201cinsolita\u201d), aiuta in pi\u00f9 di un'occasione Tex a sgominare a suon di sganassoni intere bande di cinesi.\nSu Tutto Tex.\n1\u00b0a apparizione.\nDebutta nell'albo n. 86, intitolato \"Rio Verde\"; il capitano Tom Harding ha appena chiamato i ranger Tex Willer e Kit Carson per un nuovo caso. Due nuovi loschi individui, Shanghai Kelly e Johnny Devine, dirigono una cricca criminale che assume con la forza marinai per tutte le navi in partenza e ricattano la polizia dopo il rapimento del figlio di un sergente!\nKerry e Devine verranno facilmente rintracciati dai pards, che, grazie al reclutamento di Lefty Potrero, ridurranno ad un cumulo di macerie i saloon dei due sgherri, fino a quando il ragazzino rapito non verr\u00e0 fuori.\n2\u00b0a apparizione (Capitan \"Barbanera\" Drake).\nLefty ritorna nell'albo n. 155, intitolato \"San Francisco\"; i quattro ranger, chiamati dall'amico Tom Devlin, giungeranno a San Francisco per far luce su nuove strane voci che corrono in citt\u00e0. Diamond Jim \u00e8 gestore di una moltitudine di attivit\u00e0 illecite; \u00e8, inoltre, il fratello di una precedente vittima dei pards, assassinato tempo prima a Frisco. Diamond Jim ordiner\u00e0 il rapimento di Kit Willer, che verr\u00e0 condotto sul \"Black Shark\", il lugubre veliero di Capitan \"Barbanera\" Drake.\nGrazie all'aiuto di Lefty e di Tom Devlin, i pards smantelleranno il covo di Diamond Jim; a Chinatown, invece, verranno eliminati dai ranger tutti i cinesi complici di Diamond Jim, il quale verr\u00e0 catturato ed interrogato.\nNell'albo n. 156, intitolato \"Lotta sul mare\", Diamond Jim sveler\u00e0 ai pards che la nave di Drake, con a bordo Kit, \u00e8 salpata; Tex ed i compagni si metteranno sulla rotta del veliero di Drake, a bordo del Sea Tiger di Billy Bart. A Kalaupapa, la ciurma di Barbanera avr\u00e0 la peggio e verranno tutti stesi dai ranger in un locale del porto.\nRimasto senza uomini, Drake si giustificher\u00e0 dicendo di aver bisogno di nuovi marinai, per\u00f2 \u00e8 inconsapevole che assumer\u00e0 lo stesso Tex Willer. Raggiunto il figlio Kit, i due saliranno sulla Sea Tiger. Drake, colmo di rabbia e con il proprio veliero senza un albero maestro, si allontana nella notte in bal\u00eca delle tempestose onde del Pacifico. Si salver\u00e0.\n3\u00b0a apparizione (La Figlia del Drago).\nNell'albo n. 173, \"L'ora della violenza\", per Tom Devlin necessitava ancora l'aiuto degli amici ranger; San Francisco \u00e8 insediata da una pericolosa banda criminale cinese.\nI criminali cinesi sono responsabili di rapimenti ai danni di ragazze provenienti dalla Cina e messe all'asta in America. L'organizzazione \u00e8 guidata da Ah-Toy (detta la Figlia del Drago); i suoi biechi complici sono: il corrotto consigliere Lao Tan (detto l'Artiglio Nero) e l'altrettanto corrotto biscazziere Wong Ha Gum. Tex ed i pards riusciranno, inizialmente, a sfuggire da un attacco degli uomini di Wong, il quale vedr\u00e0 la sua sala da gioco venir distrutta dai ranger.\nPer il fallito tentativo di eliminazione dei ranger, la Figlia del Drago condanner\u00e0 a morte Wong ed i suoi scagnozzi! Nel frattempo giungeranno in aiuto dei pards Lefty Potrero, e Lim You, quest'ultimo figlio del defunto Wong. I ranger si accorderanno per attaccare: mascherandosi da vigilantes, in modo passare inosservati, giungeranno alle fumerie d'oppio, distruggendole.\nNell'albo n. 174, intitolato \"L'artiglio ha colpito!\", i cinesi assalteranno l'Hotel Alameda di Mike Tracy e rapiranno Kit Carson. Setacciando le fogne di San Francisco, i ranger salveranno in tempo il pard dall'assalto di alcuni famelici topi! Questi, comunque, divoreranno proprio colui che voleva essere il carnefice, l'Artiglio Nero!\nLa storia termina nelle prime pagine dell'albo successivo, dove la Figlia del Drago verr\u00e0 sconfitta e verranno liberate le rimanenti schiave cinesi.\n4\u00b0a apparizione (Il \"Maestro\").\nLefty torna nell'albo n. 309, nella vignetta \"La tragedia della Shanghai Lady\" (che corrisponde alla storia che segue \"Acqua alla gola\"); nuovo pericoloso antagonista in questa storia \u00e8 il bieco Andrew Liddell, meglio noto come il \"Maestro\", uno scienziato che sfrutta le sue conoscenze a fini criminosi. Il \"Maestro\" prender\u00e0 di mira la cittadina di San Francisco, dove \u00e8 intenzionato a scatenare un'epidemia batterica sconosciuta, contaminando le riserve d'acqua; oltre a portare alla morte, questo batterio porter\u00e0 anche un'orrida sfigurazione dei volti di coloro che verranno contaminati. Con l'amico Tom Devlin, il capo della polizia di San Francisco, Tex Willer e Kit Carson cominceranno le ricerche dello scienziato; alle ricerche, si aggregheranno anche Lefty Potrero e Pat Mac Ryan.\nNell'albo n. 310, intitolato \"La minaccia invisibile\", i cittadini di San Francisco rimangono del parere che \u00e8 la comunit\u00e0 orientale di Chinatown la sola responsabile del contagio batterico; il \"Maestro\", non ricevendo il denaro ricattato, avvier\u00e0 il folle piano, appestando l'acquedotto di San Francisco con i suoi letali bacilli. Grazie al moribondo Volker, ex-scagnozzo del \"Maestro\" che funge da spia, Tex, Carson ed i loro amici scovano lo scienziato e riescono a sventare il piano in tempo. Dopo una breve fuga, il criminale si auto-contamina involontariamente i vestiti dai suoi stessi bacilli. Pur riuscendo a salvarsi con un vaccino, il \"Maestro\" rimane orrendamente sfigurato.\n5\u00b0a apparizione (El \"Supremo\").\nNell'albo n. 638, intitolato \"Tiratori scelti\", Lefty verr\u00e0 coinvolto nella losca vicenda sorta da un ex-generale militare, \"El Supremo\"; l'ex militare dell'esercito messicano far\u00e0 capolino con l'idea di rendere la regione messicana di Sonora una nazione a s\u00e9, contrabbandando armi con gli Stati Uniti e uccidendo soldati americani. Tex ed i pards s'incontreranno proprio con Lefty ed il capo della polizia Tom Devlin, al fine di controllare il confine della California col Messico. Kit Willer e Tiger Jack indagheranno nel deserto di Altar a riguardo delle armi rubate, Tex e Kit Carson cercheranno di risalire ai mandanti del massacro della pattuglia militare. Verranno cos\u00ec ritrovati i colpevoli, compresi militari americani (arruolati forzatamente) e politici sostenitori d'\"El Supremo\".\nNell'albo n. 639, intitolato \"Nei bassifondi di San Francisco\", Tex insieme a Tom Devlin, Lefty e gli uomini della palestra \"Hercules\", sventreranno il piano di Nick Castle, sostenitore d'\"El Supremo\". L'ex-generale, per\u00f2, riesce a salvarsi presso la sua isola e solo due uomini (Kit Willer e Donen), fingendosi suoi soldati con dei falsi nomi, riescono a seguirlo.\nNell'albo n. 640, intitolato \"L'isola della nebbia\", Tex e pards s'intrufoleranno di nascosto proprio sull'isola. Kit e l'amico Donen rischiano di essere smascherati e grazie all'aiuto del governatore Montales verr\u00e0 finalmente fermato \"El Supremo\".\nSu Tex Speciale.\nLefty Potrero appare anche in un albo della collana \"Tex Speciale\", il n. 12.\nIn questa inedita storia, intitolata \"Gli assassini\", Kit Willer e Tiger Jack si salvano dopo una sparatoria attuata dalla gang criminale dei \"Vendicatori\". Tex e Carson cominceranno le indagini ed informeranno il capo della polizia di San Francisco, Tom Devlin; con loro giunger\u00e0 a dare man forte proprio Lefty Potrero. Presto, Tex ed i suoi amici si accorgeranno che non sono gli unici ad inseguire questa banda criminale; Mitchell Anderson, un giovane in cerca di vendetta, \u00e8 anch'egli sulle tracce dei \"Vendicatori\", responsabili della morte di suo padre Clive avvenuta in passato. Per porre fine alla pericolosa gang, Anderson s'infiltrer\u00e0 nella banda facendosi reclutare e sciogliere tale banda dall'interno. Del resto, la giovane Lisa Logan far\u00e0 di tutto per impedire lo scioglimento della banda e ne conseguir\u00e0, oltre alla sua morte, la fine di Boydon Anderson, capo-banda dei \"Vendicatori\" e zio del giovane Mitchell."}
{"id": "2586318", "revid": "1226", "url": "https://it.wikipedia.org/wiki?curid=2586318", "title": "Dottor Jekyll e miss Hyde", "text": ""}
{"id": "2586320", "revid": "1226", "url": "https://it.wikipedia.org/wiki?curid=2586320", "title": "Element of Crime", "text": ""}
{"id": "2586324", "revid": "339392", "url": "https://it.wikipedia.org/wiki?curid=2586324", "title": "A.S.D. Real Squinzano", "text": ""}
{"id": "2586325", "revid": "339392", "url": "https://it.wikipedia.org/wiki?curid=2586325", "title": "Flesh Gordon - Andata e ritorno dal pianeta Porno", "text": ""}
{"id": "2586327", "revid": "131358", "url": "https://it.wikipedia.org/wiki?curid=2586327", "title": "A.S.D. Elpidiense Cascinare", "text": ""}
{"id": "2586328", "revid": "1226", "url": "https://it.wikipedia.org/wiki?curid=2586328", "title": "Godzilla contro Megalon", "text": ""}
{"id": "2586330", "revid": "339392", "url": "https://it.wikipedia.org/wiki?curid=2586330", "title": "Godzilla contro King Ghidora", "text": ""}
{"id": "2586333", "revid": "1226", "url": "https://it.wikipedia.org/wiki?curid=2586333", "title": "Highlander 2 - Il ritorno", "text": ""}
{"id": "2586336", "revid": "163662", "url": "https://it.wikipedia.org/wiki?curid=2586336", "title": "Mirskij", "text": ""}
{"id": "2586339", "revid": "339392", "url": "https://it.wikipedia.org/wiki?curid=2586339", "title": "The Inhuman Woman", "text": ""}
{"id": "2586344", "revid": "1226", "url": "https://it.wikipedia.org/wiki?curid=2586344", "title": "Jurassic Park II - Il mondo perduto", "text": ""}
{"id": "2586345", "revid": "1226", "url": "https://it.wikipedia.org/wiki?curid=2586345", "title": "King Kong Lives", "text": ""}
{"id": "2586347", "revid": "339392", "url": "https://it.wikipedia.org/wiki?curid=2586347", "title": "The Living Dead Man", "text": ""}
{"id": "2586349", "revid": "1226", "url": "https://it.wikipedia.org/wiki?curid=2586349", "title": "Maciste contro gli uomini della Luna", "text": ""}
{"id": "2586352", "revid": "1226", "url": "https://it.wikipedia.org/wiki?curid=2586352", "title": "Mille cadaveri per Mr. Jordan", "text": ""}
{"id": "2586356", "revid": "287204", "url": "https://it.wikipedia.org/wiki?curid=2586356", "title": "Studebaker Big Six", "text": "La Big Six \u00e8 un'autovettura costruita dalla Studebaker dal 1918 al 1926 a South Bend. Della Big Six, che era il modello di punta della Casa automobilistica statunitense, furono commercializzate tre serie, la EG (1918-1921), la EK (1922-1924) e la EP (1925-1926). Nel 1927 la serie ES fu rinominata President, e nel gennaio dell'anno seguente fu introdotto un nuovo motore in linea a quattro cilindri, pi\u00f9 piccolo e \u201crotondo\u201d (cio\u00e8 meno soggetto a vibrazioni).\nI primi modelli.\nIl modello rappresent\u00f2 una pietra miliare per la Studebaker perch\u00e9 signific\u00f2 il distacco del legame dalla E-M-F Company, che si rivel\u00f2 deludente.\nTra il 1918 ed il 1920 la Big Six fu offerta solo come torpedo a quattro porte, cio\u00e8 la tipologia di autovetture pi\u00f9 comune dell'epoca. Ma non appena il prezzo delle auto con carrozzeria chiusa scese, e gli acquirenti scoprirono i vantaggi di un abitacolo chiuso e semi-chiuso, la Big Six fu venduta dal 1921 in diversi tipi di carrozzerie. Dal 1926 poteva essere comprata anche in versione phaeton e berlina.\nDal 1918 al 1919 le Big Six erano mosse da un motore in linea a sei cilindri di cilindrata 5,8 litri erogante 60 bhp a 2000 Giri al minuto. Nel 1926 la potenza fu portata a 75\u00a0bhp a 2400 giri al minuto. Il passo della Big Six vari\u00f2 dai 3048 mm del 1918 alle due versioni del 1926, quella corta (3048\u00a0mm), e quella lunga (3226\u00a0mm).\nGli anni \u201820.\nNegli anni venti dodici delle quattordici contee dell'Arizona fornirono autovetture Studebaker ai loro sceriffi, grazie alla reputazione di potenza, affidabilit\u00e0 e resistenza su strade dissestate. Nel 1925, la compagnia pubblic\u00f2 un volantino su queste vetture, e rinomin\u00f2 la Big Six \"Sport Phaeton\" in \u201clo sceriffo\u201d. Uno di questi modelli \u00e8 stato restaurato, ed \u00e8 ora mostrato al museo Arizona Historical Society a Tucson.\nNell'edizione del 1924 del New York International Auto Show, la Studebaker present\u00f2 una Big Six del 1918 il cui odometro segnava pi\u00f9 di 800.000 km percorsi, e questo fu la prova della longevit\u00e0 e della resistenza dei veicoli della Casa automobilistica statunitense.\nLa Big Six President.\nNel 1927 il modello fu rinominato \"Big Six President\". Da questo momento in poi la Studebaker inizi\u00f2 a denominare le sue vetture senza considerare il tipo di motore, ma chiamando i propri modelli con nomi pi\u00f9 evocativi, come Dictator (per la Standard Six) e Commander (per la Special Six). Nel 1928 ci fu l'introduzione del famoso motore in linea a otto cilindri di cilindrata 5130 cm\u00b3, sviluppante 100 bhp a 2600 giri al minuto. Il pi\u00f9 grande sei cilindri in linea fu utilizzato invece dalla GB Commander prima di venire sostituito nel 1929 da un propulsore da 4064\u00a0cm\u00b3, che pose fine alla produzione della Big Six.\nLe Big Six furono le ultime discendenti di una generazione di vetture progettate per le strade dissestate dell'inizio del XX secolo, cio\u00e8 ricche di coppia motrice e costruttivamente molto robuste. Esse non erano per\u00f2 adatte ai grandi viaggi in velocit\u00e0, che invece divennero possibili negli anni seguenti, con il miglioramento delle condizioni dei fondi stradali.\nSpecifiche della Big Six berlina (dati del 1926).\nQui sotto sono elencate le caratteristiche tecniche della Big Six:"}
{"id": "2586358", "revid": "17654", "url": "https://it.wikipedia.org/wiki?curid=2586358", "title": "Nel 2000 guerra o pace?", "text": ""}
{"id": "2586359", "revid": "117616709", "url": "https://it.wikipedia.org/wiki?curid=2586359", "title": "Festival internazionale del film di Roma 2009", "text": "La 4\u00aa edizione del Festival internazionale del film di Roma ha avuto luogo a Roma dal 15 al 23 ottobre 2009.\nIl premio Marc'Aurelio d'oro per il miglior film \u00e8 stato assegnato dal pubblico a \"L'uomo che verr\u00e0\" di Giorgio Diritti, dalla giuria di critici a \"Fratellanza - Brotherhood\" di Nicolo Donato.\nPremi.\nPremi principali.\nIl pubblico del Festival ha assegnato il seguente premio:"}
{"id": "2586361", "revid": "599013", "url": "https://it.wikipedia.org/wiki?curid=2586361", "title": "Notte di terrore", "text": ""}
{"id": "2586362", "revid": "6923", "url": "https://it.wikipedia.org/wiki?curid=2586362", "title": "IQ 151", "text": "L'IQ 151 era un personal computer a 8 bit prodotto dalla ZPA Nov\u00fd Bor con sede in Cecoslovacchia nel 1984.\nEra dotato di una CPU Tesla MHB8080A (una copia dell Intel Intel 8080) che operava alla frequenza di 2 MHz.\nSulle prime macchine prodotte erano installati 32 kB di memoria RAM mentre successivamente ne furono installati 64 KB.\nEra inoltre dotato di 6 KB di ROM, di un'uscita video per collegare una TV e del linguaggio BASIC come modulo opzionale.\nL'IQ 151 fu impiegato principalmente nelle scuole ceche cos\u00ec come in Slovacchia fu adottato il PMD 85.\nCon la caduta del socialismo avvenuta nel 1989 la produzione dell'IQ 151 cess\u00f2 anche perch\u00e9 il modello non era competitivo in termini di prezzo, qualit\u00e0 e caratteristiche se confrontato con gli home computer dell'epoca."}
{"id": "2586363", "revid": "767487", "url": "https://it.wikipedia.org/wiki?curid=2586363", "title": "Artic Blue", "text": "Artic Blue \u00e8 un film del 1993 diretto da Peter Masterson e interpretato da Rutger Hauer e Dylan Walsh.\nTrama.\nEric lavora come responsabile dei problemi ecologici e ambientali per la compagnia petrolifera \"Polar\" e si occupa di controllare l'efficienza delle tubature degli impianti petroliferi che attraversano la natura.\nDurante il suo giro di routine con la moglie Anne Marie si imbatte in un lupo imprigionato in una tagliola piazzata di recente da alcuni bracconieri. \nEric si mette cos\u00ec alla loro ricerca trovandoli in prossimit\u00e0 del fiume, sono tre e non sembrano per nulla intimoriti da una minaccia di denuncia.\nI tre bracconieri, Ben, Lemalle e Mitchell allontanatisi da Eric si imbattono in un altro trio di cacciatori con i quali dalle parole si passa ai fatti e uno rimane ucciso.\nSenza troppe preoccuazioni, i tre ritornano in citt\u00e0 e si recano all'emporio nel quale Ben deve far riparare gli stivali.\nPi\u00f9 tardi Eric riceve una chiamata d'emergenza, si reca sul posto accompagnato dallo sceriffo Sam Wilder e trova i cadaveri dei tre cacciatori imbattutisi nel trio di Ben.\nLo sceriffo notando i colpi di fucile sparati e le impronte dello stivale rotto di Ben Corbett (si trovava all'emporio quando li ha consegnati), intuisce il suo coinvolgimento e chiede, quindi, aiuto a Eric per procedere al suo arresto.\nBen viene arrestato, ma in citt\u00e0 giunge suo fratello Bob, il quale scoperto l'arresto si reca immediatamente ad avvertire il resto della banda.\nOra \u00e8 una corsa contro il tempo, Ben va portato via prima del loro arrivo e lo sceriffo, non sapendo che altro fare, si rivolge a Eric per poter utilizzare il suo aereo. Sfortunatamente, mentre attendono che faccia giorno, il criminale sabota la radio e alla prima distrazione uccide lo sceriffo in una colluttazione.\nA questo punto solo Eric pu\u00f2 consegnare il criminale a Fairbanks, per questo motivo lo fa salire sul suo aereo e parte senza esitazione. Durante il volo, per\u00f2, accade l'irreparabile: Ben spegne di colpo i motori e spezza la chiave di accensione; l'aereo deve fare un atterraggio di fortuna sulle montagne innevate. Ben ed Eric sono salvi ma l'aereo \u00e8 distrutto.\nPer giorni i due vagano tra il freddo, la fatica, la fame e il pericolo ignorando che i soccorsi non arriveranno mai, poich\u00e9 il candidato Leo Meyerling, al quale la preoccupata Anne Marie aveva chiesto aiuto, si finge Eric dicendo che \u00e8 tutto a posto, per paura che l'ecologo denunciasse una perdita dalle tubature.\nDopo un lungo peregrinare tra i ghiacci, i due riescono a tornare al \"Caldaio del Diavolo\". Eric \u00e8 solo, nessuno \u00e8 disposto ad aiutarlo e presto gli uomini di Ben arriveranno per tentare di liberarlo.\nSolo la moglie, sopraggiunta, collabora con lui pianificando un trasferimento alla vecchia miniera dove arriver\u00e0 un elicottero da Fairbanks per caricare il prigioniero.\nUno alla volta gli amici di Ben vengono neutralizzati, ma proprio Leo ripresentatosi si dimostrer\u00e0 essere il problema pi\u00f9 grave. Nella colluttazione che segue Ben Corbett viene ferito a un fianco dal fucile di Leo e si arrende a Eric in maniera definitiva, facendosi caricare sull'elicottero.\nSull'elicottero Ben d\u00e0 a intendere che non accetter\u00e0 di vivere in prigione per sempre e proprio grazie all'avventura passata insieme Eric capisce cosa Ben intenda, e chiede pertanto al pilota di scendere nei pressi del fiume in mezzo al nulla e di far scendere il prigioniero.\nNon \u00e8 detto che con la ferita riportata si possa salvare, ma nel suo ambiente naturale Ben Corbett avr\u00e0 molte pi\u00f9 possibilit\u00e0 di sopravvivere.\nPersonaggi.\nEric Desmond - \u00c8 il protagonista di questa avventura, un uomo ligio e semplice che cerca di far bene il suo lavoro. Innamorato della moglie Anne Marie, coraggioso e in grado di caversela anche in situazioni estreme.\nAnne Marie Gauvin - \u00c8 la moglie di Eric. Giornalista di Los Angeles disposta a rinunciare ai propri sogni per la felicit\u00e0 del suo uomo. \u00c8 tutt'altro che passiva e in grado di cavarsela nel migliore dei modi anche quando la situazione si fa complicata.\nBen Corbett - \u00c8 bracconiere da una vita, cos\u00ec come lo erano i suoi avi. \u00c8 un criminale lucido e intelligente in grado di trovare soluzioni in ogni circostanza.\nMitchell - Bracconiere amico di Ben, uomo di indole tranquilla. \u00c8 un ottimo intagliatore.\nLemalle - Bracconiere amico di Ben, violento e imprevedibile. Commette nefandezze disprezzate persino dal suo capo.\nBob Corbett - Fratello di Ben, prende le redini della sua banda quando viene arrestato.\nLeo Meyerling - Candidato a sindaco, persona molto logorroica e sleale, disposto a sacrificare una persona per il proprio interesse personale.\nSam Wilder - Sceriffo locale non pi\u00f9 giovane, tuttavia intenzionato a far valere la Legge.\nEarl Kenai - Gestore dell'emporio, di chiare origini inuit. Interessato ai facili guadagni non disdegna la possibilit\u00e0 di vendere qualcuno per ottenere denaro.\nArthur Neff - Cugino e aiutante dello sceriffo, timoroso e incapace di agire.\nAmbientazione.\nAlaska - Caldaio del Diavolo - \u00c8 una piccola localit\u00e0 popolata da avventurieri, minatori e bracconieri, isolata e immersa in un contesto naturalistico meraviglioso, fatto di foreste e vette innevate ancora incontaminate, di natura selvaggia e di libert\u00e0."}
{"id": "2586365", "revid": "339392", "url": "https://it.wikipedia.org/wiki?curid=2586365", "title": "Operazione paradiso", "text": ""}
{"id": "2586368", "revid": "1226", "url": "https://it.wikipedia.org/wiki?curid=2586368", "title": "Il piccolo Munchie", "text": ""}
{"id": "2586369", "revid": "339392", "url": "https://it.wikipedia.org/wiki?curid=2586369", "title": "Natasza Zvierieva", "text": ""}
{"id": "2586370", "revid": "38120", "url": "https://it.wikipedia.org/wiki?curid=2586370", "title": "Planet of the Vampires", "text": ""}
{"id": "2586377", "revid": "1226", "url": "https://it.wikipedia.org/wiki?curid=2586377", "title": "Project Shadowchaser III", "text": ""}
{"id": "2586381", "revid": "1226", "url": "https://it.wikipedia.org/wiki?curid=2586381", "title": "Quatermass e i vampiri dello spazio", "text": ""}
{"id": "2586382", "revid": "1226", "url": "https://it.wikipedia.org/wiki?curid=2586382", "title": "Robojox", "text": ""}
{"id": "2586383", "revid": "228587", "url": "https://it.wikipedia.org/wiki?curid=2586383", "title": "Bioperl", "text": ""}
{"id": "2586388", "revid": "1226", "url": "https://it.wikipedia.org/wiki?curid=2586388", "title": "Space Truckers - Camionisti dello spazio", "text": ""}
{"id": "2586389", "revid": "486946", "url": "https://it.wikipedia.org/wiki?curid=2586389", "title": "Squali all'attacco 2", "text": ""}
{"id": "2586395", "revid": "486946", "url": "https://it.wikipedia.org/wiki?curid=2586395", "title": "Lo squalo bianco", "text": ""}
{"id": "2586398", "revid": "1226", "url": "https://it.wikipedia.org/wiki?curid=2586398", "title": "Swamp Thing - Il mostro della palude", "text": ""}
{"id": "2586400", "revid": "2128848", "url": "https://it.wikipedia.org/wiki?curid=2586400", "title": "Idruro di litio", "text": "Il composto chimico salino noto come idruro di litio (formula bruta: LiH) deriva dalla reazione del metallo alcalino litio con l'idrogeno. Ha l'aspetto di un solido cristallino incolore, anche se i campioni in commercio assumono un tono bianco-grigiastro.\nCaratteristiche.\nCome caratteristico di tutti gli idruri salini (o ionici), ha un punto di fusione relativamente elevato, di 689 \u00b0C. La sua densit\u00e0 \u00e8 pari a 780 grammi per decimetro cubo. Ha una capacit\u00e0 termica di 29,73 J/mol.K, con conducibilit\u00e0 termica che varia a seconda della composizione e pressione (da almeno 10 fino a 5 W/m.K a 400 kelvin) e diminuisce con la temperatura.\nL'idruro di litio \u00e8 un solido infiammabile, molto reattivo con l'acqua, per produrre il composto corrosivo idrossido di litio con produzione di idrogeno gassoso.\nCon una massa molecolare di poco meno di 8 dalton, \u00e8 il composto ionico pi\u00f9 leggero che esista.\nSintesi.\nL'idruro di litio viene prodotto facendo reagire il litio metallico con idrogeno gassoso:\nUtilizzi.\nIl composto LiH ha numerosi usi;\nL'idruro LiH ha il maggiore contenuto di idrogeno (in percentuale sulla massa) rispetto ad ogni altro idruro salino. Il contenuto di idrogeno nel LiH \u00e8 tre volte maggiore rispetto a quello del idruro di sodio (NaH), anche se la sua stechiometria \u00e8 identica, a causa della maggiore leggerezza dell'atomo di litio e della minore densit\u00e0 dei suoi composti rispetto a quelli del sodio, rendendo interessante il LiH per lo stoccaggio d'idrogeno ad uso aerospaziale. Il composto venne usato nel razzo LEX ONERA sotto forma del composto \"Lithergol\", un propellente ipergolico, ibrido in grani solidi per razzi, lanciato nel 1967\nDeuteruro di litio.\nLa reazione del litio metallico con il deuterio forma il corrispondente sale ionico noto come deuteruro di litio. Attualmente il combustibile preferito per la fusione nucleare esplosiva \u00e8 il deuteruro di litio-6 (in inglese lithium-6-deuteride), noto con la formula Li-6-D, che venne impiegato nelle prime bombe termonucleari ad uso pratico (le Mark 21), e che attualmente \u00e8 il pi\u00f9 usato in quasi tutte le armi termonucleari. Nelle testate nucleari progettate dal fisico Edward Teller (note come Teller-Ulam design), l'idruro LiD viene istantaneamente compresso, riscaldato ed irradiato con neutroni generati dall'esplosione di una \"piccola\" bomba atomica (il primo stadio) che induce la fusione nucleare del Li-6-D. Il deuteruro di litio-6, a differenza del trizio, non \u00e8 radioattivo. Bisogna ricordare, come venne scoperto con il test di esplosione nucleare noto come \"Castle Bravo\" (effettuato nella'atollo di Bikini nel 1954), che l'isotopo litio-7, che costituisce la maggior parte del litio naturale \u00e8 anch'esso soggetto ai neutroni, quasi quanto lo \u00e8 il litio-6, e pu\u00f2 produrre una cascata di trizio e neutroni, specialmente se bombardato da neutroni veloci. Una tale propriet\u00e0 del litio-7 era, all'epoca del sopraccitato test, del tutto inaspettata, tanto che, mentre ci si aspettava che \"Castle Bravo\" rilasciasse 6 megatoni di energia, l'esplosione ne rilasci\u00f2 invece ben 15.\nSicurezza.\nLiH \u00e8 infiammabile in aria, e reagisce in maniera esplosiva con l'acqua per formare il corrosivo idrossido di litio (LiOH) con emanazione di idrogeno gassoso."}
{"id": "2586405", "revid": "1226", "url": "https://it.wikipedia.org/wiki?curid=2586405", "title": "They Came from Within", "text": ""}
{"id": "2586409", "revid": "287204", "url": "https://it.wikipedia.org/wiki?curid=2586409", "title": "Rochester Royals 1955-1956", "text": "La stagione 1955-56 dei Rochester Royals fu l'8\u00aa nella NBA per la franchigia.\nI Rochester Royals arrivarono quarti nella \"Western Division\" con un record di 31-41, non qualificandosi per i play-off."}
{"id": "2586410", "revid": "1226", "url": "https://it.wikipedia.org/wiki?curid=2586410", "title": "I ventisette giorni del pianeta Sigma", "text": ""}
{"id": "2586411", "revid": "1226", "url": "https://it.wikipedia.org/wiki?curid=2586411", "title": "Viaggio sulla Luna", "text": ""}
{"id": "2586412", "revid": "327773", "url": "https://it.wikipedia.org/wiki?curid=2586412", "title": "Ossario del monte Cimone", "text": "Il sacello-ossario del monte Cimone \u00e8 un ossario militare della prima guerra mondiale e si trova sul monte Cimone di Tonezza, in provincia di Vicenza.\nStoria.\nDurante la Grande guerra, alle ore 5:45 del 23 settembre 1916, 14.200\u00a0kg di sostanze esplosive furono fatte brillare dall'esercito austro-ungarico, sconvolgendo per sempre la vetta del monte Cimone e seppellendo vivi centinaia di soldati italiani che la presidiano: la montagna era infatti diventata un punto di fondamentale importanza dopo l'Offensiva di Primavera scatenata dalle truppe imperiali.\nNel primo dopoguerra furono recuperati i resti di 1.210 caduti (tutti ignoti) i quali furono inumati in un unico vano costituente il vero e proprio ossario.\nL'ossario venne inaugurato il 28 settembre 1929 alla presenza del principe Umberto di Savoia.\nL'ossario del monte Cimone \u00e8 poi diventato, insieme a quelli del Pasubio, del monte Grappa e del Leiten, simbolo della provincia di Vicenza."}
{"id": "2586413", "revid": "767487", "url": "https://it.wikipedia.org/wiki?curid=2586413", "title": "Un seduttore in incognito", "text": "Un seduttore in incognito (Boy Culture) \u00e8 un film statunitense basato sull'omonimo romanzo di Matthew Rettenmund e diretto dal regista Q. Allan Brocka. Il film ha vinto, al Philadelphia International Gay &amp; Lesbian Film Festival 2006, il premio giuria come miglior film.\nRacconta la vita di tre coinquilini, tra legami sentimentali e grande amicizia. Nei primi mesi del 2007 \u00e8 uscito nelle sale.\nTrama.\n\"X\" \u00e8 un escort maschile in assidua ricerca d'affetto. \u00c8 innamorato segretamente di Andrew, uno dei coinquilini. Joei \u00e8 il pi\u00f9 piccolo dei tre (\u00e8 diciassettenne) ma non per questo meno attivo; la sua vita si sposta da conquiste continue a serate sfrenate in discoteca.\nUno dei clienti di X, o \"discepoli\" come li chiama il protagonista, \u00e8 \"Gregory\", uomo in avanzata et\u00e0 che trascorre il tempo con lui parlando, pagandolo comunque ogni volta.\nI discorsi dell'enigmatico \"Gregory\" finiranno per far crollare le difese del ragazzo, \"costruite\" per non dare a vedere che un gigol\u00f2 potesse amare.\nDa questo momento le relazioni tra i 3 ragazzi si complicano, i sentimenti si rafforzano e le situazioni diventano sempre pi\u00f9 intriganti."}
{"id": "2586414", "revid": "287204", "url": "https://it.wikipedia.org/wiki?curid=2586414", "title": "Rochester Royals 1956-1957", "text": "La stagione 1956-57 dei Rochester Royals fu la 9\u00aa nella NBA per la franchigia.\nI Rochester Royals arrivarono quarti nella \"Western Division\" con un record di 31-41, non qualificandosi per i play-off."}
{"id": "2586415", "revid": "110157", "url": "https://it.wikipedia.org/wiki?curid=2586415", "title": "Museo W\u00fcrth", "text": "Il Museo W\u00fcrth \u00e8 un museo privato, aperto nel 1991 dall'uomo d'affari Reinhold W\u00fcrth a K\u00fcnzelsau nel Baden-W\u00fcrttemberg.\nIl museo.\nIl Museo W\u00fcrth ospita annualmente tre o quattro mostre temporanee con opere provenienti dalla Collezione W\u00fcrth. \u00c8 ospitato in un edificio in stile postmoderno costruito dal 1989 al 1991 dagli architetti Siegfried M\u00fcller e Maja Djordjevic-M\u00fcller\n\u00c8 integrato nel palazzo dell'amministrazione della societ\u00e0 Adolf W\u00fcrth GmbH &amp; Co., come \u00e8 stato voluto dal fondatore Reinhold W\u00fcrth e permette una combinazione di lavoro e di arte.\n\u00c8 quindi la prima combinazione al mondo di un museo d'arte che coabita con gli uffici di una fabbrica.\nLe vetrine del museo ospitano soprattutto opere d'arte moderna del XX e XXI secolo provenienti dalla Collezione W\u00fcrth, circa 12.000 opere dei pi\u00f9 noti artisti moderni come Pablo Picasso, Edvard Munch, Max Ernst, Max Beckmann, Ernst Ludwig Kirchner, Emil Nolde, Rufino Tamayo, Anselm Kiefer, Gerhard Richter, Alex Katz e Anthony Caro e scultori come Eduardo Chillida, Anish Kapoor, Tony Cragg, Henry Moore, Alfred Hrdlicka, Robert Jacobsen, Bernar Venet, e ancora Hans Arp, Horst Antes, Georg Baselitz, Max Bill, Christo e Jeanne-Claude, Anselm Kiefer, Bernhard Luginb\u00fchl.\nNel 2003 il museo ha acquistato la collezione privata del principe F\u00fcrstenberg, comprendente tavole di Lucas Cranach e della sua bottega, dipinti di Hans Holbein il Vecchio, e del Maestro di Messkirch. \nIn essa sono conservate anche cinque arcate superstiti della chiesa del monastero di Rupertsberg, fondato da sant'Ildegarda di Bingen.\nLa collezione dei dipinti antichi \u00e8 esposta nella restaurata chiesa gotica di Johanniterkirche in Schw\u00e4bisch Hall. \nDal 2012, vi \u00e8 esposta anche la famosissima Madonna del borgomastro Meyer o Madonna Darmstadt di Hans Holbein il Giovane, acquistata inaspettatamente da Reinhold W\u00fcrth nel 2011 dalla Casa d'Assia-Darmstadt. Precedentemente essa era stata a lungo in prestito allo Stedel Museum di Francoforte.\nCapolavoro assoluto del pittore di Basilea, costituisce per gli esperti il pi\u00f9 importante dipinto antico in mani private conservato in Germania (dalla quale non pu\u00f2 uscire perch\u00e9 vincolata). \nL'opera \u00e8 stata comprata nel 2011 a trattativa privata, per una cifra, si dice, di 50 milioni di euro (il Museo di Francoforte ne aveva raccolti 40 per il suo acquisto).\nPer celebrare il 50\u00ba anniversario della societ\u00e0 W\u00fcrth, nel 1995, \u00e8 stata allestita una mostra sul tema: \"La vita tra il potere e la gloria\".\nL'ingresso \u00e8 gratuito, sia per i dipendenti della fabbrica, che per i visitatori."}
{"id": "2586420", "revid": "767487", "url": "https://it.wikipedia.org/wiki?curid=2586420", "title": "Rail Simulator", "text": "Rail Simulator (Kuju Rail Simulator) \u00e8 un videogioco pubblicato nel Regno Unito dalla Electronic Arts (EA). \u00c8 stato progettato dalla Kuju Entertainment, la compagnia che aveva gi\u00e0 sviluppato Microsoft Train Simulator (MSTS) assieme alla Microsoft. Dopo l'uscita della versione inglese (UK), il supporto e gli ulteriori sviluppi del titolo sono stati presi in mano dalla \"Rail Simulator Developments Ltd\", che ha continuato a fornire aggiornamenti, correzioni, espansioni ufficiali e contenuti nuovi per i fan. L'azienda ha inoltre prodotto e distribuito in largo anticipo anche un secondo titolo di Rail Simulator; entrambi sono disponibili su DVD-ROM e online.\nCaratteristiche.\nSi possono comandare treni a vapore, diesel e a trazione elettrica; l'accelerazione pu\u00f2 essere governata con il mouse o la tastiera; i freni, gli interruttori e tutta la serie di comandi ausiliari tipici dei treni moderni possono essere configurati secondo il livello di difficolt\u00e0 che si vuole affrontare: sono disponibili tre modalit\u00e0 di guida diverse, in ordine di esperienza richiesta. Si possono esplorare molteplici scenari, nelle quali al giocatore saranno affidate delle \"missioni\" da portare a termine, rispettando sempre le norme ferroviarie; infine vi \u00e8 anche una modalit\u00e0 di simulazione libera. I vagoni dei treni merci e gli interni di quelli passeggeri sono animati e possiedono un numero elevatissimo di dettagli; la meteorologia pu\u00f2 cambiare in modo dinamico col tempo. Fra le varie critiche sollevate al Rail Simulator, si riscontra soprattutto il fatto che la documentazione \u00e8 insufficiente per un giocatore alle prime armi che non abbia mai avuto a che fare con simulatori di treni.\nStrumenti editor.\nUna cosa che rende pi\u00f9 apprezzabile Rail Simulator \u00e8 il fatto che esso implementi anche una potente suite di programmi per l'editor. Il giocatore potr\u00e0 quindi progettare e disegnare da solo i contenuti del simulatore. Le mappe possono essere modellate liberamente con strumenti avanzati appositi, oppure importando dati DEM dalla NASA. La costruzione dei tracciati \u00e8 basata su un sistema di archi, che permettono una libert\u00e0 di collegamento massima fra i vari binari. Si pu\u00f2 creare da zero qualsiasi tipo di missione, sia per carico - scarico dei passeggeri, sia per il trasporto di merci."}
{"id": "2586426", "revid": "36426", "url": "https://it.wikipedia.org/wiki?curid=2586426", "title": "Sant'Alberto da Trapani", "text": ""}
{"id": "2586427", "revid": "119864842", "url": "https://it.wikipedia.org/wiki?curid=2586427", "title": "Velite (cacciatorpediniere)", "text": "Il Velite \u00e8 stato un cacciatorpediniere della Regia Marina.\nStoria.\nUna volta operativo il \"Velite\" fu destinato alle missioni di scorta sulle rotte della Libia e della Tunisia.\nIl 4 novembre 1942 salp\u00f2 da Napoli per scortare a Tripoli \u2013 insieme ai cacciatorpediniere \"Maestrale\", \"Grecale\", \"Oriani\", \"Gioberti\", e alle torpediniere \"Clio\" e \"Animoso\" \u2013 le motonavi \"Giulia\" e \"Chisone\" ed il piroscafo \"Veloce\": nonostante i continui attacchi aerei, il convoglio fu uno degli ultimi a poter arrivare indenne in Libia.\nIl 21 novembre scort\u00f2 da Biserta a Napoli le grandi e moderne motonavi \"Monginevro\" e \"Sestriere\" insieme ai gemelli \"Legionario\" e \"Bombardiere\", ma alle 15.04 del 21 novembre, circa 18 miglia a sudovest di Ischia, in posizione 40\u00b030' N e 13\u00b033' E, fu centrato ed immobilizzato da un siluro lanciato dal sommergibile HMS \"Splendid\": con la poppa distrutta, il \"Velite\" fu rimorchiato a Napoli dal \"Bombardiere\".\nL'unit\u00e0 trascorse quindi alcuni mesi ai lavori, durante i quali la poppa fu rimpiazzata con quella del gemello \"Carrista\", in costruzione. Fu inoltre dotato di un radar EC3/ter \u00abGufo\u00bb.\nAlla proclamazione dell'armistizio, la nave salp\u00f2 da La Spezia con il resto della squadra navale (corazzate \"Italia\", \"Vittorio Veneto\" e \"Roma\", incrociatori leggeri \"Giuseppe Garibaldi\", \"Attilio Regolo\", \"Duca degli Abruzzi\", \"Eugenio di Savoia\", \"Duca d'Aosta\", \"Montecuccoli\", cacciatorpediniere \"Artigliere\", \"Fuciliere\", \"Mitragliere\", \"Carabiniere\", \"Legionario\", \"Grecale\", \"Oriani\") consegnandosi agli Alleati a Malta, dove giunse l'11 settembre, ormeggiandosi a Marsa Scirocco. Il 12 settembre si riforn\u00ec di carburante alla Valletta ed il 14 settembre lasci\u00f2 l'isola, insieme a parte della squadra (\"Italia\", \"Vittorio Veneto\", \"Eugenio di Savoia\", \"Duca d'Aosta\", \"Montecuccoli\", \"Cadorna\", \"Da Recco\", \"Artigliere\", \"Grecale\") e si trasfer\u00ec ad Alessandria d'Egitto, ove giunse il 16.\nIl 26 settembre 1943 salp\u00f2 da Taranto insieme al gemello \"Artigliere\" e, dopo aver fatto tappa ad Alessandria d'Egitto, trasport\u00f2 all'isola di Lero (sotto assedio tedesco) munizioni destinate alla guarnigione dell'isola.\nComandanti\nCapitano di fregata Ernesto De Pellegrini Dai Coi \"(nato a Roma l'11 gennaio 1904)\" (31 agosto 1942 - maggio 1943)\nCapitano di vascello Ernesto Forza \"(nato a Roma il 21 agosto 1900)\" (15 luglio 1943 - agosto 1943)\nCapitano di fregata Antonio Raffai \"(nato a Milano il 2 agosto 1902)\" (agosto 1943 - dicembre 1944)\nLa cessione alla Francia.\nFinita la guerra, il trattato di pace ne previde l'assegnazione alla Francia come riparazione dei danni di guerra. Il 24 luglio 1947 il \"Velite\" fu ceduto alla Marine Nationale, con la sigla V3 Dopo essere entrato a far parte della Marina francese venne ribattezzato \"Duperre\". Radiato nel 1961, fu avviato alla demolizione."}
{"id": "2586428", "revid": "2179318", "url": "https://it.wikipedia.org/wiki?curid=2586428", "title": "Legionario (cacciatorpediniere)", "text": "Il Legionario \u00e8 stato un cacciatorpediniere della Regia Marina.\nStoria.\nLa realizzazione dell'unit\u00e0 avvenne negli stabilimenti OTO di Livorno, dove venne impostata il 21 ottobre 1940, varata il 16 aprile 1941 entrando in servizio il 1\u00ba marzo 1942. Dopo la sconfitta di Capo Matapan, che aveva evidenziato le varie carenze della Regia Marina nel settore dei radar, fu la prima unit\u00e0 operativa italiana a montare uno di questi apparecchi. Il suo apparato Fu.Mo. 24/40Ggl \u00abDe.Te.\u00bb (\"Dezimetre Telegraphie\", in lingua tedesca, denominazione adottata dalla Regia Marina) (Funkmessger\u00e4t Fu. Mo 24/40Ggl Seetakt, denominazione tedesca dell'apparato), di produzione tedesca, fu il primo radar imbarcato da una nave italiana.\nAttivit\u00e0 bellica.\nL'unit\u00e0 partecip\u00f2 alla Battaglia di mezzo giugno (12-16 giugno 1942), durante la quale il radar imbarcato ebbe la prima occasione di utilizzo: alle 22.30 del 15 giugno rilev\u00f2 un gruppo di aerei in avvicinamento, sei minuti prima del loro arrivo sulla formazione italiana (nel successivo attacco venne aerosilurata la corazzata \"Littorio\").\nPartecip\u00f2 poi a numerose missioni di scorta sulle rotte per la Tunisia.\nTra il 3 ed il 5 agosto 1942 scort\u00f2 un convoglio composto dalle motonavi \"Ankara\", \"Nino Bixio\" e \"Sestriere\" (con destinazione Tobruk per la prima e Bengasi per le altre due; il carico era costituito da 92 carri armati, 340 automezzi, 3 locomotive, una gru, 292 militari, 4381\u00a0t di combustibili ed olii lubrificanti, 5256\u00a0t di altri rifornimenti), insieme ai cacciatorpediniere \"Freccia\", \"Corsaro\", \"Folgore\", \"Grecale\" e \"Turbine\", nonch\u00e9 le torpediniere \"Partenope\" e \"Calliope\"; le navi giunsero a destinazione nonostante numerosi attacchi aerei; in quell'occasione si verific\u00f2 peraltro il primo attacco condotto da velivoli statunitensi contro unit\u00e0 italiane (si tratt\u00f2 di un attacco di bombardieri Consolidated B-24 Liberator).\nIl 18 novembre 1942 scort\u00f2 a Biserta, insieme al gemello \"Bombardiere\" ed alla moderna torpediniera \"Groppo\", i trasporti truppe \"Puccini\" e \"Viminale\": il convoglio giunse indenne a destinazione nonostante attacchi da parte di sommergibili inglesi al largo di Capo San Vito.\nTornando in Italia l'unit\u00e0 (al comando del capitano di fregata Corrado Tagliamonte, caposcorta) scort\u00f2 da Biserta a Napoli le grandi e moderne motonavi \"Monginevro\" e \"Sestriere\" insieme ai gemelli \"Bombardiere\" e \"Velite\", ma alle 15.04 del 21 novembre, circa 18 miglia a sudovest di Ischia, il \"Velite\" fu centrato ed immobilizzato da un siluro: il comandante Tagliamonte ordin\u00f2 al \"Bombardiere\" di prendere a rimorchio la nave danneggiata, che fu trainata a Napoli.\nIl 22 dicembre effettu\u00f2 una missione di trasporto truppe da Trapani a Biserta.\nIl 17 gennaio 1943 salp\u00f2 da Biserta per scortare a Palermo, insieme al \"Bombardiere\", la motonave \"Mario Roselli\". Alle 17.30, poco dopo il tramonto, quando ormai la Sicilia era in vista, il sommergibile britannico \"United\" silur\u00f2 il \"Bombardiere\", che affond\u00f2 rapidamente spezzato in due. Il \"Legionario\", senza fermarsi, si limit\u00f2 a gettare ai superstiti del cacciatorpediniere gli zatterini di salvataggio che aveva a bordo, scortando poi la \"Roselli\" indenne a Palermo. Del \"Bombardiere\" perirono 175 uomini su un equipaggio di 224.\nNel corso del 1943 il \"Legionario\" fu sottoposto a lavori che videro la sostituzione del complesso lanciasiluri poppiero con 2 mitragliere da 37/54\u00a0mm antiaeree.\nComandanti.\nCapitano di vascello Giovanni Marabotto \"(nato a Savona il 6 ottobre 1891)\" (gennaio 1942)\nCapitano di fregata Corrado Tagliamonte \"(nato a Noto il 1 novembre 1900)\" (13 gennaio - 22 novembre 1942)\nCapitano di vascello Amleto Baldo \"(nato a La Spezia il 29 giugno 1899)\" (23 novembre 1942 - dicembre 1943)\nArmistizio e cobelligeranza.\nAlla proclamazione dell'armistizio la nave si trovava a La Spezia da dove salp\u00f2 con il resto della squadra navale per consegnarsi agli Alleati a Malta secondo quelle che erano le clausole dell'armistizio che riguardavano la flotta, che prevedevano oltre al trasferimento immediato delle navi italiane a Malta, dove sarebbero rimaste in attesa di conoscere il proprio destino, che durante il trasferimento le navi italiane avrebbero innalzato, in segno di resa, pennelli neri sui pennoni e disegnato due cerchi neri sulle tolde.\nLa squadra navale salp\u00f2 da La Spezia alle 03:00 del mattino del 9 settembre con la corazzata \"Roma\" con l'insegna di ammiraglia della flotta, che insieme alle corazzate \"Vittorio Veneto\" e \"Italia\" costituivano la IX Divisione, con gli incrociatori \"Montecuccoli\", \"Eugenio di Savoia\" e \"Attilio Regolo\", che in quel momento costituivano la VII Divisione, i cacciatorpediniere \"Mitragliere\", \"Fuciliere\", \"Carabiniere\" e \"Velite\" della XII Squadriglia e i cacciatorpediniere \"Legionario\", \"Oriani\", \"Artigliere\" e \"Grecale\" della XIV Squadriglia e una squadriglia di torpediniere formata da \"Pegaso\", \"Orsa\", \"Orione\", \"Ardimentoso\" e \"Impetuoso\"..\nL'apparato evaporatore dell'unit\u00e0, tuttavia, si guast\u00f2, obbligando il \"Legionario\" a separarsi dalla formazione alle 13.24 del 10 settembre e dirigere per Biserta; lungo il percorso la nave trasse in salvo alcuni aviatori Alleati, che vennero sbarcati nel porto tunisino, ove il \"Legionario\" giunse alle 15.15. Alle otto del mattino dell'11 settembre il cacciatorpediniere, dopo aver riparato il guasto ed essersi rifornito d'acqua, lasci\u00f2 Biserta e prosegu\u00ec per Malta alle ove giunse l'11 settembre, alle 19.30, ormeggiandosi a Marsa Scirocco.\nIl 12 settembre si riforn\u00ec di carburante alla Valletta ed il 14 lasci\u00f2 l'isola, insieme all'\"Oriani\", portandosi dapprima a Biserta e quindi ad Algeri; l\u00ec le due unit\u00e0 imbarcarono alcuni reparti statunitensi e le loro attrezzature, trasportandole poi ad Ajaccio (Corsica) in supporto alla resistenza opposta dalle forze italiane e francesi alle truppe tedesche nell'isola, e, compiuta la missione (lo sbarco avvenne il 19 settembre), fecero ritorno a Malta alle ore otto del 29 settembre, ormeggiandosi a Marsa Scirocco (\"Legionario\") e Marsa Scala (\"Oriani\").\nIl 4 ottobre il \"Legionario\" salp\u00f2 da Malta insieme a numerose altre unit\u00e0 (l'\"Oriani\", gli incrociatori \"Garibaldi\", \"Abruzzi\" e \"Pompeo Magno\", le torpediniere \"Libra\" e \"Calliope\", le corvette \"Ape\", \"Cormorano\", \"Danaide\", \"Gabbiano\", \"Minerva\" e \"Pellicano\", le motosiluranti \"MS 35\", \"MS 54\", \"MS 55\", \"MS 56\", \"MS 61\" ed \"MS 64\", i cacciasommergibili \"VAS 201\", \"VAS 204\", \"VAS 224\", \"VAS 233\", \"VAS 237\", \"VAS 240\", \"VAS 241\", \"VAS 246\" e \"VAS 248\") e rientr\u00f2 in Italia.\nLa cessione alla Francia.\nA guerra finita il trattato di pace ne previde l'assegnazione alla Francia come riparazione dei danni di guerra.\nIl 15 agosto 1948 il \"Legionario\" venne ceduto alla Marine Nationale che, dopo avergli temporaneamente assegnato la denominazione di \"L 6\", lo rinomin\u00f2 infine \"Duchaffault\".\nRadiato nel 1956, fu avviato alla demolizione."}
{"id": "2586429", "revid": "287204", "url": "https://it.wikipedia.org/wiki?curid=2586429", "title": "Ricicletta", "text": ""}
{"id": "2586431", "revid": "31886", "url": "https://it.wikipedia.org/wiki?curid=2586431", "title": "Comunicazione unificata", "text": "La Comunicazione unificata (UC) \u00e8 l'integrazione di servizi real-time di comunicazione quali, ad esempio, l'Instant messaging (chat), la Telefonia IP, la videoconferenza con i mezzi di comunicazione in differita come, ad esempio, la segreteria telefonica, e-mail, SMS e fax. UC non \u00e8 quindi un singolo prodotto ma una architettura di sistemi telematici che si avvalgono di mezzi diversi raggiungibili attraverso un'unica interfaccia comune."}
{"id": "2586433", "revid": "46936", "url": "https://it.wikipedia.org/wiki?curid=2586433", "title": "Digicel Caribbean Cup 2007", "text": ""}
{"id": "2586434", "revid": "1543377", "url": "https://it.wikipedia.org/wiki?curid=2586434", "title": "Impetuoso (torpediniera)", "text": " \nL'Impetuoso \u00e8 stata una torpediniera di scorta della Regia Marina.\nStoria.\nModerna unit\u00e0 della classe Ciclone, progettata appositamente per la scorta dei convogli lungo le pericolose rotte per l'Africa settentrionale, la torpediniera entr\u00f2 in servizio nel giugno 1943, quando la guerra dei convogli era ormai conclusa. La nave ebbe perci\u00f2 scarso impiego, restando in servizio per poco pi\u00f9 di tre mesi.\nL'affondamento della corazzata Roma.\nLa sua storia operativa \u00e8 legata soprattutto alle vicende successive alla proclamazione dell'armistizio di Cassibile. All'epoca l'\"Impetuoso\", al comando del capitano di corvetta MOVM Giuseppe Cigala Fulgosi, faceva parte del Gruppo Torpediniere di La Spezia, cui appartenevano anche le torpediniere \"Pegaso\", \"Libra\", \"Orsa\", \"Ardimentoso\" ed \"Orione\".\nIn seguito all'annuncio dell'armistizio, nella prima mattina del 9 settembre 1943, la nave salp\u00f2 da La Spezia insieme ad \"Orsa\", \"Orione\", \"Ardimentoso\" e \"Pegaso\", seguita, ad un'ora di distanza, dal resto della squadra navale (corazzate \"Italia\", \"Vittorio Veneto\" e \"Roma\", incrociatori leggeri \"Attilio Regolo\", \"Eugenio di Savoia\", \"Montecuccoli\", cacciatorpediniere \"Artigliere\", \"Fuciliere\", \"Legionario\", \"Carabiniere\", \"Mitragliere\", \"Velite\", \"Grecale\", \"Oriani\") per dirigere alla Maddalena. La partenza avvenne cos\u00ec in fretta che il tenente Tommaso Ricci e gli altri addetti all'approvvigionamento dei viveri dell'\"Impetuoso\" rimasero a terra. Alle 8.40 le cinque torpediniere avvistarono la squadra da battaglia (cui alle 6.15 si erano aggregati anche gli incrociatori \"Duca d'Aosta\", \"Duca degli Abruzzi\" e \"Garibaldi\" e la torpediniera \"Libra\", provenienti da Genova), ponendosi in avanguardia rispetto ad essa, ed alle 10.30, in seguito all'avvistamento di ricognitori tedeschi, si unirono ad essa, procedendo a zig zag. Poco dopo mezzogiorno le torpediniere giunsero nelle acque prospicienti La Maddalena, ma a quel punto ricevettero la comunicazione che la base stava venendo occupata dai tedeschi: dovettero quindi invertire la rotta insieme al resto della flotta, che diresse a nord dell'Asinara. Alle 15.15 del 9 settembre, tuttavia, la formazione fu attaccata da bombardieri Dornier Do 217 tedeschi: dapprima fu leggermente danneggiata la corazzata \"Italia\" (da una bomba caduta vicino allo scafo), poi, alle 15.42, la corazzata \"Roma\" fu raggiunta da una bomba-razzo che, perforati tutti i ponti, scoppi\u00f2 sotto la chiglia provocando gravi danni tra i quali una falla nello scafo, danni alle artiglierie contraeree e un locale macchine fuori uso (con riduzione della velocit\u00e0 a 16 nodi); dieci minuti pi\u00f9 tardi la stessa nave fu centrata da una seconda bomba in corrispondenza di un deposito munizioni: devastata da una colossale deflagrazione, la \"Roma\" si capovolse ed affond\u00f2, spezzandosi in due, in 19 minuti, portando con s\u00e9 1393 uomini. \nDurante le manovre per evitare di essere colpita, facendo al contempo fuoco con le armi contraeree, l'\"Impetuoso\" fu sul punto di essere speronata da un'altra nave, ma la collisione fu evitata di pochissimo, grazie alla virata ordinata da Cigala Fulgosi ed al fatto che la nave speronatrice avesse frattanto messo le macchine a marcia indietro. Alle 16.09 \"Pegaso\", \"Impetuoso\" ed \"Orsa\" furono inviate, insieme ai cacciatorpediniere \"Mitragliere\", \"Fuciliere\" e \"Carabiniere\" ed all'incrociatore \"Attilio Regolo\", a soccorrere la nave in affondamento; l'\"Impetuoso\" recuper\u00f2 47 superstiti, \"Orsa\" e \"Pegaso\" 55, il \"Regolo\" 17, i tre cacciatorpediniere trassero in salvo in tutto 503 uomini. Dopo aver vanamente ispezionato la superficie del mare alla ricerca di altri sopravvissuti, le tre torpediniere fecero rotta verso nord-ovest, ma alle 19 furono vennero attaccate da un gruppo di caccia e bombardieri tedeschi, che le mitragliarono e bombardarono: manovrando a elevata velocit\u00e0 e facendo fuoco con tutto l'armamento contraereo, le tre navi, evitate di strettissima misura parecchie bombe, uscirono quasi indenni dall'attacco alle 20.30. L'\"Impetuoso\" e l'\"Orsa\" abbatterono con le proprie mitragliere tre o quattro velivoli tedeschi e ridotto il munizionamento antiaereo a meno della met\u00e0. Nelle ore successive le tre torpediniere, rimaste isolate e senza ordini, cercarono di ricongiungersi alla squadra italiana, senza sapere dove fosse, tentarono infruttuosamente di soccorrere il cacciatorpediniere \"Vivaldi\", poi, all'1.30 del 10 settembre, \"Pegaso\" ed \"Impetuoso\" diressero per le isole Baleari, dove gi\u00e0 si era diretta l'\"Orsa\", avendo ormai quasi esaurito il carburante. L'\"Impetuoso\" fu l'ultima delle due navi a chiamare Supermarina, alle 4.13, per chiedere ordini, non ricevendo tuttavia alcuna risposta (come senza risposta erano rimaste anche tutte le precedenti chiamate). Alle 7.50 fu avvistato un ricognitore tedesco, ed alle 8.37 venne ricevuto un messaggio di Supermarina che ordinava di dirigere a Bona, ma dato il ritardo della comunicazione, che rendeva incerta la veridicit\u00e0 dell'ordine, la presenza di feriti gravi a bordo ed il fatto di essere ormai giunti nei pressi di Minorca, i comandanti delle due navi presero la decisione di proseguire, ed alle 11.15 diedero fondo nella baia di Pollen\u00e7a.\nL'autoaffondamento.\nDopo aver sbarcato i feriti, tra mezzanotte e le due di notte dell'11 settembre \"Pegaso\" ed \"Impetuoso\" ripartirono per autoaffondarsi: i comandanti delle due navi, d'accordo con gli equipaggi, avevano infatti preso tale decisione per non dover consegnare le navi agli Alleati (ovvia conseguenza del prevedibile internamento alle Baleari) od ai tedeschi. Le torpediniere sostarono in mezzo alla baia dove calarono tutte le imbarcazioni, poi, con a bordo equipaggi ridotti al minimo (10-11 uomini sull'\"Impetuoso\" e 17 sul \"Pegaso\"), proseguirono sino a portarsi in acque profonde oltre cento metri, sufficienti ad impedire un recupero delle due unit\u00e0; quindi \u2013 tra le cinque e le sei del mattino dell'11 settembre 1943 \u2013 venne issata la bandiera di combattimento, distrutti i documenti segreti ed aperte saracinesche e valvole di presa a mare, dopo di che i comandanti e gli uomini rimasti a bordo presero posto sulle uniche due scialuppe rimaste. Dopo circa un'ora di agonia \"Pegaso\" e \"Impetuoso\" affondarono di poppa, una dopo l'altra: l'\"Impetuoso\" fu l'ultima ad inabissarsi.\nGli equipaggi delle due navi furono internati per dieci mesi dalle autorit\u00e0 spagnole delle Baleari, venendo obbligati a lavorare con scarso vitto. \nNel giugno 2001 il relitto dell'\"Impetuoso\" \u00e8 stato ritrovato ed identificato. La nave, piuttosto integra, giace su un fondale di 98 metri, coricata sul lato di dritta, con la prua orientata per 175\u00b0 e la poppa per 355\u00b0.\nComandanti\nCapitano di corvetta Giuseppe Cigala Fulgosi \"(nato a Piacenza il 25 luglio 1910)\" (giugno - 11 settembre 1943)"}
{"id": "2586435", "revid": "262457", "url": "https://it.wikipedia.org/wiki?curid=2586435", "title": "Dengy\u014d Daishi", "text": ""}
{"id": "2586436", "revid": "287204", "url": "https://it.wikipedia.org/wiki?curid=2586436", "title": "Deuteruro di litio", "text": ""}
{"id": "2586440", "revid": "59975", "url": "https://it.wikipedia.org/wiki?curid=2586440", "title": "Neo-classical metal", "text": ""}
{"id": "2586441", "revid": "599013", "url": "https://it.wikipedia.org/wiki?curid=2586441", "title": "Mark Loretta", "text": "Durante la sua carriera ha vestito le maglie dei Milwaukee Brewers, degli Houston Astros, dei Boston Red Sox, dei San Diego Padres e dei Los Angeles Dodgers.\nCarriera.\nProveniente dalla Northwestern University, fu selezionato dai Milwaukee Brewers al settimo turno del draft 1993. Prima di debuttare in MLB venne mandato a fare esperienza nelle leghe minori, qui gioc\u00f2 con gli Helena Brewers (Advanced Rookie League), gli Stockton Ports (California League), gli El Paso Diablos (American Association of Independent Professional Baseball) e i New Orleans Zephyrs (Pacific Coast League).\nIl suo esordio nelle \"majors\" avvenne il 4 settembre 1995 nell'incontro tra i Brewers e i Minnesota Twins, batt\u00e9 la sua prima valida il 10 settembre contro i Texas Rangers.\nIl 20 giugno 2001 durante una partita contro i Cincinnati Reds gioc\u00f2 un inning nel ruolo di lanciatore; il manager dei Brewers chiese ai suoi giocatori se qualcuno di loro se la sentisse di lanciare per non sollecitare ulteriormente il bullpen della squadra, gi\u00e0 in difficolt\u00e0. Loretta si offr\u00ec volontario bench\u00e9 non lanciasse dai tempi del college. Durante l'inning si trov\u00f2 ad affrontare cinque battitori, concesse una valida, una base-ball ma realizz\u00f2 ben due strikeout, per un totale di 19 lanci.\nDurante la stagione 2002 venne ceduto agli Houston Astros, qui gioc\u00f2 21 partite come riserva prima di diventare un free agent.\nNel 2003 pass\u00f2 ai San Diego Padres, con la squadra californiana disput\u00f2 alcune delle sue migliori stagioni. Chiuse il 2004 con l'ottima media battuta di .335, 208 valide, 108 punti segnati, 16 fuoricampo e 76 punti battuti a casa (tutti massimi in carriera). Le sue ottime prestazioni gli garantirono un posto all'All Star Game di quell'anno. Nel 2005 gioc\u00f2 105 partite con 38 RBI, 3 home run e una media battuta di .280 poi dovette chiudere prematuramente la sua stagione per essere sottoposto ad un intervento chirurgico al legamento del pollice.\nNel 2006 pass\u00f2 ai Boston Red Sox. Con la squadra del Massachusetts gioc\u00f2 una sola stagione collezionando 155 presenze, 5 home run, 59 RBI e una media battuta di .285. Durante l'annata, a causa dei molti infortuni dei compagni di squadra, gioc\u00f2 alcune gare come prima base e come battitore designato.\nPrese parte come seconda base titolare all'All Star Game 2006.\nIl 4 giugno 2007 pass\u00f2 agli Houston Astros firmando un contratto annuale per essere impiegato come riserva.\nIl 10 dicembre 2008 ha firmato un contratto annuale con i Los Angeles Dodgers del valore di 1,25 milioni di dollari.\nIl 24 gennaio 2010 ha dato l'annuncio ufficiale del suo ritiro dall'attivit\u00e0 agonistica per entrare a far parte dello staff dei San Diego Padres."}
{"id": "2586442", "revid": "1924342", "url": "https://it.wikipedia.org/wiki?curid=2586442", "title": "Happy (Leona Lewis)", "text": "Happy \u00e8 il primo singolo che anticipa l'uscita di \"Echo\", secondo album di Leona Lewis. La canzone scritta da Ryan Tedder, Leona Lewis ed Evan Bogart e prodotta da Ryan Tedder, viene pubblicata il 15 settembre 2009, negli Stati Uniti e Canada, e il 9 novembre 2009 in Regno Unito e in Europa.\nIl video.\nIl video per \"Happy\" \u00e8 stato girato a Cuba da Jake Nava."}
{"id": "2586446", "revid": "125814378", "url": "https://it.wikipedia.org/wiki?curid=2586446", "title": "Platinum (videogiochi)", "text": "Platinum \u00e8 un'etichetta che si assegna ai videogiochi pi\u00f9 venduti per Sony PlayStation nelle regioni PAL, in particolare l'Europa (compresi il Regno Unito e Irlanda), Australia, Nuova Zelanda, India e Africa. Nel mercato nordamericano sono conosciuti come \"Greatest Hits\".\nI titoli Platinum sono riconoscibili da una banda colorata che corre lungo la parte superiore della copertina. Nella PlayStation 2 i giochi Platinum erano riconoscibili per la banda d'argento come confine della copertina, la cover grigia anzich\u00e9 blu come per i giochi standard, il disco invece oltre ad avere la scritta planinum \u00e8 sempre a specchio con scritte nere. Il logo PlayStation compare due volte, una volta sul bordo di platino, e una volta sul davanti del gioco originale. Il secondo tipo di copertina Platinum ha un bordo nero, vi \u00e8 anche un globo rosso che si trova nella parte inferiore del gioco originale della copertina con la dicitura Platinum su di esso. La PlayStation 3 invece per i giochi Platinum usa uno sfondo giallo con la scritta nera sulla sinistra.\nPer diventare Platinum \u00e8 necessario che un gioco venda oltre 400.000 copie in tutto il mondo in sei mesi. Per PlayStation 2 e PlayStation Portable non vi \u00e8 alcun obiettivo specifico per raggiungere lo status di platino, come indicato da SCEE in comunicati stampa. Dopo aver raggiunto il necessario livello di vendite, Sony deve spesso abbassare i prezzi del titolo originale a livelli di prezzi Platinum (in genere circa alla met\u00e0 del prezzo originale). La distinzione Platinum \u00e8 stata poi estesa alla PSP e PlayStation 3. I primi titoli Platinum PS3 sono stati pubblicati il 1\u00ba agosto 2008.\nA partire dal 2012, inoltre, Sony ha ufficializzato l'arrivo della nuova collana di giochi per PlayStation 3 chiamati \"Essentials\", simili alla omonima creata per PlayStation Portable. Questi titoli sono generalmente giochi vecchi di 2 o pi\u00f9 anni venduti a prezzo ridotto."}
{"id": "2586447", "revid": "765341", "url": "https://it.wikipedia.org/wiki?curid=2586447", "title": "Anelli di Borromeo molecolari", "text": "Gli anelli di Borromeo molecolari sono esempi di molecole meccanicamente interconnesse nei quali tre macrocicli sono legati in maniera che rompendone uno qualsiasi si permette ai restanti di dissociarsi. \u00c8 ritenuto il pi\u00f9 piccolo esempio d'anello di Borromeo. La loro sintesi \u00e8 stata riportata per la prima volta nel 2004 dal gruppo J. Fraser Stoddart. \u00c8 conosciuto come borromeato il composto di tre macrocicli interpenetrati formati dalla reazione tra 2,6-diformilpiridina composti diamminici, complessato con ioni zinco.\nL'anello di Borromeo nella forma pi\u00f9 schematica \u00e8 stato proposto come logo dell'Unione Matematica Internazionale (IMU) nel 2006 al congresso di Madrid.\nOrigine del nome.\nIl nome del grafismo si riferisce all'antica famiglia gentilizia dei Borromeo, uno dei cui emblemi \u00e8 il triplo anello intrecciato"}
{"id": "2586451", "revid": "6923", "url": "https://it.wikipedia.org/wiki?curid=2586451", "title": "AG K\u00fchnle, Kopp &amp; Kausch", "text": ""}
{"id": "2586453", "revid": "1543377", "url": "https://it.wikipedia.org/wiki?curid=2586453", "title": "Adolf de Meyer", "text": "Divenne famoso in tutto il mondo per i suoi eleganti ritratti fotografici di persone famose.\nBiografia.\nNato da padre tedesco e madre scozzese, venne educato a Dresda e nel 1893 entr\u00f2 a far parte della \"Royal Photographic Society\", trasferendosi a Londra nel 1895. Prese il cognome di Meyer-Watson nel 1896, mentre dal 1899 si nomina Barone Adolph de Meyer. Nel 1899, spos\u00f2 a Chelsea Olga de Meyer, il cui padrino era Edoardo VII. Questo era per lo pi\u00f9 un matrimonio di convenienza, in quanto de Meyer era omosessuale, e sua moglie Olga era bisessuale.. Dal 1898 al 1913, visse nei giardini Cadogan, Londra e tra il 1903 e il 1907 i suoi lavori vennero pubblicati nella rivista trimestrale Camera Work di Alfred Stieglitz; Cecil Beaton lo defin\u00ec \"il Debussy della fotografia\". Nel 1912 fotograf\u00f2 Nizinsky a Parigi.\nSebbene de Meyer usasse il titolo di Barone e il Whitaker's Peerage disse che questo gli era stato concesso da Federico Augusto III di Sassonia nel 1897, non \u00e8 stata mai trovata alcuna prova che ufficializzasse questa decisione.\nNel 1914, con lo scoppio della Prima guerra mondiale, Adolf e Olga si trasferirono a New York, dove divenne un fotografo per \"Vogue\" (1914-21) e per \"Vanity Fair\". Nel 1922, dopo aver adottato il cognome Gayne per evidenziare la sua rinascita spirituale, de Meyer accett\u00f2 l'offerta di diventare il capo-fotografo di \"Harper's Bazaar\" a Parigi, dove trascorse sedici anni. Con l'avvento della seconda guerra mondiale nel 1938, de Meyer ritorn\u00f2 negli Stati Uniti, e vide che ora era una reliquia al cospetto del nascente modernismo dell'arte. Mor\u00ec a Los Angeles 1946 e la sua morte venne registrata come \"Gayne Adolphus Demeyer, scrittore (in pensione)\". Solo poche delle sue opere sopravvissero fino ad oggi, mentre la maggior parte rimase distrutta nella seconda guerra mondiale."}
{"id": "2586454", "revid": "76963", "url": "https://it.wikipedia.org/wiki?curid=2586454", "title": "Gaylen Ross", "text": "Biografia.\nGaylen Ross \u00e8 un'attrice la cui carriera si lega strettamente a quella di George A. Romero. \u00c8 nota soprattutto per aver interpretato in \"Zombi\" il personaggio della battagliera Francine costretta ad apprendere tutte le arti della guerra e a lottare disperatamente per sopravvivere in un mondo allo sfascio dominato da cadaveri ambulanti. Il ruolo e il film avrebbero potuto spalancarle agevolmente un futuro nel cinema ma Gaylen arrest\u00f2 il suo cammino come attrice a tre pellicole: dopo \"Zombi\" interpreta nel 1981 uno slasher di Joe Giannone, \"Madman\", accreditandosi con lo pseudonimo Alexis Dubin e quindi venne ripresa da Romero per la parte di Becky Vickers nell'episodio \"Alta marea\" di \"Creepshow\" in cui fa una fine terribile, sepolta nella sabbia fino al collo sulla battigia e annegata dalla marea montante. La si ritrov\u00f2 due anni pi\u00f9 tardi, sempre nella crew di Romero, come casting director di \"Il giorno degli zombi\". Poi di questa ragazza le tracce si persero fino alla seconda met\u00e0 degli anni novanta quando riapparve in alcuni episodi della serie tv \"Walker Texas Ranger\" e scrisse, produsse e diresse un pugno di documentari, ad esempio \"Dealers Among Dealers\" del 1995, con sua regia, e \"Blood Money: Switzerland's Nazi Gold\" di Stephen Crisman.\nDoppiatrici italiane.\nGaylen Ross \u00e8 stata doppiata da:"}
{"id": "2586462", "revid": "339392", "url": "https://it.wikipedia.org/wiki?curid=2586462", "title": "Tiso Galletti", "text": ""}
{"id": "2586467", "revid": "339392", "url": "https://it.wikipedia.org/wiki?curid=2586467", "title": "Macr\u00ec (clan)", "text": ""}
{"id": "2586473", "revid": "33689", "url": "https://it.wikipedia.org/wiki?curid=2586473", "title": "Migliori marcatori NBA di sempre", "text": ""}
{"id": "2586476", "revid": "33689", "url": "https://it.wikipedia.org/wiki?curid=2586476", "title": "Migliori marcatrici WNBA di sempre", "text": ""}
{"id": "2586477", "revid": "72396", "url": "https://it.wikipedia.org/wiki?curid=2586477", "title": "Daniele Zaffiri", "text": ""}
{"id": "2586489", "revid": "33689", "url": "https://it.wikipedia.org/wiki?curid=2586489", "title": "Lagaccio (biscotto)", "text": ""}
{"id": "2586490", "revid": "33689", "url": "https://it.wikipedia.org/wiki?curid=2586490", "title": "Lambda (lettera)", "text": ""}
{"id": "2586502", "revid": "709565", "url": "https://it.wikipedia.org/wiki?curid=2586502", "title": "Betio", "text": "Betio \u00e8 un'isola situata nell'angolo sud-ovest dell'atollo di Tarawa, facente parte dell'arcipelago delle Isole Gilbert, nella Repubblica di Kiribati. Su di essa sorge il porto e la citt\u00e0 pi\u00f9 importante della Repubblica. L\u2019isola \u00e8 collegata con Tarawa Sud da un ponte stradale, il Japanese Causeway.\nStoria.\nBetio \u00e8 conosciuta soprattutto perch\u00e9 \u00e8 stata il teatro della sanguinosa Battaglia di Tarawa durante la Seconda guerra mondiale. Vi si trovano ancora relitti risalenti all'invasione giapponese ed al successivo attacco statunitense del novembre 1943. La pista di atterraggio giapponese, obiettivo dell'attacco, non esiste pi\u00f9, ma la sua estensione si pu\u00f2 ancora intuire al giorno d'oggi osservando le palme che crescono meno rigogliose su di essa. Rimangono inoltre diversi bunker e parecchi rottami di equipaggiamento militare, oltre a ordigni inesplosi sparsi su tutta l'isola e sulle scogliere circostanti. Vi sono anche sepolte le salme di diversi soldati americani e giapponesi. \nQuest'isoletta fu anche il luogo del massacro, avvenuto prima dello sbarco americano, in cui vennero decapitati dei civili neozelandesi e figiani ad opera dei giapponesi. \nTale massacro potrebbe essere stato compiuto come rappresaglia per l'assistenza alla fuga di alcuni marinai del mercantile \"Nimanoa\". Questi marinai erano stati catturati dai giapponesi all'inizio della Guerra del Pacifico, dopo che ebbero autoaffondato la loro nave per evitare che venisse usata dagli invasori. Il relitto parzialmente sommerso del Nimanoa sarebbe poi stato usato dai giapponesi come una postazione di mitragliatrici contro le forze di invasione americane.\nLe notizie del massacro furono tenute segrete dalle autorit\u00e0 britanniche del tempo per evitare che i governi della Nuova Zelanda e delle Figi informassero le famiglie delle vittime.\nA partire dagli anni settanta Betio, essendo il centro dell'attivit\u00e0 economica di Kiribati, divent\u00f2 sempre pi\u00f9 popolosa, e la costruzione di una strada sopraelevata che la collega a Bairiki, all'inizio degli anni ottanta, diede un'ulteriore spinta al fenomeno. L'isola ha una densit\u00e0 di popolazione simile a quella di Hong Kong ed \u00e8 l'agglomerato urbano pi\u00f9 densamente popolato di tutte le isole del Pacifico, superando i 17.000 abitanti."}
{"id": "2586521", "revid": "1603714", "url": "https://it.wikipedia.org/wiki?curid=2586521", "title": "Laura", "text": ""}
{"id": "2586594", "revid": "1100311", "url": "https://it.wikipedia.org/wiki?curid=2586594", "title": "Andr\u00e1s Herczeg", "text": ""}
{"id": "2586597", "revid": "339392", "url": "https://it.wikipedia.org/wiki?curid=2586597", "title": "Turner Broadcasting System Europe", "text": ""}
{"id": "2586605", "revid": "38120", "url": "https://it.wikipedia.org/wiki?curid=2586605", "title": "Terry Sloane", "text": "Terrence \"Terry\" Sloane, noto per essere stato il primo Mister Terrific, \u00e8 un personaggio dei fumetti DC Comics, creato da Charles Resizenstein e Hal Sharpe.\nBiografia del personaggio.\nSloane era un miliardario di successo la cui memoria fotografica, le abilit\u00e0 atletiche a livello olimpico, e l'alta maestria nelle arti marziali fecero di lui un virtuoso \"uomo del Rinascimento\". Dopo aver conseguito la laurea al college all'et\u00e0 di 13 anni, divenne un capo d'affari di fama nella sua comunit\u00e0. Avendo raggiunto tutti i suoi obiettivi, verso l'et\u00e0 di 20 anni, sent\u00ec che non c'erano pi\u00f9 sfide da seguire per lui, trascinandolo verso tendenze suicide. Tuttavia, dopo aver visto una giovane donna gettarsi da un ponte, Sloane reag\u00ec con velocit\u00e0 e riusc\u00ec a salvarla. La donna gli disse di chiamarsi Wanda Wilson. Sloane assistette suo fratello, che fu arruolato in una gang, adottando la persona di Mr. Terrific. Cre\u00f2 quindi il \"Fair Play Club\" per minimizzare la sempre pi\u00f9 crescente delinquenza minorile.\nA volte soprannominato \"L'Uomo dai 1000 Talenti\", Terry Sloane si diede al combattimento del crimine dopo aver eccelso in tutto il resto. Indossa un costume rosso con una tunica verde. Un emblema dorato sulla sua tunica dichiara il suo motto, \"Fair Play\". Mr. Terrific divenne un membro riserva della Justice Society of America, prendendo parte in due delle loro avventure degli anni quaranta. Fu anche un membro a tempo pieno dell'All-Star Squadron e serv\u00ec in entrambi i gruppi in molte occasioni attraverso i decenni, ritirandosi con i suoi compagni nel 1951.\nSloane riprese la sua carriera di eroe, al cui punto gli fu dato il pieno titolo di membro della Justice Society of America. In diverse occasioni li aiut\u00f2 in molti casi, come combattere contro la Lawless League e la gang criminale Black Orb.\nSloane fece una comparsa in \"Justice League Year One\", al primo incontro con la League. Fu visto badare a Phantom Lady durante un incontro degli eroi sulla Blackhawk Island, dopo la sconfitta finale dell'armata Apellaxiana.\nSloane usc\u00ec dal pensionamento per perseguire il suo vecchio nemico, Spirit King. Questi prese possesso del corpo del Flash della Golden Age e lo utilizz\u00f2 per uccidere Sloane.\nDopo la morte.\nSloane ricomparve dopo la sua morte nell'aldil\u00e0 e tramite viaggio spaziale. Circa una volta l'anno, durante le uscite del fumetto \"Starman\" dello scrittore James Robinson, il protagonista Jack Knight aveva una visita dal fratello deceduto David, sotto il titolo ricorrente \"Talking with David\". Un anno, David si present\u00f2 accompagnato da alcuni eroi deceduti, incluso Mr. Terrific. Ebbero una piccola festicciola nel reame bianco e nero. Durante questa visita, furono discusse le motivazioni di eroismo e vigilantismo.\nAttraverso il viaggio temporale, Sloane ed il suo successore, Michael Holt, si incontrarono. La JSA di Holt, e i Combattenti per la Libert\u00e0 di Sloane si unirono per fermare la furia di un viaggiatore temporale altamente pericoloso. Nel passato, il criminale aveva gi\u00e0 danneggiato alcune parti di Washington D.C., uccidendo alcuni civili. Nonostante la JSA tentasse di mantenere la segretezza, Sloane si fece un'idea della loro missione e dei loro metodi.\nSloane fece un'altra comparsa post-morte nella serie \"Day of Judgement\". Un team di eroi tent\u00f2 di entrare in Paradiso al fine di persuadere Jim Corrigan a riprendere il mantello dello Spettro. Sloane e altru eroi deceduti tentarono gentilmente di dissuadere questi nuovi paladini dalla loro missione.\nParenti e amici.\nIl Mr. Terrific della Golden Age era il preferito dell'autore Michael Chabon, che contribu\u00ec ad una storia su Sloane e la JSA nella miniserie All-Stars del 2003. Secondo la storia di Chabon, Sloane \u00e8 il protettore di Gateway City. Ha un fratello, Ned, un maggiordomo di nome Butler (dall'inglese, \"butler=maggiordomo\"), e un usciere di nome Smitty. In questa stessa storia, Ned Sloane viene raffigurato come un ubriacone, un giocatore d'azzardo recidivo, che ha il \"potere di toccare il fondo, e, in qualche modo, continuare a fallire\".\nSi scopr\u00ec che Ned Sloane \u00e8 il nonno della criminale della Modern Age Roulette.; tuttavia, nella sua prima apparizione, lei credeva che lo stesso terrific fosse suo nonno, e considerando il nuovo Mr. Terrific, un pretendente al ruolo.\nUn personaggio chiamato Ms. Terrific fu introdotto nella serie del 1989 \"Hero Hotline\" come membro di un gruppo agente di notte. Sebbene il suo costume si basasse su quello di Sloane, non si sa se ebbe mai connessioni con lui."}
{"id": "2586607", "revid": "228587", "url": "https://it.wikipedia.org/wiki?curid=2586607", "title": "Cristo in piet\u00e0", "text": ""}
{"id": "2586616", "revid": "287204", "url": "https://it.wikipedia.org/wiki?curid=2586616", "title": "Robert Krasker", "text": "Vinse l'Oscar alla migliore fotografia nel 1951 per il film \"Il terzo uomo\"."}
{"id": "2586621", "revid": "767487", "url": "https://it.wikipedia.org/wiki?curid=2586621", "title": "Gilbert Chabrol de Volvic", "text": "Biografia.\nIngegnere di ponti e strade, partecip\u00f2 alla Campagna d'Egitto.\nDal 31 gennaio 1806 al 23 dicembre 1812 fu prefetto dell'amministrazione napoleonica nel dipartimento di Montenotte, diviso fra la Liguria di ponente e il basso Piemonte, con Savona capoluogo.\nLa citt\u00e0 di Savona viveva un periodo di decadenza, e durante l'amministrazione di Chabrol conobbe un periodo fortemente prospero grazie a cui la citt\u00e0 inizi\u00f2 una lenta rifioritura. In ricordo di questa rinascita, nel centro storico della citt\u00e0, \u00e8 dedicata una piazza in sua memoria dove \u00e8 apposta una targa che reca il seguente testo:\nIl 23 dicembre 1812, al ritorno dalla Campagna di Russia, l'imperatore Napoleone Bonaparte, scontento del prefetto Nicolas Frochot, chiam\u00f2 Chabrol a coprire l'incarico di Prefetto del dipartimento della Senna. Fu nominato nel 1814 consigliere di Stato e ufficiale della Legion d'onore.\nMantenne il suo posto anche con la restaurazione della monarchia (si dice che, ai detrattori, Luigi XVIII rispose: \"Chabrol a \u00e9pous\u00e9 la ville de Paris, et j'ai aboli le divorce\") e si ritir\u00f2 solo alla Rivoluzione di luglio del 1830. \nSi accredita a lui la frase da cui \u00e8 stata tratta la locuzione \"Cento giorni\" per indicare il breve ritorno di Napoleone dopo l'esilio all'Elba."}
{"id": "2586629", "revid": "123481783", "url": "https://it.wikipedia.org/wiki?curid=2586629", "title": "I.De.A Institute", "text": "I.De.A. Institute srl (acronimo di \"Institute of Development in Automotive Engineering\", ovvero in italiano \"istituto per lo sviluppo nella progettazione di automobili\") era un'azienda italiana specializzata nel disegno industriale e nella progettazione di automobili e motocicli oltre che di elementi d'architettura e di elettronica.\nStoria.\nL\"'I.De.A Institute\" venne fondata a Torino nel 1978 da Franco Mantegazza, con sede in una villa settecentesca sulla collina di Moncalieri e l'apporto di grandi nomi della progettazione, come Renzo Piano, Rudolf Hruska o Ettore Cordiano, gi\u00e0 direttore tecnico FIAT.\nNegli anni recenti sub\u00ec molti cambi di propriet\u00e0 e una progressiva ristrutturazione.\nNel 2009 \u00e8 ritornata dopo 10 anni al Salone dell'Automobile di Ginevra, dove ha presentato il prototipo ERA, un'automobile sportiva e biposto, costruita su un telaio monoscocca d'acciaio rivestito di carbonio.\nDopo aver fatto parte del gruppo svizzero Rieter, nel 2010 \u00e8 stata acquisita dal gruppo tedesco Quantum Kapital AG.\nNel 2012 \u00e8 stata infine acquistata dalla societ\u00e0 MPS Automotive, anch'essa in difficolt\u00e0, per un rilancio delle attivit\u00e0 complessive nella nuova azienda cos\u00ec creata.\nNel 2014 torna ad essere un'azienda indipendente, separandosi da \"ModelMaster\" e cambiando ragione societaria, da \"Idea Institute Spa\" a \"Idea Institute SRL\".\nA marzo del 2018 ritorn\u00f2 dopo quasi 10 anni al Salone dell'Automobile di Ginevra, dove present\u00f2 il prototipo VENERE, un'automobile completamente elettrica e marciante.\nNel gennaio del 2019 il tribunale di Torino ne ha dichiarato ufficialmente il fallimento.\nModelli disegnati e progettati.\nNumerose sono state le automobili di serie progettate dall'I.De.A. tra le quali:"}
{"id": "2586637", "revid": "913245", "url": "https://it.wikipedia.org/wiki?curid=2586637", "title": "Anastasija Kapa\u010dinskaja", "text": "\u00c8 stata campionessa mondiale dei 200 metri a e medaglia d'argento olimpica nella staffetta 4\u00d7400 metri a e , medaglie entrambe revocate per doping."}
{"id": "2586638", "revid": "27108", "url": "https://it.wikipedia.org/wiki?curid=2586638", "title": "Anastasia Kapachinskaya", "text": ""}
{"id": "2586639", "revid": "27108", "url": "https://it.wikipedia.org/wiki?curid=2586639", "title": "Anastasia Kapachinskaja", "text": ""}
{"id": "2586642", "revid": "27108", "url": "https://it.wikipedia.org/wiki?curid=2586642", "title": "Anastasija Kapachinskaja", "text": ""}
{"id": "2586646", "revid": "27108", "url": "https://it.wikipedia.org/wiki?curid=2586646", "title": "Anastasiya Kapachinskaya", "text": ""}
{"id": "2586648", "revid": "36426", "url": "https://it.wikipedia.org/wiki?curid=2586648", "title": "San Gerolamo penitente", "text": ""}
{"id": "2586649", "revid": "36426", "url": "https://it.wikipedia.org/wiki?curid=2586649", "title": "San Gerolamo penitente (Piero della Francesca)", "text": ""}
{"id": "2586650", "revid": "110157", "url": "https://it.wikipedia.org/wiki?curid=2586650", "title": "Roseanna", "text": "Roseanna \u00e8 il primo romanzo poliziesco scritto nel 1965 dalla coppia di autori svedesi Maj Sj\u00f6wall e Per Wahl\u00f6\u00f6. Il libro appartiene alla serie in cui indaga il commissario di polizia Martin Beck ed \u00e8 un \"police procedural\" che per alcuni aspetti riprende il modello della serie dell'\"87\u00ba Distretto\" di Ed McBain, anche se in una intervista al Wall Street Journal del 2009, Maj Sj\u00f6wall ha negato che i romanzi di McBain siano stati il modello della serie con Martin Beck.\nTrama.\nIl cadavere della statunitense Roseanna McGraw viene ritrovato il 7 luglio 1964 lungo il G\u00f6ta Canal presso la cittadina di Motala, sulla riva orientale del lago V\u00e4ttern in Svezia. Fin dall'inizio le indagini della polizia locale si dimostrano difficili: nessuno riesce ad identificare la vittima e non si riesce a chiarire dove sia avvenuto il delitto.\nViste le difficolt\u00e0 che deve affrontare il detective Ahlberg, incaricato del caso, viene deciso di affidare la conduzione delle indagini al commissario Martin Beck, affiancato dai suoi uomini della polizia di Stoccolma, Lennart Kollberg e Frederik Melander."}
{"id": "2586652", "revid": "1983214", "url": "https://it.wikipedia.org/wiki?curid=2586652", "title": "Charles Lang", "text": "Vinse l'Oscar alla migliore fotografia nel 1932 per il film \"Addio alle armi\"; ottenne inoltre altre diciassette candidature all'Oscar. Era il nonno di Katherine Kelly Lang, attrice nota per il ruolo di Brooke Logan nella soap opera \"Beautiful\"."}
{"id": "2586653", "revid": "339392", "url": "https://it.wikipedia.org/wiki?curid=2586653", "title": "Pianta erbacea", "text": ""}
{"id": "2586655", "revid": "1991289", "url": "https://it.wikipedia.org/wiki?curid=2586655", "title": "Oropedio Lasithiou", "text": "Oropedio Lasithiou () \u00e8 un comune della Grecia situato nell'isola di Creta (unit\u00e0 periferica di Lasithi) con 3.067 abitanti secondo i dati del censimento 2001.\nGeografia fisica.\nIl territorio comunale comprende il vasto altopiano di Lasithi, che si estende per circa 25 km\u00b2 e raggiunge un'altitudine media di 840 metri. Sul vasto plateau, una conca originariamente paludosa, si affacciano il monte Selena (1.599 m), il monte Spathi (2248 m) e le vette dei Dikti.\nTali peculiarit\u00e0 lo rendono abitabile anche nella stagione invernale, caratterizzata da abbondanti precipitazioni nevose e da temperature rigide che consentono alla neve di conservarsi fino a primavera inoltrata.\nStoria.\nIl territorio dell'altopiano, la cui fertilit\u00e0 \u00e8 dovuta ai depositi lasciati dallo scioglimento delle nevi, \u00e8 abitato fin dal Neolitico (circa 6000 a.C.): lo attestano i ritrovamenti rinvenuti nella grotta di Trapeza.\nIn seguito sul plateau si stanziarono i cretesi, che consacrarono le grotte del monte Dikti (gr. Dikt\u00e9o Andro) e i Dori, che invasero l'isola verso il 1100 a.C. In quell'occasione i cretesi, rifiutando di farsi sottomettere, si rifugiarono sull'altopiano di Lasithi, come dimostrano le scoperte fatte a Karfi, a nord di \"Lagou\".\nIn seguito il plateau continu\u00f2 a ricoprire il suo ruolo di protezione, come quando, nel 1293, i veneziani si imposero come nuovi dominatori dell'isola: a causa di frequenti ribellioni e tenaci resistenze, i villaggi vennero devastati, la coltivazione fu proibita e gli indigeni vennero deportati. Abbandonato con la forza, l'altopiano si tramut\u00f2 in una conca paludosa, percorsa da un corso d'acqua che necessita di argini possenti per evitare l'esondazione.\nAll'inizio del Cinquecento, a fronte di una penuria alimentare, i dominatori veneziani permisero ai rifugiati, provenienti dal Peloponneso orientale di trasferirsi sull'altopiano e di coltivarne la terra. Per incrementare la produttivit\u00e0 agricola, i veneziani ordinarono la costruzione di un sistema di canali di drenaggio (\"linies\", in greco \u03bb\u03af\u03bd\u03b9\u03b5\u03c2), e di mulini a vento per l'irrigazione e per la macinazione del grano. I canali, ancora oggi in uso, trasferiscono l'acqua che sgorga a Honos (gr. \u03a7\u03ce\u03bd\u03bf\u03c2), una dolina situata presso il confine orientale del plateau.\nDurante l'occupazione Turca, gli abitanti dell'altopiano resero la vita dura agli ottomani, anche se furono repressi severamente. La grande sollevazione del 1866-1869 si concluse con una pesante sconfitta per gli insorti, tanto pi\u00f9 pesante se si pensa che uno dei comandanti delle truppe Isma\u00efl F\u00e9rik Pacha era originario del villaggio di \"Psykro\", sul plateau. Arruolato nel 1823, questo giovane cristiano divenne militare di alto rango in Egitto e mor\u00ec poco dopo la repressione di Lasithi, probabilmente suicidandosi.\nLuoghi d'interesse.\nL'altopiano di Lasithi \u00e8 noto per i suoi mulini dalle lame bianche, che furono utilizzati per decenni per irrigare la terra. Nonostante il loro notevole numero (furono oltre 10.000 in passato), molti di essi sono stati dismessi in favore di pi\u00f9 efficienti pompe elettriche e Diesel.\nInoltre sono presenti diverse grotte di interesse archeologico nella campagna circostante. Tra queste la pi\u00f9 nota \u00e8 il \"Diktaion Andron\" (gr. \u0394\u03b9\u03ba\u03c4\u03b1\u03af\u03bf\u03bd \u0386\u03bd\u03c4\u03c1\u03bf\u03bd), situata nei dintorni di Psychro (gr. \u03a8\u03c5\u03c7\u03c1\u03cc), che, secondo la mitologia greca, \u00e8 il luogo di nascita di Zeus, nonch\u00e9 il suo nascondiglio dopo il ratto di Europa.\nA sud dell'altopiano di Lasithi, vicino ad Avrakontes, si trova il plateau di Limnakaro (gr. \u039b\u03b9\u03bc\u03bd\u03ac\u03ba\u03b1\u03c1\u03bf), che si sviluppa a un'altitudine media di circa 1250 metri e si estende per 1\u00a0km in direzione nord-sud e per 600 m in direzione est-ovest.\nPer via dell'altitudine, l'altopiano, su cui si affaccia il Monte Spathi (2248 m), \u00e8 sfruttato in larga parte come pascolo per pecore e capre.\nDal punto di vista naturalistico, Limnakaro \u00e8 molto ricco di flora: nel territorio cresce un gran numero di noci, peri, meli e castagni.\nFatta eccezione per un ristretto numero di abitazioni, non vi sono residenti permanenti sul plateau. \nDi notevole pregio \u00e8 la chiesa a doppia navata, consacrata allo Spirito Santo (\"Agio Pneuma\"), che risale al secondo periodo bizantino (961-1204): l'edificio fu ampliato nel 1875 ed \u00e8 stato recentemente restaurato.\nLimnakaro pu\u00f2 essere raggiunto attraverso il Sentiero Europeo E4: all'altitudine di 1350 m, verso sud-ovest, nella zona di \"Anestasi\", \u00e8 presente un rifugio montano.\nEconomia.\nAttualmente la maggioranza dei residenti vive di agricoltura e di allevamento, mentre soltanto una parte modesta lavora nel turismo.\nLocalit\u00e0.\nNel territorio comunale sono presenti 11 circoscrizioni suddivise in 17 localit\u00e0:"}
{"id": "2586657", "revid": "599013", "url": "https://it.wikipedia.org/wiki?curid=2586657", "title": "Casa del Re di Cipro", "text": "La casa del Re di Cipro \u00e8 un palazzo di Conegliano, ubicato fuori le mura, sul lato nord di via Madonna, in un'area compresa tra il Monticano e la Madonna delle Grazie.\nStoria.\nLa casa del Re di Cipro fu edificata nel Quattrocento, per essere dimora coneglianese di Caterina Cornaro, regina di Cipro. Nello stesso secolo i proprietari commissionarono l'affrescatura della facciata e del sottoportico.\nNei secoli gli affreschi sono andati in gran parte perduti, tuttavia ne rimane ancora una traccia, seppur lieve, su tutta la superficie. Attualmente l'edificio si trova in discreto stato di conservazione ed \u00e8 ancora propriet\u00e0 di privati.\nDescrizione.\nLa facciata, su tre livelli, \u00e8 quella di un edificio del primo Rinascimento, che risente ancora delle linee gotiche tre-quattrocentesche: al piano terra c'\u00e8 il portico, aperto da tre archi a sesto acuto; i due piani nobili hanno una regolare forometria fatta di monofore rettangolari, con l'eccezione dell'apertura centrale del secondo piano, che \u00e8 un'elegante trifora trilobata, di ispirazione veneziana (che probabilmente ha ispirato nel XIX secolo quella della non lontana Villa Moretti). \nSotto la trifora \u00e8 presente un bel bassorilievo con stemma sostenuto da un angelo.\nTutta la facciata era coperta da affreschi quattrocenteschi, di cui si salvano soprattutto dei motivi geometrici e floreali, ma sulla parte sinistra \u00e8 riconoscibile anche una raffigurazione bovina.\nNel sottoportico, a sinistra, resta un\"'Annunciazione\", risalente anch'essa alla seconda met\u00e0 del Quattrocento e attribuita a Dario da Treviso: della rappresentazione resta soprattutto la parte alta, con lo sfondo di una citt\u00e0 fortificata e le teste dell'arcangelo Gabriele e della Vergine; a destra, invece, sono affrescati degli elementi floreali di carattere decorativo."}
{"id": "2586658", "revid": "1543377", "url": "https://it.wikipedia.org/wiki?curid=2586658", "title": "Charles Becker", "text": "Biografia.\nPrimi anni.\nCharles Becker nacque da una famiglia di origini tedesche nel villaggio di Calicoon, contea Sullivan, Stato di New York. A vent'anni si trasfer\u00ec a New York City e inizi\u00f2 a lavorare come buttafuori per una birreria tedesca dalle parti della Bowery. Nel novembre 1893 entr\u00f2 a far parte del Dipartimento di polizia di New York. Becker giunse per la prima volta agli onori della cronaca nell'autunno del 1896 quando arrest\u00f2 una prostituta di nome Ruby Young (alias Dora Clark) a Broadway. La Young era in compagnia di due ballerine e dello scrittore Stephen Crane, il quale testimoni\u00f2 in tribunale confutando le accuse rivolte alla Young da Becker. L'episodio port\u00f2 ad una strana situazione; l'adempimento del dovere da parte di Becker trov\u00f2 pieno appoggio da parte dell'allora commissario di polizia Theodore Roosevelt che ritenne deprecabile il comportamento tenuto a difesa di una prostituta da parte di Crane (allora gi\u00e0 famoso per il romanzo \"Il segno rosso del coraggio\"). Crane sostenne che la Young non aveva posto in essere alcun adescamento quando Becker la ferm\u00f2. Comunque Becker non sub\u00ec alcuna conseguenza per il suo comportamento, proprio in virt\u00f9 dell'appoggio ricevuto dal commissario Roosevelt.\nAttivit\u00e0 sindacale e carriera.\nNel periodo fra il 1902 e il 1903, Becker fu tra i promotori del movimento per una riforma del metodo di lavoro basata sul sistema dei tre plotoni che avrebbe notevolmente ridotto le ore di lavoro di un poliziotto di pattuglia.\nNel 1906 Becker venne distaccato presso una unit\u00e0 speciale che stava svolgendo una indagine sulla presunta corruzione dell'Ispettore di polizia Max Schmittberger che, fra l'altro, non godeva di simpatia fra gli agenti del Dipartimento avendo testimoniato nel 1894 dinanzi alla Commissione Lexow che svolgeva una indagine sulla corruzione nella polizia newyorkese. In parte come risultato del lavoro di Becker, Schmittberger in seguito venne processato. Il vice commissario Rhinelander Waldo fu cos\u00ec soddisfatto dell'operato di Becker che quando nel 1911 divenne Commissario design\u00f2 il neopromosso tenente Charles Becker quale capo di una delle tre squadre anticrimine operanti in citt\u00e0.\nAttivit\u00e0 criminali.\nBecker utilizzando l'incarico che ricopriva estorse notevoli somme, in seguito quantificate in oltre 100.000 dollari, dai proprietari di bordelli e bische di Manhattan promettendo loro l'immunit\u00e0 da qualsiasi controllo della polizia. Parte del denaro estorto veniva regolarmente passato a politici ed altri poliziotti.\nNel luglio del 1912 usc\u00ec sul \"New York World\" un articolo in cui si faceva il nome di Becker insieme a quello di due altri funzionari di polizia coinvolti nel caso di Herman Rosenthal, un allibratore ebreo che aveva riferito alla stampa di essere stato rovinato dall'avidit\u00e0 di Becker e dei suoi complici.\nDue giorni dopo che l'articolo era apparso, Rosenthal usciva dal Hotel Metropole al 147 West della 43\u00aa Strada, poco distante da Times Square. Rosenthal venne ucciso da una squadra di malviventi ebrei provenienti da Lower East Side di Manhattan. In seguito, il procuratore distrettuale di Manhattan Charles S. Whitman, che aveva dianzi concesso udienza a Rosenthal, non fece mistero di ritenere che i malviventi avessero commesso l'assassinio su richiesta di Becker. Nel bel mezzo delle proteste sollevate dall'opinione pubblica, il tenente Becker venne trasferito nel Bronx e assegnato ad un lavoro di ufficio.\nArresto, processo ed esecuzione capitale.\nIl 29 luglio 1912, all'ora di chiusura dell'ufficio, Becker venne arrestato da parte di agenti speciali dell'ufficio del procuratore. Nell'autunno dello stesso anno, Becker venne processato e dichiarato colpevole di omicidio di primo grado. Nel giudizio di appello questo verdetto venne dichiarato nullo sulla base del fatto che John Goff, il giudice davanti a cui si svolse il processo, si era dimostrato prevenuto nei confronti dell'imputato. Tuttavia, nel nuovo processo celebrato nel 1914 fu confermata la condanna a morte per Becker. Nonostante la unanime condanna espressa anche dalla stampa, Becker, proclamando la sua innocenza, sal\u00ec sulla sedia elettrica nel carcere di Sing Sing il 30 luglio 1915. Dopo la celebrazione di una messa di requiem secondo il rito cattolico, Charles Becker venne sepolto il 2 agosto 1915 nel Woodlawn Cemetery del Bronx.\nPersonalit\u00e0.\nNonostante sia stato un poliziotto violento e corrotto, per i contemporanei Charles Becker era decisamente intelligente e sagace, specialmente se paragonato agli standard prevalenti a quel tempo nel dipartimento di polizia di New York. Non provava granch\u00e9 voglia di passare le ore fuori servizio nei locali come facevano i suoi colleghi, anzi preferiva rientrare a casa ad aiutare sua moglie, una insegnante per classi speciali, aiutandola a correggere i compiti dei suoi alunni. Quando fu nel braccio della morte, Becker si guadagn\u00f2 il rispetto degli altri condannati leggendo loro per ore ad alta voce notizie dai quotidiani e racconti tratti da pubblicazioni popolari.\nL'unico figlio di Becker, Howard P. Becker, fu professore di sociologia presso la University Wisconsin-Madison. Una figlia, Charlotte, concepita poco prima dell'arresto di Becker, mor\u00ec nel 1913 a meno di 24 ore dalla nascita ed \u00e8 sepolta vicino al padre nel Woodlawn Cemetery.\nControversie.\nIn seguito diversi autori, a cominciare da Henry Klein nel 1927, hanno sostenuto che Charles Becker fu ingiustamente condannato. Secondo questa teoria, Becker e i suoi colleghi non fecero altro che tenersi da parte e permettere che fosse \"la strada\" a \"regolare i conti\" con Rosenthal, consapevoli, com'erano, che la sua cooperazione con il procuratore Whitman lo avrebbe reso facile bersaglio della malavita. Presumibilmente, il procuratore distrettuale Whitman manipol\u00f2 le prove a disposizione per tirar dentro il tenente corrotto, conscio che gli sarebbe stato utile ai fini delle proprie aspirazioni politiche pronunciare un verdetto di colpevolezza contro Becker.\nIl caso Becker-Rosenthal \u00e8 oggetto di un libro di Michael Bookman \"God's Rat: Jewish Mafia on the Lower East Side\". Una versione appena romanzata dell'omicidio Rosenthal viene descritta da Meyer Wolfsheim, un ebreo boss della malavita nel romanzo \"Il grande Gatsby\" di Francis Scott Fitzgerald."}
{"id": "2586660", "revid": "121511", "url": "https://it.wikipedia.org/wiki?curid=2586660", "title": "Charles Bryant Lang Jr.", "text": ""}
{"id": "2586663", "revid": "1318658", "url": "https://it.wikipedia.org/wiki?curid=2586663", "title": "Athletic Club 1955-1956", "text": "La pagina racchiude la rosa dell'Athletic Club nella stagione 1955-56"}
{"id": "2586667", "revid": "27000095", "url": "https://it.wikipedia.org/wiki?curid=2586667", "title": "Highbury Stadium", "text": ""}
{"id": "2586668", "revid": "189260", "url": "https://it.wikipedia.org/wiki?curid=2586668", "title": "Annunciatrice televisiva", "text": ""}
{"id": "2586674", "revid": "293713", "url": "https://it.wikipedia.org/wiki?curid=2586674", "title": "Gianvito Misuraca", "text": "Caratteristiche tecniche.\nPu\u00f2 giocare da trequartista, esterno offensivo o mezzala nel 4-3-3.\nCarriera.\nClub.\nInizi e Palermo.\nHa fatto tutta la trafila del settore giovanile della Tieffe Parmonval, societ\u00e0 dilettantistica di Palermo, dai Pulcini agli Allievi, per poi passare al Palermo, dove dopo un anno di Allievi Nazionali e due di Primavera vince lo scudetto nella stagione 2008-2009. Di questa squadra \u00e8 stato il capitano e uno dei giocatori pi\u00f9 importanti.\nNella stagione 2008-2009 \u00e8 stato aggregato pi\u00f9 volte alla prima squadra, venendo portato in panchina per la partita contro il (2-1) dell'8 febbraio 2009.\nVicenza e Grosseto.\nIl 29 giugno 2009 viene ceduto in compartecipazione al Vicenza, in Serie B. Esordisce con la maglia biancorossa il 9 agosto 2009 nel secondo turno di Coppa Italia contro la (partita persa per 1-2), sostituito al 72'. Esordisce in Serie B coi veneti il 15 novembre successivo, nella sconfitta in trasferta contro l' (2-0) alla 14\u00aa giornata di campionato, entrando al 74' al posto di Alessandro Sgrigna. Chiude la sua prima stagione in Serie B con 14 presenze.\nIl 25 giugno 2010 viene rinnovata la compartecipazione del giocatore tra Palermo e Vicenza. Nella stagione 2010-2011 debutta il 15 agosto 2010 in Vicenza-Benevento (2-1) valida per il secondo turno di Coppa Italia. L'esordio in campionato arriva alla 16\u00aa giornata, giocando titolare nella partita vinta 2-1 contro il . Il 27 novembre 2010, in -Vicenza (1-2) valida per la 17\u00aa giornata di campionato, realizza il gol vittoria che vale la sua prima realizzazione in carriera. Risulta come uno dei migliori giocatori del campionato che chiude con 20 presenze e 3 reti; completano il computo statistico 2 presenze in Coppa Italia.\nIl 24 giugno 2011 \u00e8 stata rinnovata la compartecipazione fra Vicenza e Palermo. Dopo 17 partite nella prima parte di stagione 2011-2012, il 31 gennaio 2012, ultimo giorno di calciomercato, passa in prestito al .\nDebutta con la maglia del Grosseto il 18 febbraio nella trasferta vinta per 2-0 contro l' della 28\u00aa giornata di campionato, subentrando a Gaetano Caridi al 62'. Chiude la stagione con 6 presenze.\nIl 22 giugno 2012, termine ultimo per la risoluzione delle compartecipazioni, Vicenza e Palermo non fanno nessuna offerta per il cartellino del giocatore, che da regolamento rimane nella squadra che lo ha tesserato per ultimo, i biancorossi.\nParma e Nova Gorica.\nDopo essersi svincolato a seguito della scadenza del contratto col Vicenza, il 23 luglio 2013 passa a parametro zero al per poi trasferirsi in prestito alla squadra di massima serie slovena dell' allenata dal connazionale Luigi Apolloni. Esordisce con la nuova maglia il 2 agosto 2013 contro lo Zavr\u010d. Il 14 settembre successivo segna la sua prima rete nel campionato sloveno in casa contro il Celje (2-0).\nIl 21 maggio 2014 a Capodistria gioca e vince la finale di Coppa di Slovenia contro il Maribor (0-2).\nPisa.\nIl 23 luglio 2014 si trasferisce in prestito dal Parma al , in Lega Pro.\nBassano Virtus.\nIl 1\u00ba settembre 2015 in seguito al fallimento del Parma, societ\u00e0 detentrice del suo cartellino, viene acquistato a titolo definitivo dal Bassano Virtus, societ\u00e0 militante in Lega Pro con la quale firma un contratto annuale.\nPordenone.\nNell'estate 2016 firma con il Pordenone, societ\u00e0 militante in Serie C.\nNella stagione 2017/18 gioca la storica partita di Coppa Italia, a San Siro, pareggiata dal Pordenone contro l\u2019Inter. I friulani saranno sconfitti soltanto dopo i calci di rigore.\nDopo due stagioni concluse con l'eliminazione ai play-off, alla penultima giornata del campionato 2018/2019 ottiene una storica promozione in Serie B.\nLa stagione si conclude con la conquista della Supercoppa di Serie C. \nIl 27 agosto 2019 , ad Udine, gioca da titolare il match d\u2019esordio dei ramarri in serie cadetta (Pordenone-Frosinone 3-0); tornando a giocare in Serie B dopo sei anni. Il 19 ottobre inoltre, ritrova il gol tra i cadetti,seppure la sua squadra esca sconfitta sul campo della Juve Stabia (4-2).\nBari.\nIl 31 gennaio 2022 passa in prestito al , in uno scambio che ha portato il calciatore dei galletti Cristian Andreoni in prestito al .\nNazionale.\nTra il settembre e l'ottobre 2009 ha partecipato al Campionato mondiale di calcio Under-20 2009, svoltosi in Egitto, esordendo nella prima partita contro il (0-0) il 25 settembre, entrando in campo al 55'. Il Mondiale dell'Italia si conclude il 9 ottobre nella sconfitta ai quarti di finale contro l' (2-3): il torneo di Misuraca si conclude con 4 presenze complessive.\nL'11 novembre 2010 riceve la sua prima convocazione in Under-21 da parte del nuovo commissario tecnico Ciro Ferrara in vista dell'amichevole contro i pari et\u00e0 della Turchia del 17 novembre. In tale partita, finita 2-1 per gli azzurri, esordisce entrando in campo al 68' facendo posto a Diego Fabbrini.\nIl 19 gennaio 2011 segna il suo primo gol con l'Under-21 che sblocca la partita amichevole contro la squadra svizzera del Bellinzona poi terminata 2-1.\nIl 23 maggio 2011 viene convocato per prendere parte al Torneo di Tolone 2011 in programma dal 1\u00ba al 10 giugno. Con l'Italia chiude la competizione al terzo posto, giocando tre partite sulle cinque, ovvero quelle contro Portogallo, Costa d'Avorio e Messico.\nStatistiche.\nPresenze e reti nei club.\n\"Statistiche aggiornate al 15 febbraio 2022.\""}
{"id": "2586676", "revid": "36426", "url": "https://it.wikipedia.org/wiki?curid=2586676", "title": "Ritratto di principessa", "text": ""}
{"id": "2586677", "revid": "47767", "url": "https://it.wikipedia.org/wiki?curid=2586677", "title": "Aba (nome)", "text": "Origine e diffusione.\n\u00c8 un nome di ispirazione patriottica, diffusosi, al pari di altri quali Addis, Adua e Derna, dalla seconda met\u00e0 degli anni Trenta del XX secolo, a seguito della guerra d'Etiopia: si tratta infatti di una ripresa della sigla telegrafica di Addis Abeba, la capitale dell'Etiopia, toponimo che significa \"nuovo fiore\" (dai vocaboli amarici \u12a0\u12f2\u1235, \"addis\", \"nuovo\", e \u12a0\u1260\u1263, \"ab\u00e4ba\", \"fiore\", \"bocciolo\").\nQuesto nome coincide inoltre con quello di Aba (in greco antico \u1f0c\u03b2\u03b1, \"\u00c1ba\"), una naiade della mitologia greca proveniente dalla citt\u00e0 di Ergische, in Tracia.\nOnomastico.\nAba \u00e8 un nome adespota, ovvero privo di santa patrona; l'onomastico si pu\u00f2 festeggiare eventualmente il 1\u00ba novembre, in occasione di Ognissanti."}
{"id": "2586684", "revid": "767487", "url": "https://it.wikipedia.org/wiki?curid=2586684", "title": "Jos\u00e9 Mar\u00eda Maguregi", "text": "Carriera.\nGiocatore.\nCentrocampista avanzato, debutta in prima squadra con il Club Deportivo Villosa, per poi passare all'Arenas Getxo.\nViene poi acquistato dall'Athletic Bilbao, con cui esordisce in Primera Divisi\u00f3n spagnola il 14 settembre 1952 durante Racing-Athletic 2-0.\nCon i baschi disputa nove stagioni, vincendo tre Coppe del Generalisimo ed un campionato.\nSul finire della carriera passa al Siviglia, poi all'Espanyol ed infine al Recreativo Huelva.\nAllenatore.\nDopo aver cominciato ad allenare con il Sestao Sport Club, passa sulla panchina del Racing, restandovi per cinque anni e conquistando due promozioni in Primera Divisi\u00f3n spagnola.\nNel 1977 si trasferisce prima al Celta e poi all'Almeria, conquistando in entrambi i casi la promozione nella \"Liga\". Segue quindi un triennio all'Espanyol, mentre nel 1983 ritorna al Racing ottenendo nuovamente una promozione in Prima divisione (1983-84), fino al 1986-87 quando dopo la retrocessione in Segunda division, si siede di nuovo sulla panchina del Celta, dando per\u00f2 le dimissioni dopo 30 giornate.\nSegue una parentesi all', dove viene esonerato dopo 5 partite, mentre nella stessa stagione subentra alla guida del Real Murcia.\nChiude la carriera con una retrocessione con il Celta nel 1990."}
{"id": "2586799", "revid": "1776051", "url": "https://it.wikipedia.org/wiki?curid=2586799", "title": "Immortal Man", "text": "Immortal Man \u00e8 un personaggio immaginario, un supereroe dei fumetti nell'Universo DC. Comparve nei numeri 177 (giugno 1965, nella sua prima comparsa), 185, 190 e 198 di \"Strange Adventures\". Fu un membro dei Forgotten Heroes ed infatti fu strumentale per la creazione del gruppo.\nBiografia del personaggio.\nNei giorni della preistoria, nel 50000 a.C., Immortal Man era un cavernicolo della Trib\u00f9 dell'Orso, e avrebbe pi\u00f9 tardi ricevuto i poteri donati a Vandal Savage, dallo stesso meteorite. Modellando un amuleto dal meteorite, e portandolo intorno al collo, Immortal Man scopr\u00ec che questo gli aveva conferito il potere della resurrezione. Naturalmente, lui e Savage si scontrarono ogni volta da l\u00ec in poi.\nNella prima comparsa, Immortal Man era un orfano di nome Mark con un passato misterioso; alla fine scopr\u00ec di essere in grado di reincarnarsi istantaneamente in un nuovo corpo ogni qualvolta che moriva.\nInfine, Immortal Man si cancell\u00f2 definitivamente dall'esistenza per salvare il mondo durante Crisi sulle Terre infinite. tuttavia, Mitch Shelley, Resurrection Man, uno smemorato con poteri molto simili, prese il suo posto come nemesi di Vandal Savage, e l'ultima apparizione di Shelley, in \"Supergirl\" n. 28, allude al fatto che quest'ultimo avesse 50000 anni.\nL'ultima comparsa fu in \"Resurrection Man\" n. 26 e n. 27. Qui fu rivelato che Vandal Savage lo imprigion\u00f2 per qualche tempo prima degli eventi successivi. Quando un esperimento coinvolgente un altro meteorite fall\u00ec, Savage liber\u00f2 Immortal Man per aiutarlo insieme a Mitch Shelley e ai Forgotten Heroes. Alla fine, Immortal Man si sacrific\u00f2 per fermare una creatura che stava creando delle anomalie nel tempo a venire, scomparendo con lei.\nPoteri e abilit\u00e0.\nImmortal Man possiede il potere di risorgere in una nuova persona ogni volta che viene ucciso. Possiede anche poteri telecinetici e telepatici, cos\u00ec come qualche talento pirotecnico.\nUtilizz\u00f2 una bomba all'idrogeno per spararsi nello spazio. Qui, vol\u00f2 intorno al Sole per viaggiare nel tempo."}
{"id": "2586892", "revid": "4141", "url": "https://it.wikipedia.org/wiki?curid=2586892", "title": "Bottleneck (ingegneria)", "text": ""}
{"id": "2586899", "revid": "1573940", "url": "https://it.wikipedia.org/wiki?curid=2586899", "title": "Chiesa di Sant'Oronzo (Campi Salentina)", "text": "La chiesa di Sant'Oronzo, \u00e8 una chiesa barocca di Campi Salentina edificata tra il 1662 e il 1670. Fu voluta dall'arcivescovo di Lecce Luigi Pappacoda in seguito alla scelta dei campioti di eleggere come protettore Sant'Oronzo.\nProspetto.\nIl prospetto della chiesa, semplice ma allo stesso tempo elegante, \u00e8 costituito da essenziali elementi architettonici. Al centro si aprono un finestrone e un portale architravato i cui fregi richiamano quelli del cornicione.\nInterno.\nL'interno \u00e8 ad aula unica con pareti laterali in carparo e pietra. Statue, putti oranti e festoni di frutta e fiori, ricoperti di oro zecchino, fanno dell'edificio un classico esempio dell'architettura decorativa del barocco leccese.\nDi particolare pregio artistico \u00e8 l'altare maggiore con tela seicentesca del pittore bitontino Carlo Rosa raffigurante \"Sant'Oronzo che protegge le citt\u00e0 di Campi e di Lecce\". L'altare, rifatto nel 1737 \u00e8 adornato da sculture policrome in pietra leccese, come le statue di San Fortunato e di San Giusto poste sulla sommit\u00e0 delle colonne.\nFino a qualche anno fa, nella chiesa si conservava un'argentea statua del santo del XVII secolo che veniva portata in processione durante i festeggiamenti del 1\u00ba settembre. La statua venne trafugata e mai pi\u00f9 ritrovata."}
{"id": "2586901", "revid": "131358", "url": "https://it.wikipedia.org/wiki?curid=2586901", "title": "Associazione Sportiva Elpidiense Cascinare", "text": ""}
{"id": "2586973", "revid": "36426", "url": "https://it.wikipedia.org/wiki?curid=2586973", "title": "Madonna col Bambino in trono", "text": ""}
{"id": "2586975", "revid": "72396", "url": "https://it.wikipedia.org/wiki?curid=2586975", "title": "Croce decussata", "text": ""}
{"id": "2586995", "revid": "123348888", "url": "https://it.wikipedia.org/wiki?curid=2586995", "title": "Aquafelix", "text": "Aquafelix \u00e8 un parco acquatico inaugurato nel 1995 ed \u00e8 situato a Civitavecchia. Si estende per ca. 80.000 m\u00b2.\nIl parco si suddivide in varie aree tra piscine, scivoli ed altre attrazioni.\nDal 2019 il parco fa parte della catena di parchi di zoomarine.\nAttrazioni.\nIl parco ha 7 attrazioni divise in due categorie:Per tutti e Per coraggiosi.\nSpettacoli.\nIl parco ha 2 spettacoli."}
{"id": "2586999", "revid": "951587", "url": "https://it.wikipedia.org/wiki?curid=2586999", "title": "Tra le nuvole", "text": "Tra le nuvole (\"Up in the Air\") \u00e8 un film del 2009 diretto da Jason Reitman e co-sceneggiato dallo stesso Reitman con Sheldon Turner, basandosi sull'omonimo romanzo che Walter Kirn ha scritto nel 2001.\nDopo essere stato presentato in anteprima mondiale al Toronto International Film Festival e in concorso al Festival Internazionale del Film di Roma 2009, \u00e8 stato distribuito nelle sale cinematografiche italiane il 22 gennaio 2010, su distribuzione Universal Pictures.\nIl film ha ottenuto sei candidature agli Oscar 2010, come miglior film, miglior regista, miglior attore a George Clooney, miglior sceneggiatura non originale e la doppia candidatura per la categoria miglior attrice non protagonista a Vera Farmiga e Anna Kendrick.\nTrama.\nRyan Bingham \u00e8 un cinico manager, definito un \"tagliatore di teste\", che vive perennemente in viaggio. Non ha una vita affettiva, vivendo tra aeroporti e alberghi, collezionando miglia del programma \"frequent flyer\" dell'American Airlines, sua compagnia aerea preferita. Dopo molti anni passati vivendo come un frenetico viaggiatore, Ryan non desidera affatto cambiare, ma, nel corso della storia, si innamora di Alex, un'affascinante donna indipendente, incontrata al ristorante durante un viaggio, molto simile a lui nello stile di vita. Questo cambiamento del protagonista influir\u00e0 nel confronto ideologico con Natalie, una giovane collega.\nIl suo capo, Craig Gregory, consigliato da Natalie, decide un'innovazione nel loro lavoro: si tratta di lavorare in sede, effettuando i licenziamenti via web. Ryan si trova cos\u00ec di fronte a una scelta importante: continuare la vita di viaggiatore privo di affetti o trovare una stabilit\u00e0, \"mettendo radici\" in un solo luogo.\nAl suo lavoro si aggiunge quindi Natalie, cui Ryan fa da insegnante. Durante l'apprendistato Natalie viene lasciata dal proprio fidanzato via SMS, e assieme a Ryan e Alex si concede una serata di svago. Il giorno seguente Natalie affronta con Ryan un discorso sui sentimenti che lui prova per Alex, facendolo ricredere sulle convinzioni di \"viaggiatore solitario\", e suggerendogli la possibilit\u00e0 di un legame pi\u00f9 profondo con la donna. Nei giorni successivi, la figlia della sorella di Ryan, Julie, si sposa con Jim Miller e Ryan si reca al matrimonio, con Alex. La sorella aveva fatto una richiesta curiosa: ogni invitato doveva fotografarsi nei vari luoghi con un cartonato raffigurante gli sposi stessi, prendendo spunto \"dal film francese\" (che sarebbe Il favoloso mondo di Am\u00e9lie); il giorno prima dello sposalizio viene spiegato il perch\u00e9: c'\u00e8 stato un tracollo finanziario e non sono rimasti soldi per un vero viaggio di nozze, cos\u00ec, almeno virtualmente, gli sposi avranno visitato un gran numero di luoghi.\nDopo il matrimonio, Ryan saluta Alex e torna alla propria sede di lavoro, dove, tuttavia, molto \u00e8 cambiato. Durante una delle sue solite conferenze, Ryan, non desiderando pi\u00f9 raccontare la consueta storiella della filosofia dello \"zaino vuoto\", scappa per raggiungere Alex a Chicago. Giunto a casa di lei per\u00f2, Ryan scopre che Alex \u00e8 sposata e ha dei figli.\nIn un successivo volo, Ryan raggiunge finalmente il traguardo di 10 milioni di miglia, e il comandante dell'aereo gli conferisce l'ambitissimo premio. \nA questo punto Ryan decide di regalare una parte delle miglia avute in premio ai novelli sposi, che cos\u00ec possano fare il viaggio di nozze diversamente loro precluso. Nel frattempo, Natalie e Ryan scoprono che una delle donne da loro licenziata si \u00e8 tolta la vita (come aveva minacciato, non creduta). Ryan pu\u00f2 tornare a viaggiare, perch\u00e9 l'azienda sospende i piani di innovazione. Natalie si licenzia e, grazie a una lettera di Ryan, ottiene senza problemi, un altro posto di lavoro, probabilmente migliore. Il film termina con Ryan pronto a imbarcarsi sull'ennesimo volo: ancora una volta, \u00e8 pronto a lasciarsi tutto alle spalle, ma ora possiede una nuova e pi\u00f9 profonda consapevolezza, che forse potr\u00e0 aiutarlo a decidere cosa fare davvero della propria vita.\nColonna sonora.\nLa colonna sonora del film, premiata con il Satellite Awards 2009, \u00e8 stata affidata al compositore Rolfe Kent"}
{"id": "2587001", "revid": "1305772", "url": "https://it.wikipedia.org/wiki?curid=2587001", "title": "Up in the Air (singolo)", "text": "Up in the Air \u00e8 un singolo del gruppo musicale statunitense Thirty Seconds to Mars, pubblicato il 19 marzo 2013 come primo estratto dal quarto album in studio \"Love, Lust, Faith and Dreams\".\nPubblicazione.\nAttraverso una collaborazione dei Thirty Seconds to Mars con la NASA e SpaceX, la prima copia del brano \u00e8 stata lanciata il 1\u00ba marzo 2013 per una missione verso lo spazio a bordo del razzo Falcon 9, dotato di una capsula orbitale da trasporto Dragon, ed \u00e8 giunta alla Stazione Spaziale Internazionale, dove \u00e8 stata ricevuta dall'astronauta Thomas Marshburn. Il razzo, partito da Cape Canaveral, Florida, assieme alla prima copia di \"Up in the Air\" ha portato con s\u00e9 attrezzature e strumenti vari utili all'equipaggio della Expedition 34.\nL'anteprima mondiale del singolo \u00e8 stata trasmessa su NASA TV il 18 marzo, seguita da una chat in diretta con l'astronauta Thomas Marshburn. \"Up in the Air\" \u00e8 stato successivamente pubblicato il 19 marzo come primo singolo estratto dal quarto album in studio dei Thirty Seconds to Mars.\nVideo musicale.\nIl videoclip di \"Up in the Air\", pubblicato il 19 aprile, \u00e8 stato diretto da Jared Leto sotto lo pseudonimo di Bartholomew Cubbins. Le riprese del video si svolsero a Los Angeles il 7, 8 e 9 febbraio. Numerosi artisti vi hanno partecipato, tra i quali la modella Dita von Teese e le ginnaste McKayla Maroney e Jordyn Wieber.\nFormazione.\nCrediti adattati dal libretto dell'album."}
{"id": "2587021", "revid": "1776051", "url": "https://it.wikipedia.org/wiki?curid=2587021", "title": "Forgotten Heroes", "text": "I Forgotten Heroes (in lingua inglese: \"Eroi Dimenticati\") sono un gruppo di personaggi dei fumetti DC Comics, creati da Marv Wolfman e Gil Kane. Il gruppo \u00e8 composto da supereroi che svanirono dalla ribalta. Debuttarono in \"Action Comics\" n. 545 (luglio 1983).\nStoria del gruppo.\nPre-Crisi.\nNelle loro avventure originali precedenti a Crisi sulle Terre infinite, i Forgotten Heroes erano tutti supereroi che, ad un certo punto della carriera, scoprirono una misteriosa piramide dorata. Quando tentarono di riportare la scoperta, si ritrovarono censurati dal governo degli Stati Uniti. I membri del gruppo furono messi insieme da Immortal Man, che rivel\u00f2 loro che la piramide \u00e8 il frutto del lavoro del suo vecchio nemico Vandal Savage. Con l'aiuto di Superman, i Forgotten Heroes distrussero la piramide d'oro e salvarono la Terra.\nIn \"Crisi sulle Terre Infinite\" n. 10, Animal Man, Dolphin e Rip Hunter si allearono di nuovo, insieme ad Adam Strange, Capitan Comet e Atomic Knight, ma questo assemblaggio non fu mai dichiarato espressamente come Fogotten Heroes.\nI Forgotten Heroes originali erano contrapposti da un gruppo di criminali, loro controparti, che si facevano chiamare Firgotten Villains. I membri dei Forgotten Villains includevano Atom-Master, Enchantress, Faceless Hunter, Kraklow, Mr. Poseidon, Ultivac, e Yggardis il Pianeta vivente.\nPost-Crisi.\nUna nuova versione dei Forgotten Heroes fu formata in \"Resurrection Man\" n. 24 (marzo 1999), quando alcuni dei membri originali scambiarono Mitch Shelley per la nuova reincarnazione di Immortal Man."}
{"id": "2587028", "revid": "486946", "url": "https://it.wikipedia.org/wiki?curid=2587028", "title": "Real Squinzano", "text": ""}
{"id": "2587052", "revid": "117110987", "url": "https://it.wikipedia.org/wiki?curid=2587052", "title": "Rick Mears", "text": "Biografia.\nVincitore della 500 Miglia di Indianapolis in quattro occasioni (1979, 1984, 1988, 1991) \u00e8 tuttora detentore del record per le pole-position a Indy con 6 partenze in testa (1979, 1982, 1986, 1988, 1989, 1991). Oltre ai tre titoli CART, ha conquistato tre volte il titolo USAC Gold Crown Series nel 1984, 1988 e 1991 ."}
{"id": "2587120", "revid": "648716", "url": "https://it.wikipedia.org/wiki?curid=2587120", "title": "Liquido criogeno", "text": "Il termine liquido criogeno \u00e8 spesso utilizzato per indicare sostanze che \"generano freddo\"; sono considerate tali quelle che hanno una temperatura di ebollizione inferiore ai .\nLe sostanze che rientrano in questa famiglia sono, ad esempio:\nNormalmente questi prodotti vengono stoccati in recipienti sotto pressione o che mantengano l'isolamento termico, come bombole o dewar.\nTali sostanze sono usate per varie attivit\u00e0:\nEsistono naturalmente anche rischi derivanti dall'utilizzo accidentale, come:"}
{"id": "2587135", "revid": "42337", "url": "https://it.wikipedia.org/wiki?curid=2587135", "title": "Sesto Elio", "text": ""}
{"id": "2587166", "revid": "46936", "url": "https://it.wikipedia.org/wiki?curid=2587166", "title": "Shell Caribbean Cup 1991", "text": ""}
{"id": "2587225", "revid": "46936", "url": "https://it.wikipedia.org/wiki?curid=2587225", "title": "Shell Caribbean Cup 1993", "text": ""}
{"id": "2587296", "revid": "18379", "url": "https://it.wikipedia.org/wiki?curid=2587296", "title": "Baia di Ab\u016b Q\u012br", "text": "La baia di Ab\u016b Q\u012br (a volte chiamata anche: baia di Abukir o baia di Aboukir) (in arabo: \u062e\u0644\u064a\u062c \u0623\u0628\u0648 \u0642\u064a\u0631; traslitterato: Khalij Abu Qir) \u00e8 un'ampia baia dell'Egitto che si affaccia sul mar Mediterraneo, situata tra Abukir (nei pressi di Alessandria d'Egitto) e la citt\u00e0 di Rosetta, sulla foce del Nilo. Essa contiene un campo di gas naturale, scoperto nel 1970.\nNelle acque della baia sono sommerse le rovine di Heracleion.\nStoria.\nIl 1\u00ba agosto 1798, Horatio Nelson e Napoleone Bonaparte vi combatterono la battaglia del Nilo, spesso definita come la \"Battaglia della baia di Aboukir\".\nIl 1\u00ba marzo 1801, circa 70 navi da guerra britanniche, insieme con mezzi di trasporto che trasportavano soldati, al comando del generale Ralph Abercromby, attraccarono nella baia di Aboukir. L'intento era quello di sconfiggere il corpo di spedizione francese che era rimasto in Egitto, dopo il ritorno di Napoleone Bonaparte in Francia. Il maltempo fece ritardare lo sbarco di una settimana, ma l'8 marzo, il capitano Alexander Cochrane della HMS Ajax riusc\u00ec a portare nella baia circa 320 imbarcazioni.\nGli inglesi poi sconfissero l'esercito francese nella battaglia di Alessandria d'Egitto."}
{"id": "2587300", "revid": "1610933", "url": "https://it.wikipedia.org/wiki?curid=2587300", "title": "Resurrection Man", "text": "Resurrection Man \u00e8 un personaggio dei fumetti DC Comics, un supereroe le cui avventure furono pubblicate dal 1997 al 1999 in una serie omonima, creata da Andy Lanning, Dan Abnett e Jackson Guice.\nDescrizione della serie.\nNato in Viceroy, Carolina del Sud, Mitchell \"Mitch\" Shelley divenne un avvocato che si ritrov\u00f2 soggetto per un test di laboratori non volontario per un esperimento sulla nanotecnologia, coinvolgenti dispositivi specializzati chiamati \"tektiti\", da un'organizzazione conosciuta soltanto come \"il Laboratorio\". L'esperimento diede a Shelley una breve amnesia per qualche mese, e lo rese effettivamente immortale, ma con un difetto: lui poteva ancora rimanere ucciso, ma la morte sarebbe stata solo una questione di secondi, forse minuti a causa dei tektiti; la loro presenza nel corpo di Shelley lo avrebbero inevitabilmente resuscitato e con un potere diverso per ogni \"resurrezione\". Un commento dello Straniero Fantasma in \"Resurrection Man\" n. 18 avendo lavorato con lui in alcune vite precedenti suggerisce che c'\u00e8 pi\u00f9 potere in lui che tektiti. Tuttavia, le serie non furono mai pi\u00f9 esaustive al riguardo.\nLa ricerca di Shelley della verit\u00e0 sulle sue origini e dei suoi nuovi poteri lo portarono in giro per gli Stati Uniti, portandolo ad una faida continua con Vandal Savage, i Doppi Corpi e molti altri, cos\u00ec come alleanze e amicizia con vari membri della Justice League of America. Almeno un futuro alternativo stabil\u00ec la sopravvivenza di Shelley e il suo ruolo a tempo pieno nella League nell'853\u00ba secolo. In quel tempo svilupp\u00f2 un dispositivo, il Resurrettore, attaccato al suo polso, che lo avrebbe ucciso permettendogli di selezionare specificati poteri. Vandal Savage utilizz\u00f2 questo dispositivo contro di lui, riprogrammandolo per fare s\u00ec che uccidesse Shelley costantemente, negandogli la possibilit\u00e0 di resuscitare, finch\u00e9 Martian Manhunter non distrusse il congegno. Tuttavia, Shelley ritorn\u00f2 vivo pi\u00f9 tardi nel successivo \"DC One Million 80-Page Giant\" n. 1.000.000 (1999).\nBiografia del personaggio.\nI poteri di Resurrection Man lavorano in un modo diverso dal modo di agire di un eroe tradizionale. Quando viene ucciso, ritorna in vita con un potere nuovo correlato in qualche modo alla sua morte. Si va dalle abilit\u00e0 minori, come il cambiamento di colore della pelle e creare farfalle pirotecniche, a quelle straordinarie, come l'abilit\u00e0 di trasformarsi in un mostro gigante a prova di proiettile. Pu\u00f2 divenire pi\u00f9 forte di ogni singolo membro della Justice League, se la resurrezione avviene in modo adeguato.\nOriginariamente un avvocato acclamato dal pubblico in Viceroy, nella Carolina del Sud, pass\u00f2 i primi numeri cercando di capire chi fosse e di come ottenne i poteri di Resurrection Man. I fumetto comincia con Shelley, un vagabondo senza memoria, che inciamp\u00f2 nei suoi poteri. Si batt\u00e9 con un'incarnazione di Amazo e fu portato all'attenzione della Justice League nel n. 2. Fu perseguitato dai Doppi Corpi - due assassine curve e alla moda assunti da una misteriosa organizzazione chiamata \"Il Laboratorio\".\nQuesto \"Laboratorio\" diede a Shelley il potere di resuscitare istantaneamente, ma fu anche qualcosa di pi\u00f9, le sue origini si allungano lontano nel passato dell'universo DC. Fu rivelato che Shelley combatt\u00e9 Vandal Savage nel corso del tempo, dai tempi delle caverne fino all'et\u00e0 contemporanea, ogni volta tentando di fermare i piani di Savage prima di venire ucciso da Savage in combattimento.\nRitorn\u00f2 nell'Universo DC in \"Infinite Halloween Special\" n. 1 della DC. Qui \u00e8 un cacciatore di taglie che tentava di uccidere Killer Croc. Croc riusc\u00ec, per\u00f2, a ucciderlo e a mangiarlo. Mitchell manifest\u00f2 un nuovo potere che port\u00f2 Croc a correre verso una stazione di gas e facendola esplodere. Mitchell fu visto alla fine mentre lasciava un bar dopo essere stato sicuro dell'acciuffamento di Croc.\nResuscit\u00f2 ancora una volta in \"Supergirl\" n. 28.\nElseworld.\nDurante il corso del fumetto \"Resurrection Man\" Abnett e lanning scrissero anche un fumetto Elseworld, \"The Superman Monster\", che riprese la storia di \"Frankenstein\" come una storia di Superman. Qui ci fu l'introduzione di un \"resurrection man\" illustrato in un modo molto somigliante a Mitch Shelley."}
{"id": "2587358", "revid": "1543377", "url": "https://it.wikipedia.org/wiki?curid=2587358", "title": "Scena hardcore svedese", "text": "A partire dagli anni ottanta si sviluppa un'importante scena hardcore punk in Svezia, che ha nel k\u00e4ngpunk e nel crust punk i propri inizi. Tra i maggiori gruppi della scena si trovano i Mob 47 e gli Anti Cimex, la cui musica ha influenzato fortemente le band successive, svedesi ma anche straniere. Tra i gruppi influenzati possiamo rintracciare infatti i Moderat Likvidation, i Totalit\u00e4r e gli Avskum. Negli anni novanta, la scena si compone quasi esclusivamente da tribute band di gruppi hardcore americani e dei britannici Discharge, cui sono fortemente debitori, ad esempio, i Disfear.\nParticolarmente importante in Svezia \u00e8 la scena che si sviluppa a Ume\u00e5 e in altre citt\u00e0 del Norrland negli anni novanta, con band come i Refused da Ume\u00e5 e i Raised Fist da Lule\u00e5 in testa. I Refused sviluppano sonorit\u00e0 che sono, da un lato, fedeli alle radici del genere ma che, dall'altra, evidenziano una forte sperimentazione, vendendo poi etichettati come alternative metal e post-hardcore.\nA partire dagli anni novanta, acquisisce sempre maggior importanza nella scena il melodic hardcore punk ed il pop punk, con band come i No Fun at All e i Millencolin.\nUme\u00e5 hardcore.\nDurante gli anni ottanta, l'influenza di formazioni hardcore punk di Ume\u00e5, come i Final Exit, gli Step Forward, i Refused e i Doughnuts, portano ad una forte crescita della scena hardcore locale. In particolare, \u00e8 significativo il numero di gruppi straight edge.\nIn questo periodo, nascono etichette discografiche, tra le quali la Ume\u00e5 Hardcore Records. Molte formazioni Ume\u00e5 hardcore si fanno notare nella scena internazionale, e molte partono in tour per l'Europa e gli Stati Uniti.\nIn stretta connessione con la filosofia straight edge, il veganismo \u00e8 parimenti distintivo della scena, come ad esempio nei Doughnuts. La scena si caratterizza cos\u00ec anche per la partecipazione di molti in gruppi di protesta, sfociando poi anche nella partecipazione in movimenti per i diritti degli animali. In una serie di azioni, dalle bombe incendiarie contro gli impianti industriali della carne alle minacce di morte nei confronti dei dipendenti universitari coinvolti nella sperimentazione animale, gli attivisti radicali hanno portato una notevole attenzione dei media alla scena."}
{"id": "2587403", "revid": "46936", "url": "https://it.wikipedia.org/wiki?curid=2587403", "title": "Shell Caribbean Cup 1995", "text": ""}
{"id": "2587507", "revid": "1861950", "url": "https://it.wikipedia.org/wiki?curid=2587507", "title": "Azerbaijan Airlines", "text": "Azerbaijan Airlines (in azero: \"Az\u0259rbaycan Hava Yollar\u0131\"), nota anche come AZAL, \u00e8 la compagnia di bandiera e la pi\u00f9 grande compagnia aerea dell'Azerbaigian. Con sede a Baku, vicino all'aeroporto Internazionale Heydar Aliyev, il vettore opera verso destinazioni in Asia, CSI, Europa e Stati Uniti. Azerbaijan Airlines \u00e8 un membro della International Air Transport Association. La compagnia aerea \u00e8 stata fondata il 7 aprile 1992 come prima compagnia aerea nazionale dopo che il paese ha ottenuto la sua indipendenza.\nStoria.\nNel 1990, l'Azerbaigian annunci\u00f2 che stava creando una propria compagnia aerea e che sarebbe stata indipendente da Aeroflot, il fornitore di lunga data di servizi aerei per le repubbliche sovietiche. Azerbaijan Airlines (AZAL) venne ufficialmente fondata il 17 agosto 1992. Il suo primo presidente fu Vagif Sadykhly.\nFormata dalla sussidiaria regionale di Aeroflot, Azerbaijan Airlines, nota anche come Azerbaijan Hava Yollari, presto allarg\u00f2 le sue rotte al di fuori dell'Unione Sovietica, che era stato il dominio esclusivo di Aeroflot. La rotta Baku-Istanbul venne lanciata nel gennaio 1991 in collaborazione con Turkish Airlines, e la compagnia cargo Aviasharg venne creata in collaborazione con gli Emirati Arabi Uniti. AZAL eredit\u00f2 un'enorme flotta da Aeroflot, inclusi pi\u00f9 di 20 Tupolev di fabbricazione sovietica, alcuni aerei di linea e cargo regionali, 90 aerei leggeri e 50 elicotteri. Tuttavia, la compagnia noleggi\u00f2 un paio di Boeing 727 che un tempo appartenevano alla Pan Am (costruiti nel 1968).\nNel novembre 1994, AZAL apr\u00ec una rotta per Dubai, che, insieme a Istanbul, era un hub chiave per le merci provenienti da occidente. Presto si espanse anche a Teheran, Tel Aviv, San Pietroburgo, Londra e in Cina. Il servizio verso diverse destinazioni regionali venne sospeso a met\u00e0 del 1998, a causa dei bassi margini e della necessit\u00e0 di riparare i tre aerei Yak-40. Con l'eccezione di alcune grandi citt\u00e0, il servizio ai paesi vicini della CSI venne sospeso nel gennaio 1999, a causa dei debiti. Anche queste rotte erano generalmente non redditizie e stavano affrontando una nuova concorrenza da parte dei treni. Secondo Trend News Agency, i voli nazionali rappresentavano solo il 16% circa del traffico di AZAL nel 1998.\nLa disputa sul confine dell'Azerbaigian con l'Armenia sul Nagorno-Karabakh ritard\u00f2 il finanziamento per l'acquisto di due nuovi Boeing 757 dalla US Ex-Im Bank. La garanzia sul prestito di 66 milioni di dollari fu la prima transazione della Ex-Im Bank in Azerbaigian. Il finanziamento venne garantito anche dal governo dell'Azerbaijan e dalla Banca Internazionale dell'Azerbaigian. L\"'Export Credits Guarantee Department\" del Regno Unito garant\u00ec il finanziamento dei motori Rolls-Royce, utilizzati da entrambi i Boeing 757. Il primo dei due venne consegnato nell'autunno del 2000. Gli aerei hanno offerto al vettore un'autonomia, un comfort ed un'efficienza senza precedenti sulle rotte internazionali a lungo raggio. Hanno anche contribuito a proiettare un'immagine moderna nel mondo. Il secondo Boeing 757 arriv\u00f2 a dicembre, carico di forniture mediche a causa di un recente terremoto in Azerbaijan. Nel gennaio 2001, AZAL utilizz\u00f2 uno degli aerei per iniziare a operare la rotta Parigi-Baku in collaborazione con Air France.\nL'Azerbaigian, un paese prevalentemente musulmano, registr\u00f2 una riduzione del traffico aereo in seguito agli attacchi terroristici dell'11 settembre contro gli Stati Uniti. AZAL fu in grado di rimanere redditizia per tutto il 2001, tuttavia, e persino di compiere progressi verso il pagamento del debito. La compagnia aerea inizi\u00f2 presto ad acquistare nuovi aeromobili dopo il ritiro dei vecchi modelli sovietici. AZAL ordin\u00f2 i suoi primi elicotteri di fabbricazione occidentale nell'ottobre 2002, acquistandone sei per 52 milioni di euro da Eurocopter. AZAL utilizza gli elicotteri per trasportare personale e attrezzature verso le piattaforme petrolifere nel Mar Caspio.\nNel luglio 2004, due degli aerei di linea AZAL vennero sequestrati dalla Turchia per un debito vecchio di 12 anni dovuto dal Ministero dell'Agricoltura dell'Azerbaigian a una compagnia turca. Nello stesso mese, AZAL ordin\u00f2 nuovi Antonov An-140 da 52 passeggeri di fabbricazione ucraina per rifornire la sua flotta regionale, pagando circa 36 milioni di dollari per quattro aerei.\nIl 22 luglio 2010, Boeing e Azerbaijan Airlines hanno firmato un accordo per cambiare l'ordine di due Boeing 737 Next Generation con un Boeing 767-300ER e due 767 Freighter. Compreso questo annuncio, Azerbaijan Airlines aveva un totale di otto Boeing in ordine: due 767-300ER, due 767 Freighter, due 737 Next Generation 737 e due 787-8. Nel settembre 2010, AZAL ha annullato l'ordine per i restanti due 737 Next Generation.\nIl 23 e 24 dicembre 2014, Azerbaijan Airlines ha preso in consegna i 2 Boeing 787 Dreamliner che aveva ordinato. Insieme all'introduzione dei 787, la compagnia aerea ha anche lanciato la sua prima premium economy.\nIl 12 novembre 2017, Boeing ha stipulato un accordo per la vendita di cinque aerei 787-8 ad Azerbaijan Airlines, in un ordine del valore di circa 1,9 miliardi di dollari al prezzo di listino.\nDestinazioni.\nAl 2021, Azerbaigian Airlines offre voli tra Arabia Saudita, Azerbaigian, Cina, Emirati Arabi Uniti, Francia, Germania, India, Israele, Italia, Kuwait, Regno Unito, Repubblica Ceca, Russia, Spagna, Stati Uniti d'America, Turchia e Ucraina.\nAccordi commerciali.\nAl 2022 Azerbaijan Airlines ha accordi di code-share con le seguenti compagnie:\nFlotta.\nFlotta attuale.\nA dicembre 2021 la flotta di Azerbaijan Airlines \u00e8 cos\u00ec composta:\nFlotta storica.\nAzerbaijan Airlines operava in precedenza con i seguenti aeromobili:"}
{"id": "2587553", "revid": "1342115", "url": "https://it.wikipedia.org/wiki?curid=2587553", "title": "Ambrose", "text": ""}
{"id": "2587559", "revid": "149727", "url": "https://it.wikipedia.org/wiki?curid=2587559", "title": "Furka-Oberalp Bahn", "text": ""}
{"id": "2587574", "revid": "216538", "url": "https://it.wikipedia.org/wiki?curid=2587574", "title": "Timothy Shaw", "text": ""}
{"id": "2587581", "revid": "1829756", "url": "https://it.wikipedia.org/wiki?curid=2587581", "title": "LA7 Meteo", "text": ""}
{"id": "2587583", "revid": "46936", "url": "https://it.wikipedia.org/wiki?curid=2587583", "title": "Shell Caribbean Cup 1997", "text": ""}
{"id": "2587592", "revid": "125393534", "url": "https://it.wikipedia.org/wiki?curid=2587592", "title": "Recettore Fas", "text": "Il recettore Fas (recettore di morte Fas) \u00e8 un recettore della membrana cellulare che, se attivato da specifici ligandi scatena l'apoptosi della cellula. \u00c8 il recettore di morte pi\u00f9 intensamente studiato nelle ricerche sul cancro.\nEsso fa parte della grande famiglia dei TNFR caratterizzati da un dominio di morte intracellulare (DD - death domain). Il meccanismo procede secondo quest'ordine: FAS - FADD - procaspasi 8 - procaspasi 3 - caspasi 3 attiva."}
{"id": "2587597", "revid": "767487", "url": "https://it.wikipedia.org/wiki?curid=2587597", "title": "Carmelo Cedr\u00fan", "text": "Biografia.\n\u00c8 il padre dell'ex portiere Andoni Cedr\u00fan e fratello del portiere Seraf\u00edn.\nCarriera.\nGiocatore.\nClub.\nPortiere cresciuto tra le file dell'Athletic Bilbao, debutta con la prima squadra nella Primera Divisi\u00f3n spagnola il 15 aprile 1951 nella partita Athletic- 3-0.\nDiventa baluardo irremovibile della porta della squadra basca, militandovi per ben 14 stagioni, conquistando tre coppe del Generalisimo ed un campionato.\nAl termine della carriera si trasferisce all' e poi disputa la sua ultima stagione agonistica negli U.S.A. con i . Con \"Bays\" ottiene il quarto posto della Atlantic Division, non accedendo cos\u00ec alla parte finale del torneo.\nNazionale.\nHa debuttato con le \"Furie Rosse\" il 14 marzo 1954 contro la selezione turca, ed ha partecipato al Campionato mondiale di calcio 1962 in Cile.\nAllenatore.\nIntraprende poi la carriera di allenatore, guidando squadre di categorie minori, tra cui , e , ottenendo con quest'ultimo la promozione in Segunda Divisi\u00f3n spagnola, arrivando poi ad allenare e ."}
{"id": "2587607", "revid": "46936", "url": "https://it.wikipedia.org/wiki?curid=2587607", "title": "Shell Caribbean Cup 1998", "text": ""}
{"id": "2587612", "revid": "767487", "url": "https://it.wikipedia.org/wiki?curid=2587612", "title": "Taylor Griffin", "text": "Carriera.\nDopo aver frequentato la Oklahoma Christian School, al college ha giocato come ala grande per gli Oklahoma Sooners e durante il suo anno da Senior ha avuto una media di 9,6 punti, 5,8 rimbalzi e 1,3 palle rubate con il 53,6% dal campo e il 35,7% da tre punti.\nNel draft NBA 2009, viene selezionato come 48\u00aa scelta assoluta dai Phoenix Suns. Successivamente passa in prestito agli Iowa Energy per la restante parte della stagione. Dopo un passaggio in Europa (al Li\u00e8ge Basket) torna nella seconda lega americana militando nei Santa Cruz Warriors vincendo il campionato NBDL.\nNell'estate del 2015 si trasferisce nuovamente in Europa per giocare con la Pallacanestro Trapani\nVita familiare.\nTaylor \u00e8 il fratello maggiore di Blake Griffin."}
{"id": "2587615", "revid": "38178", "url": "https://it.wikipedia.org/wiki?curid=2587615", "title": "Nesazio", "text": "Nesazio (in latino Nesactium, in croato \"Nezakcij\", \"Viza\u010de\" in dialetto ciacavo locale) era un antico centro fortificato dell'Istria di fondazione preromana, che continu\u00f2 ad esistere in epoca romana ed alto medioevale. \u00c8 oggi un sito archeologico tra i principali della penisola istriana.\nGeografia.\nIl sito si trova nel comune di Lisignano, presso le localit\u00e0 di Altura (in croato Valtura) e di Monticchio (in croato Munti\u0107), nell'Istria meridionale.\n\u00c8 posto ad una altitudine di circa 115 metri s.l.m., ad un paio di chilometri in linea d'aria dal mare Adriatico, in posizione dominante sulla protetta insenatura naturale di Porto Bad\u00f2 (Budava), antico scalo marittimo della localit\u00e0.\nStoria.\nLe prime ricerche, studi e rilievi del sito iniziarono nella seconda met\u00e0 del XIX secolo con Pietro Kandler, Carlo De Franceschi e Carlo Marchesetti; proseguirono con i primi scavi archeologici di Alberto Puschi nel 1900-13 e Piero Sticotti per conto della Societ\u00e0 Istriana di Archeologia e Storia Patria. Lo studio del sito e gli scavi, che sono ancora in corso, hanno rivelato un oppidum romano e tracce di un grosso castelliere preromano, con annessa necropoli, appartenente alla popolazione degli Histri; stando ai ritrovamenti, il sito fu precedentemente abitato da trib\u00f9 proto-illiriche e venetiche.\nPresumibilmente le loro principali attivit\u00e0 economiche erano il commercio e la pirateria in tutto il Mediterraneo.\nIl ritrovamento di alcune ceramiche greche (attiche), tra le pi\u00f9 antiche in Istria, documenta inoltre una presenza greca in loco, o perlomeno vivaci rapporti e scambi con quella civilt\u00e0.\nNesazio, oltre ad essere molto probabilmente il maggiore centro degli Istri (Histri), da cui la penisola stessa prese il nome, ovvero la loro capitale regale e religiosa, sal\u00ec all'onore delle cronache al momento della conquista romana nel 177 a.C.: il castelliere fu una delle ultime sacche di resistenza nella penisola (assieme ai due centri fortificati di \"Mutila\" e \"Faveria\", pure essi nella bassa Istria) e sopport\u00f2 un lungo assedio e la deviazione delle acque del torrente che lo riforniva, prima d'essere espugnato e saccheggiato. Prima dell'entrata delle truppe romane buona parte della residua popolazione, tra cui il re histro Epulo (o Epulone) e l'intera sua corte, prefer\u00ec il suicidio piuttosto che arrendersi e cadere in schiavit\u00f9; i sopravvissuti furono quasi tutti deportati e ridotti in schiavit\u00f9.\nLa vicenda \u00e8 narrata nel \"De Bello Histrico\" di Ostio (andato perduto) e riportata da Ennio nel XVI libro dei suoi Annales e da Livio nel Ab Urbe condita.\nPare che ancora successivamente, per sedare una rivolta delle popolazioni istriane non ancora dome, reparti romani guidati dal console Claudio Pulcro occuparono la cittadella e la distrussero nel 129 a.C., riservando la stessa sorte di 50 anni prima ai residui ribelli.\nLa cittadella cos\u00ec sottomessa divenne quindi un munito castrum romano e in seguito, tornata a fiorire, fu elevata a municipium autonomo. Ma durante il lungo periodo romano la sua importanza venne offuscata da quella della poco distante citt\u00e0 di Pola che i romani eressero a principale centro della penisola istriana.\nIl centro fortificato era posto lungo la Via Flavia, importante strada romana che provenendo da Pola proseguiva oltre l'Arsa lungo la riviera liburnica.\n\u00c8 appurato che Nesazio continu\u00f2 a fiorire nel periodo Paleocristiano e Bizantino, come testimoniano le rovine di ben due basiliche paleocristiane, riuscendo a resistere e ad opporsi alle prime invasioni barbariche in Istria nel V secolo, fu invece duramente colpita dalle successive incursioni avaro-slave dei sec. VII-VIII che la saccheggiarono e rasero al suolo. Nei secoli successivi, non riuscendo pi\u00f9 a risorgere, venne completamente abbandonata e cess\u00f2 per sempre d'esistere come centro abitato.\nDopo lunghi secoli di totale abbandono e spoliazione, a partire dalla fine del XIX secolo ed in particolare nel corso del XX secolo, Nesactium \u00e8 stata riscoperta, studiata ed esplorata, divenendo presto un noto sito archeologico tra i pi\u00f9 rilevanti dell'Istria."}
{"id": "2587620", "revid": "599013", "url": "https://it.wikipedia.org/wiki?curid=2587620", "title": "Roberto Fresnedoso", "text": ""}
{"id": "2587622", "revid": "27003731", "url": "https://it.wikipedia.org/wiki?curid=2587622", "title": "Ingegneria militare", "text": ""}
{"id": "2587627", "revid": "154639", "url": "https://it.wikipedia.org/wiki?curid=2587627", "title": "Religione accadica", "text": "La religione accadica appartiene al ceppo delle religioni semitiche dell'Asia Minore. Essa era infatti la religione della pi\u00f9 antica popolazione semitica della Bassa Mesopotamia, stabilitasi a nord dei Sumeri. Gli Accadi derivavano il loro nome dalla citt\u00e0 di Akkad, posta sulle rive dell'Eufrate, e capitale dell'omonimo regno.\nStoria.\nFondatore di tale regno fu Sargon di Akkad (2335-2279 a.C.) che unific\u00f2 sotto il suo potere l'intera Mesopotamia.\nIl nipote e terzo successore di Sargon, Naram-Sin (2250-2220 a.C.) \u00e8 ricordato principalmente per aver accentuato la divinizzazione del proprio potere, e infatti venne chiamato \"signore delle quattro parti del mondo\".\nDivinit\u00e0.\nFra le divinit\u00e0 accadiche la pi\u00f9 importante fu Ishtar (analoga alla Inanna sumera), dea della terra e delle fecondit\u00e0, dell'amore e della guerra, come pure della stella della sera, cio\u00e8 del pianeta Venere. Il racconto della discesa di I\u0161tar negli Inferi, nel \"regno senza ritorno\", che ci \u00e8 giunto in molte varianti, \u00e8 una celebrazione cosmologica ed escatologica di questa divinit\u00e0."}
{"id": "2587628", "revid": "767487", "url": "https://it.wikipedia.org/wiki?curid=2587628", "title": "Jes\u00fas Garay (calciatore)", "text": "Carriera.\nClub.\nDebutta con l'Athletic Bilbao nella Primera Divisi\u00f3n spagnola l'8 ottobre 1950 nella partita Athletic-Celta Vigo (9-4).\nJes\u00fas Garay figura nell'enciclopedia dell'Athletic Club come il miglior difensore della storia del club, in cui ha militato per dieci stagioni, conquistando tre coppe del Generalisimo ed un campionato.\nLa \"Tribuna Norte\" dello Stadio San Mam\u00e9s, \u00e8 conosciuta popolarmente con il nome di \"Tribuna Jes\u00fas Garay\", poich\u00e9 venne costruita con i soldi (6 milioni di pesetas) che il Barcellona sbors\u00f2 per assicurarsi le prestazioni del difensore.\nCon i \"blaugrana\" vinse una Coppa del Re, concludendo la carriera al Malaga.\nNazionale.\nHa debuttato con le \"Furie Rosse\" il 19 marzo 1953 contro la selezione belga, ed ha partecipato al Campionato mondiale di calcio 1962 in Cile."}
{"id": "2587632", "revid": "599013", "url": "https://it.wikipedia.org/wiki?curid=2587632", "title": "Franti\u0161ek Bragagnola", "text": "Biografia.\nBragagnola \u00e8 nato a Kladno il 15 gennaio 1927; sposatosi, ha avuto due figlie, Milena e Ane\u017eka.\n\u00c8 morto nel luglio 2020 all'et\u00e0 di 93 anni.\nCaratteristiche tecniche.\nEra un'ala sinistra.\nCarriera.\nClub.\nDi ruolo attaccante, inizi\u00f2 a giocare nelle giovanili del , che lasci\u00f2 per giocare nello Slavia Liberec. \nL'esperienza allo Slavia dur\u00f2 poco, tornando in breve tempo al club di formazione. Nel 1949 passa allo Slavoj Kro\u010dehlavy e poi milit\u00f2 durante il servizio militare, tra il 1949 ed il 1951, con l'. Nel 1952 ritorn\u00f2 al Kladno con il quale gioc\u00f2 per sette anni nella massima serie cecoslovacca, giocando tra le varie competizioni 261 partite, segnando 90 reti. Per i suoi trascorsi con la maglia del Kladno verr\u00e0 definito alla sua morte, giunta nel 2020, una leggenda del club biancoblu. \nNel 1958 concluse la sua esperienza con il Kladno con una retrocessione in cadetteria, passando al Lokomativa Beroun ove gioc\u00f2 quattro anni; terminata l'esperienza con il club di Beroun passa al Lokomotiva Kladno, club in cui chiude la carriera agonistica nel 1969 a quarantadue anni.\nNazionale.\nCon la Cecoslovacchia B collezion\u00f2 una presenza nel 1952 contro gli omologhi della Polonia."}
{"id": "2587636", "revid": "27003893", "url": "https://it.wikipedia.org/wiki?curid=2587636", "title": "Ingegneria militare romana", "text": ""}
{"id": "2587643", "revid": "339392", "url": "https://it.wikipedia.org/wiki?curid=2587643", "title": "Team Columbia Highroad Women", "text": ""}
{"id": "2587656", "revid": "729019", "url": "https://it.wikipedia.org/wiki?curid=2587656", "title": "Frumentarii", "text": "I frumentarii o mensores frumentarii o mensores tritici (latino) erano soldati specializzati dell'esercito romano. A partire dall'impero di Adriano vennero ad assumere il ruolo di \"corrieri\" o di agenti della polizia segreta.\nStoria.\nFacenti parte degli \"immunes\" che, fin dai tempi della Repubblica, provvedevano all'approvvigionamento delle legioni, erano pressappoco dei furieri, ordinati per ogni legione in un \"numerus\" (distaccamento) dipendente da \"centuriones frumentarii\" o da \"praefectus frumentarium\" e da Augusto in poi con sede centrale nei \"castra peregrina\". Inizialmente erano cos\u00ec chiamati proprio perch\u00e9 di origini provinciali. La natura particolare del loro ufficio ne determin\u00f2 l'evoluzione (sotto Adriano ma pi\u00f9 verosimilmente da Augusto) in \"corrieri\" o, meglio, \"polizia segreta\" addetta alla sicurezza interna; erano coloro i quali - a Roma e nelle province d'Italia - \"scrutavano nei segreti di tutti\", ossia erano addetti al controllo interno e quindi alla sicurezza delle istituzioni quali il Senato e l'Imperatore. Un'iscrizione riporta infatti che potevano essere addetti al carcere:\no anche alla custodia delle armi:\nInsieme alla formazione degli \"speculatores\", (\u00abesploratori\u00bb o meglio \u00abaddetti allo spionaggio\u00bb), che erano di fatto deputati alla raccolta di informazioni in tutte le province dell'impero ed alla sicurezza dello Stato, costituivano una sorta di Servizi Segreti dell'Impero. Erano comandati dal \"princeps peregrinorum\", deputato alla sicurezza globale dello Stato, che, nelle sue funzioni, riferiva direttamente all'Imperatore. In alcuni casi, dopo aver ricoperto questo ruolo, erano promossi al grado di \"beneficiarius\".\nIn un'iscrizione rinvenuta ad Astigi nella Betica, la carriera di un semplice centurione di legione vide lo stesso accedere, prima al grado di \"centurio frumentariorum\", poi a quello di \"princeps peregrinorum\", poi \"primipilus\" ed infine \"tribunus\" nella \"cohors I praetoria\" a Roma. In altre iscrizioni si parla di un \"centurio frumentarius\" che aveva le funzioni (\"agens\") di \"vice-princeps peregrinorum\" o di \"centurio frumentariorum subprincipi peregrinorum\".\nIstituiti nel 200 a.C., furono aboliti sotto Diocleziano e sostituiti dagli \"agentes in rebus\"."}
{"id": "2587657", "revid": "597500", "url": "https://it.wikipedia.org/wiki?curid=2587657", "title": "Notturno in gondola", "text": "Notturno in gondola \u00e8 la prima compilation dei Rond\u00f2 Veneziano pubblicata nel 1981 dalla Baby Records e distribuita dalla EMI. "}
{"id": "2587661", "revid": "767487", "url": "https://it.wikipedia.org/wiki?curid=2587661", "title": "Amir 2.0", "text": "Amir 2.0 \u00e8 un album di Amir, pubblicato nel 2009 dall'etichetta discografica Amirmusic."}
{"id": "2587662", "revid": "339392", "url": "https://it.wikipedia.org/wiki?curid=2587662", "title": "Pop-classica", "text": ""}
{"id": "2587676", "revid": "767487", "url": "https://it.wikipedia.org/wiki?curid=2587676", "title": "Palazzo Sarcinelli (Vittorio Veneto)", "text": "Palazzo Sarcinelli \u00e8 un'architettura di Vittorio Veneto, ubicata nel centro storico di Serravalle, tra via Martiri della Libert\u00e0 e piazzetta Vecellio.\nStoria.\nPalazzo Sarcinelli viene costruito nei primi anni del XVI secolo dal ramo serravallese della nobile famiglia Sarcinelli, in particolare dai fratelli Giovanni e Martino.\nNello stesso secolo questo palazzo si lega alle vicende della famiglia Vecellio: infatti la figlia di Tiziano, Lavinia, fu data in sposa negli anni 1550 a Cornelio Sarcinelli di Serravalle, dando alla luce numerosi figli, prima della prematura morte avvenuta forse nel 1561. Di lei resta, ancor oggi, la stanza.\nAttualmente il palazzo \u00e8 ancora privato e ha beneficiato di un importante restauro negli anni 2000.\nDescrizione.\nTipica struttura rinascimentale, Palazzo Sarcinelli ha la facciata principale su via Martiri. Caratterizzata da una forometria disposta simmetricamente, che evidenzia i tre livelli (pi\u00f9 il sottotetto) di cui l'edificio si compone.\nIl piano terra, dove \u00e8 posto centralmente un portale rettangolare, \u00e8 aperto da un porticato con cinque arcate a tutto sesto, sotto le quali e sulla cornice delle quali sono presenti, in bassorilievo, delle rosette portafortuna.\nSecondo uno schema che interessa entrambi i piani nobili, tra coppie di monofore a tutto sesto in cornice lapidea rettangolare, si inseriscono le due quadrifore centrali, dotate di balaustra ed elementi scultorei, tra i quali, sui pilastrini di sostegno, ritorna il tema delle rosette portafortuna."}
{"id": "2587677", "revid": "149727", "url": "https://it.wikipedia.org/wiki?curid=2587677", "title": "Bragno", "text": ""}
{"id": "2587678", "revid": "1006354", "url": "https://it.wikipedia.org/wiki?curid=2587678", "title": "Hunter (Dakota del Nord)", "text": "Hunter \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 326 abitanti. La citt\u00e0 \u00e8 stata fondata nel 1881.\nGeografia fisica.\nSecondo i rilevamenti dell'United States Census Bureau, la localit\u00e0 di Hunter si estende su una superficie di 4,00\u00a0km\u00b2, tutti occupati da terre.\nPopolazione.\nSecondo il censimento del 2000, a Hunter vivevano 326 persone, ed erano presenti 84 gruppi familiari. La densit\u00e0 di popolazione era di 82 ab./km\u00b2. Nel territorio comunale si trovavano 160 unit\u00e0 edificate. Per quanto riguarda la composizione etnica degli abitanti, il 98,47% era bianco e l'1,53% apparteneva a due o pi\u00f9 razze. La popolazione di ogni razza ispanica corrispondeva all'1,23% degli abitanti.\nPer quanto riguarda la suddivisione della popolazione in fasce d'et\u00e0, il 27,9% era al di sotto dei 18, il 3,7% fra i 18 e i 24, il 23,6% fra i 25 e i 44, il 19,6% fra i 45 e i 64, mentre infine il 25,2% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 90,6 maschi."}
{"id": "2587682", "revid": "324617", "url": "https://it.wikipedia.org/wiki?curid=2587682", "title": "Palazzo Sarcinelli", "text": "Palazzo Sarcinelli pu\u00f2 riferirsi alle seguenti dimore della famiglia Sarcinelli:"}
{"id": "2587686", "revid": "357738", "url": "https://it.wikipedia.org/wiki?curid=2587686", "title": "XX Olimpiade Invernale", "text": ""}
{"id": "2587687", "revid": "767487", "url": "https://it.wikipedia.org/wiki?curid=2587687", "title": "Arauco (Cile)", "text": "Arauco \u00e8 un comune del Cile della provincia di Arauco nella Regione del B\u00edo B\u00edo. Al censimento del 2002 possedeva una popolazione di 34.873 abitanti."}
{"id": "2587688", "revid": "767487", "url": "https://it.wikipedia.org/wiki?curid=2587688", "title": "Kindred (Dakota del Nord)", "text": "Kindred \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 614 abitanti. La citt\u00e0 \u00e8 stata fondata nel 1880.\nGeografia fisica.\nSecondo i rilevamenti dell'United States Census Bureau, la localit\u00e0 di Kindred si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Kindred vivevano 614 persone, ed erano presenti 167 gruppi familiari. La densit\u00e0 di popolazione era di 237 ab./km\u00b2. Nel territorio comunale si trovavano 267 unit\u00e0 edificate. Per quanto riguarda la composizione etnica degli abitanti, il 98,37% era bianco, lo 0,16% era afroamericano, lo 0,33% era nativo e lo 0,16% proveniva dall'Asia. Lo 0,98% apparteneva a due o pi\u00f9 razze. La popolazione di ogni razza ispanica corrispondeva allo 0,98% degli abitanti.\nPer quanto riguarda la suddivisione della popolazione in fasce d'et\u00e0, il 30,8% era al di sotto dei 18, il 5,2% fra i 18 e i 24, il 35,0% fra i 25 e i 44, il 15,5% fra i 45 e i 64, mentre infine il 13,5% era al di sopra dei 65 anni di et\u00e0. L'et\u00e0 media della popolazione era di 34 anni. Per ogni 100 donne residenti vivevano 93,1 maschi."}
{"id": "2587690", "revid": "1543377", "url": "https://it.wikipedia.org/wiki?curid=2587690", "title": "Blackface", "text": "Il blackface, in senso stretto, \u00e8 uno stile di \"trucco\" teatrale, diffuso nel XIX secolo, che consiste nel truccarsi in modo marcatamente non realistico per assumere le sembianze stilizzate e stereotipate di una persona nera.\nL'utilizzo del \"blackface\" si \u00e8 gradualmente estinto negli Stati Uniti con il movimento per i diritti civili degli afroamericani di Martin Luther King, che ne denunci\u00f2 i preconcetti razzisti e denigratori negli anni sessanta.\nLa stilizzazione era cos\u00ec evidente da permetterne l'uso, per assurdo, agli stessi neri, che parodiavano cos\u00ec se stessi o, meglio, ironizzavano in modo singolare e straniante sulle parodie dei bianchi da cui venivano imitati, ottenendo spesso il risultato di parodiare la parodia.\nDescrizione.\nPrese piede nel corso del XIX secolo negli Stati Uniti, dove fu utilizzato per evidenziare gli aspetti di alcuni archetipi del razzismo americano, specialmente quello del cosiddetto \"happy-go-lucky Darky\" delle piantagioni o del dandismo \"coon\".\nIl \"Blackface\" in senso pi\u00f9 ampio include spettacoli similmente stereotipati che possono anche non comprendere la necessit\u00e0 del trucco nero al viso.\nIl \"Blackface\" fu un'importante tradizione recitativa del teatro americano per circa un secolo, a partire dal 1830. Divenne presto popolare anche in Europa, particolarmente in Gran Bretagna, dove la tradizione dur\u00f2 perfino pi\u00f9 a lungo che negli Stati Uniti, comparendo nella TV di prima serata fino al 1978 e al 1981. Sia negli Stati Uniti che in Gran Bretagna, il \"Blackface\" era pi\u00f9 comunemente usato nella tradizione recitativa dei \"Minstrel show\", pur precedendola e sopravvivendo a lungo oltre il periodo d'oro di quest'ultima. Gli attori bianchi, per recitare in \"Blackface\", usavano annerirsi la pelle con sughero bruciato e successivamente cerone nero o lucido per scarpe, esageravano con il trucco le dimensioni delle labbra, portando spesso parrucche di lana, guanti, frac, oppure abiti da straccioni per completare la trasformazione. Con il passare degli anni, perfino attori neri recitarono in \"Blackface\".\nGli stereotipi personificati nei ruoli standard dei \"Blackface\" e dei \"Minstrel show\" giocarono un ruolo significativo nel radicarsi e nel proliferare di immagini e atteggiamenti razzisti e nella loro percezione in tutto il mondo. In alcuni ambienti, le caricature che furono eredit\u00e0 del \"Blackface\" persistono fino al giorno d'oggi e sono causa di controversie ancora in corso.\nVerso la met\u00e0 del XX secolo, il cambiamento di atteggiamento verso il razzismo fece declinare fino alla scomparsa l'uso del trucco nero al viso, sia negli Stati Uniti che nel resto del mondo. Permane come artificio teatrale di uso molto limitato, soprattutto al di fuori degli Stati Uniti, e oggi \u00e8 pi\u00f9 comunemente usato come strumento di satira. Forse, l'effetto pi\u00f9 duraturo del \"Blackface\" fu quello di aver presentato un prodromo della cultura afroamericana a una platea internazionale, sebbene attraverso una lente distorta. L'innovazione proveniente dall'appropriazione, dall'exploitation e dall'assimilazione della cultura afroamericana, tanto quanto le collaborazioni artistiche interetniche che vi derivano, furono solo un prologo ai lucrosi packaging, marketing e diffusione di espressioni culturali afroamericane e della miriade di forme derivate da essa che si riscontrano oggi nelle culture popolari di tutto il mondo.\nStoria.\n\"Esibire la Blackness\" e la forma degli archetipi razzisti.\nNon c'\u00e8 accordo nell'individuare un singolo momento in cui sarebbe nato il \"Blackface\". L'autore, giornalista e commentatore statunitense John Strausbaugh lo situa in quella tradizione dell'\"esibire la negritudine per il divertimento degli spettatori bianchi\" che risale come minimo al 1441, quando in Portogallo vennero messi in mostra alcuni prigionieri neri catturati in Africa occidentale. I bianchi interpretavano abitualmente i personaggi neri nel teatro elisabettiano e giacomino (vedi Teatro elisabettiano), e in modo eccellente in \"Otello\" (1604). Tuttavia, \"Otello\" e altre opere teatrali di questa epoca non implicavano l'emulazione e la caricatura di \"alcune qualit\u00e0 considerate come innate per i Neri, come quelle inerenti alla musicalit\u00e0, alla naturale predisposizione per le attivit\u00e0 atletiche\", ecc., che Strausbaugh prevede come fondamentali per il \"Blackface\". Lewis Hallam, Jr., un attore bianco dell'American Company che utilizz\u00f2 il \"Blackface\", lo evidenzi\u00f2 come strumento di rappresentazione teatrale negli Stati Uniti quando interpret\u00f2 il ruolo di \"Mungo\", un personaggio Nero ubriacone di \"The Padlock\", una commedia britannica che fu rappresentata a New York, al John Street Theatre, il 29 maggio 1769. La pi\u00e8ce cattur\u00f2 l'attenzione del pubblico, e altri attori iniziarono ad adottare lo stile del personaggio.\nAlmeno a partire dal 1810, i clown \"Blackface\" erano gi\u00e0 popolari negli Stati Uniti. L'attore George Washington Dixon si stava gi\u00e0 costruendo la propria carriera teatrale con il \"Blackface\" nel 1828, ma fu un altro attore comico bianco, Thomas D. Rice, che fece conoscere diffusamente il \"Blackface\". Rice present\u00f2 la canzone \"Jump Jim Crow\" accompagnata da una danza in un suo spettacolo teatrale del 1828 raggiungendo la celebrit\u00e0, con essa, nel 1832.\nRice gir\u00f2 gli Stati Uniti recitando con lo pseudonimo di \"Daddy Jim Crow\". Il nome di \"Jim Crow\" fu in seguito legato agli statuti che codificarono la reintroduzione della segregazione e della discriminazione dopo la Ricostruzione.\nNegli anni 1830 e nei primi anni 1840 dell'XIX secolo, la recitazione \"Blackface\" univa la parodia a canzoni comiche e danze agitate. Inizialmente, Rice e i suoi colleghi recitavano solo in locali abbastanza malfamati, ma quando il \"Blackface\" divenne popolare, ottennero di esibirsi negli \"entr'acte\" di spettacoli teatrali frequentati dall'alta societ\u00e0. Vennero sviluppati dei personaggi \"Blackface\" stereotipati: il buffone, il pigro, il superstizioso, il codardo, il lascivo, tutti personaggi che rubavano, mentivano patologicamente e parlavano storpiando l'inglese. I primi intrattenitori \"Blackface\" erano esclusivamente maschi, cos\u00ec gli attori uomini interpretavano anche donne nere, ritraendole spesso con modalit\u00e0 non attraenti e grottesche, oppure con tratti da matrone o in modo sessualmente provocante. Sui palcoscenici americani, intorno al 1830, quando il \"Blackface\" divenne popolare, era uno degli stereotipi comici pi\u00f9 utilizzati, come quello dello \"Yankee\" astuto o dell'uomo di frontiera pronto a battersi contro tutto; alla fine del XIX e inizio del XX secolo, sui palcoscenici americani e britannici prosperavano le rappresentazioni di molti altri stereotipi comici, basati principalmente sull'etnia: l'ebreo connivente e venale; l'irlandese ubriacone e rissoso; l'italiano bisunto; il tedesco pesante e barboso; il contadinotto zotico e credulone.\nTra il 1830 e il 1840, gli attori \"Blackface\" recitavano soli o in duo, occasionalmente in trio; le compagnie itineranti che avrebbero caratterizzato pi\u00f9 tardi il \"Blackface\" si diffusero solo pi\u00f9 tardi, con il \"Minstrel show\". A New York, nel 1843, Dan Emmett e i suoi Virginia Minstrels infransero lo \"status\" di \"entr'acte\" e rappresentarono il primo spettacolo di intrattenimento serale costituito esclusivamente da scene in \"Blackface\".\nE. P. Christy fece pi\u00f9 o meno la stessa cosa, in apparenza in modo indipendente, poco prima, nello stesso anno, a Buffalo. I loro \"show\", strutturati approssimativamente con i musicisti seduti in semicerchio, un suonatore di tamburello a un lato e un suonatore di strumenti ad ossa all'altro, posero i precedenti per quello che sarebbe presto diventato il primo atto di uno spettacolo \"Minstrel show\" standard composto da tre atti. Verso il 1852, gli \"sketch\" che erano stati parte degli spettacoli \"Blackface\" per decenni si espansero fino a diventare farse di un atto, che vennero utilizzate in seguito come terzo atto degli \"show\".\nLe canzoni del compositore del nord degli Stati Uniti Stephen Foster comparivano prevalentemente nei \"Blackface minstrel show\", in quel periodo.\nBench\u00e9 scritte in dialetto e sicuramente politicamente scorrette per gli standard odierni, le sue ultime canzoni erano libere dal ridicolo e dal razzismo che qualificavano allora le altre canzoni del genere. I lavori di Foster parlavano di schiavit\u00f9 e del Sud degli Stati Uniti, di solito con un sentimentalismo stucchevole da cui le platee dell'epoca erano tuttavia attratte.\nNei \"minstrel show\" dei bianchi recitavano attori bianchi che facevano finta di essere neri, suonando le loro versioni di musica nera e parlando i dialetti dei neri d'America. I \"minstrel show\" dominarono lo \"show business\" popolare degli Stati Uniti fin dopo il 1890, godendo di un gradimento di massa anche nel Regno Unito e in altre parti d'Europa. Mentre i \"minstrel show\" declinavano, il \"Blackface\" torn\u00f2 alle sue antiche origini divenendo parte del \"vaudeville\". Il \"Blackface\" venne rappresentato principalmente al cinema almeno fino agli anni trenta del Novecento e il \"\"Blackface\" radiofonico\" degli \"show\" di \"Amos 'n' Andy\" dur\u00f2 fino agli anni cinquanta. Nel frattempo, i \"minstrel show\" amatoriali delle compagnie dilettantesche proseguirono fino alla fine degli anni cinquanta.\nCome risultato, il genere gioc\u00f2 un ruolo importante nel dare forma ai pregiudizi sui Neri in generale, e sugli Afroamericani in particolare. Alcuni sociologi affermarono che il \"Blackface\" forn\u00ec uno sfogo alla paura dei bianchi per l'ignoto e il diverso, e un modo socialmente accettabile per esprimere i loro sentimenti e paure riguardo alla razza e al controllo sociale.\nScrive Eric Lott in \"Love and Theft: Blackface Minstrelsy and the American Working Class\", \"La maschera nera offriva un modo di giocare con le paure collettive nei confronti di una diversit\u00e0 minacciosa, consentendo allo stesso tempo di mantenere un controllo simbolico su di essa.\"\nLo scrittore e umorista americano Mark Twain ricordava, vicino al termine della propria vita, gli \"show\" a cui aveva assistito da giovane:\nCinema.\nDurante gli anni trenta, numerosi attori molto noti di teatro e cinema si esibirono anche in \"Blackface\". Tra gli attori bianchi che recitarono in \"Blackface\" in pellicole cinematografiche ci sono Al Jolson, Eddie Cantor, Bing Crosby e Judy Garland.\nNei primi anni del cinema, i personaggi neri erano interpretati, d'abitudine, da bianchi in \"Blackface\". Nella prima versione cinematografica conosciuta di \"La capanna dello zio Tom\" (1903) tutti i ruoli principali di neri furono interpretati da bianchi in \"Blackface\". Perfino nella versione del 1914, con l'attore afroamericano Sam Lucas nel ruolo di protagonista, utilizzava un bianco in \"Blackface\" nel ruolo di Topsy.\n\"La nascita di una nazione\" (1915) di David Wark Griffith utilizzava attori bianchi in \"Blackface\" per interpretare tutti i principali personaggi neri, ma le reazioni contro il razzismo del film misero fine a questa pratica con i ruoli drammatici.\nSuccessivamente, attori bianchi in \"Blackface\" sarebbero apparsi esclusivamente in commedie o in scene di ventriloquismo in scene di \"vaudeville\" o di spettacoli \"minstrel\" inserite all'interno di un film. Fatto che contrasta con l'abitudine, che sarebbe durata ancora per decenni, di fare interpretare a bianchi truccati i ruoli di indiani d'America, asiatici, arabi, e cos\u00ec via.\nIl trucco \"Blackface\" venne ampiamente eliminato anche dalle commedie girate negli Stati Uniti verso la fine degli anni trenta, quando la sensibilit\u00e0 pubblica riguardo alla razza inizi\u00f2 a cambiare e il \"Blackface\" divenne via via sempre pi\u00f9 associato al razzismo e al fanatismo. Tuttavia, la tradizione non si estinse immediatamente. La trasmissione radiofonica \"Amos 'n' Andy\" (1928\u20131960) costitu\u00ec un genere di \"\"Blackface\" audio\", in cui i personaggi neri venivano interpretati da bianchi in modo conforme agli stereotipi da palcoscenico del \"Blackface\". La convenzione del \"Blackface\" sopravvisse nei cartoni animati senza modifiche almeno fino agli anni cinquanta. Strausbaugh stima che circa un terzo dei cartoni animati MGM della fine degli anni quaranta \u00abcomprendeva un \"Blackface\", un \"coon\", o il personaggio di una \"mammy\".\u00bb Bugs Bunny comparve in \"Blackface\" nel cartone animato del 1953 \"Southern Fried Rabbit\".\nBootlips.\nBert Williams era l'unico membro nero degli Ziegfeld Follies quando inizi\u00f2 a parteciparvi, nel 1910. Qui in \"Blackface\", Williams era l'uomo di spettacolo afroamericano meglio pagato della propria epoca.\nIntorno al 1840, anche attori afroamericani si esibivano in \"Blackface\". Frederick Douglass scrisse nel 1849 di una compagnia, i Gavitt's Original Ethiopian Serenaders: \"It is something to be gained when the colored man in any form can appear before a white audience.\" Douglass aborriva il \"Blackface\" e fu uno dei primi a scrivere contro l'istituzione del \"Blackface\", condannandolo come razzista e inautentico.\nQuando le compagnie di minstrel show di soli neri iniziarono a proliferare, intorno al 1860, furono spesso presentate come autentiche rappresentazioni della realt\u00e0. Questi minstrel di colore rivendicavano sempre di essere degli schiavi di recente liberazione (senza dubbio alcuni lo erano, ma la maggioranza no) e furono generalmente creduti. Questa presunzione di autenticit\u00e0 era una specie di trappola, con gli spettatori bianchi che li vedevano pi\u00f9 come \"animali allo zoo\" che come artisti ben qualificati. A dispetto dei budget minimi e dei locali di poco conto in cui si esibivano, l'interesse del pubblico nei loro confronti li faceva rivaleggiare con le compagnie dei mistrel bianchi. Nel marzo del 1986, i Brooker and Clayton's Georgia Minstrels divennero la compagnia pi\u00f9 famosa del Paese e quella pi\u00f9 acclamata dalla critica.\nQueste compagnie di colore, molte delle quali utilizzavano il nome di \"Georgia Minstrels\", focalizzavano la loro attenzione su materiale delle piantagioni, piuttosto che su pi\u00f9 esplicite cronache sociali e stereotipi razzisti. Nell'esecuzione dell'autentica musica nera della tradizione percussiva e poliritmica dei \"pattin' Juba\", quando gli unici strumenti musicali che i suonatori usavano erano le mani e i piedi, battendo le mani, dandosi pacche sul corpo, strascicando e sbattendo i piedi, le band nere eccellevano in modo particolare. Una delle compagnie minstrel nere di maggior successo fu la Sam Hague's Slave Troupe of Georgia Minstrels, diretta da Charles Hicks. Questa compagnia venne alla fine rilevata da Charles Callendar. The Georgia Minstrels girarono per gli Stati Uniti e all'estero e pi\u00f9 tardi divennero noti come Haverly's Colored Minstrels.\nA partire dalla met\u00e0 degli anni settanta dell'800, mentre le compagnie bianche di \"Blackface\" diventavano sempre pi\u00f9 raffinate e si allontanavano dalle rappresentazioni dei Neri, le compagnie di colore intrapresero la tattica opposta. La fama dei Fisk Jubilee Singers e di altri \"jubilee singers\" aveva dimostrato l'interesse dei bianchi settentrionali per la musica religiosa bianca cos\u00ec come era cantata dai Neri, specialmente per gli spiritual. Alcune \"jubilee troupes\" (compagnie, band da anniversari) si autodescrivevano come quasi-minstrel e adottavano perfino delle canzoni minstrel; nel frattempo le compagnie \"Blackface\" iniziarono ad adottare dapprima del materiale da anniversari, e in seguito una pi\u00f9 ampia gamma di canzoni religiose dei Neri del Sud. Nell'arco di pochi anni, la parola \"jubilee\", originariamente utilizzata dai Fisk Jubilee Singers per distinguersi dai \"Blackface\" minstrels e per sottolineare il carattere religioso della loro musica, divenne poco pi\u00f9 che un sinonimo di \"canzoni delle piantagioni\". Mentre i cantanti jubilee tentavano di ripulire la religione dei neri del Sud perch\u00e9 fosse consumata dai bianchi, i performer \"Blackface\" ne esageravano gli aspetti pi\u00f9 esotici.\nLe produzioni \"Blackface\" afroamericane comprendevano la commedia ed il comico con modalit\u00e0 autoparodianti. Nei primi tempi del coinvolgimento degli Afroamericani nelle rappresentazioni teatrali, i Neri non potevano recitare senza il trucco \"Blackface\", non importava quanto scuri di pelle fossero. Le compagnie di Neri, intorno al 1860, violarono per una volta questa convenzione evitando di tingersi e stupendo gli spettatori con la gamma delle loro sfumature di colore. Tuttavia, le loro rappresentazioni rispettarono ampiamente gli stereotipi del \"Blackface\".\nQuesti artisti neri divennero delle star all'interno della vasta comunit\u00e0 afroamericana, ma furono ampiamente ignorati o condannati dalla borghesia dei Neri. James Monroe Trotter, un afroamericano della classe media che li disprezzava per il loro \"disgustoso modo di fare caricature\" ma ammirava la loro \"cultura fortemente musicale\", scrisse nel 1882 che \u00abi pochi\u2026 che condannavano i minstrel neri perch\u00e9 fornivano \"aiuto e conforto al nemico\" non li avevano mai visti recitare.\u00bb A differenza del pubblico bianco, quello nero riconosceva presumibilmente sempre il \"Blackface\" come una caricatura, ed ebbe il piacere di vedere la propria cultura osservata e riflessa, come sarebbe accaduto mezzo secolo pi\u00f9 tardi nelle rappresentazioni di Moms Mabley.\nA dispetto degli stereotipi razzisti rafforzativi, il menestrellismo \"Blackface\" costituiva un pratico e relativamente lucroso mezzo di sostentamento, se comparato ai lavori servili a cui la maggior parte dei Neri veniva relegata. A causa della discriminazione di quei tempi, \u201cl'annerimento\u201d costituiva un'opportunit\u00e0 singolare per attori, musicisti e danzatori afroamericani di mettere in pratica la loro abilit\u00e0. Alcuni minstrel show, particolarmente quando rappresentati fuori dal Sud, riuscirono anche a prendere in giro le attitudini razziste e la doppiezza di quella parte della societ\u00e0 dei bianchi che si dichiarava a favore della causa abolizionista.\nFu attraverso gli artisti \"Blackface\", bianchi e neri che la ricchezza e l'esuberanza della musica afroamericana, l'umorismo e la danza, raggiunsero per la prima volta i grandi circuiti commerciali del pubblico bianco, negli Stati Uniti e all'estero. Fu attraverso il \"Blackface\" del minstrel che gli artisti afroamericani incominciarono a confluire nel canale principale dello show business d'America. Gli attori neri usavano le rappresentazioni \"Blackface\" per caricaturizzare il comportamento dei bianchi. Era anche un'assemblea pubblica a cui venivano sottoposte le gag a doppio senso a sfondo sessuale a cui i moralisti bianchi assistevano aggrottando le sopracciglia. C'era spesso un messaggio sottile dietro all'oltraggiosa messinscena vaudeville:\nCon lo sviluppo del vaudeville, l'attore Bert Williams, nato ad Antigua, divenne il meglio pagato dei Florenz Ziegfeld e la sola star afroamericana.\nNel Theater Owners Booking Association (TOBA), un circuito di vaudeville di soli performer neri organizzato nel 1909, le rappresentazioni \"Blackface\" erano popolari. Chiamati in breve \"Toby\", i performer li indicavano anche come \"Tough on Black Actors\" (o, diversamente, \"Artists\" o \"Asses\"), perch\u00e9 i guadagni erano scarsi. Ancora, attori principali del TOBA come Tim Moore e Johnny Hudgins potevano guadagnarsi da vivere discretamente, e perfino a personaggi minori il TOBA procur\u00f2 un lavoro costante e pi\u00f9 desiderabile di quello che avrebbero potuto trovare altrove. Il \"Blackface\" fece da trampolino per centinaia di artisti ed intrattenitori, neri e bianchi, molti di cui avrebbero pi\u00f9 tardi trovato lavoro in alte tradizioni recitative.\nAd esempio, una delle pi\u00f9 famose star dell'Haverly's European Minstrels fu Sam Lucas, che divenne noto come \"Grand Old Man of the Negro Stage\". Lucas recit\u00f2 pi\u00f9 tardi nel ruolo principale nella versione cinematografica del 1914 di \"La capanna dello zio Tom\". Dai primi anni trenta agli ultimi dei '40 il famoso Apollo Theater ad Harlem, a New York, present\u00f2 sketch in cui quasi tutti gli attori maschi neri si truccavano con un makeup \"Blackface\" e con enormi labbra dipinte di bianco, a dispetto delle proteste del NAACP sul fatto che fosse umiliante. I comici dicevano che si sentivano \u201cnudi\u201d senza di esso.\nIl minstrel show fu saccheggiato dai performer neri nella sua forma originaria che gli avevano dato i bianchi, ma solo in quella generale. I Neri subentrarono in questa forma e la fecero propria, la professionalit\u00e0 di questo tipo di performance arriv\u00f2 dal teatro dei Neri. I minstrel neri diedero a questi show una vitalit\u00e0 e un umorismo che gli show dei bianchi non avevano mai avuto. Come il critico della societ\u00e0 dei Neri LeRoi Jones ha scritto:\nL'attore minstrel nero non stava solamente prendendo in giro se stesso, stava prendendo in giro anche l'uomo bianco. Il significato del cakewalk \u00e8 quello di caricaturizzare gli usi dei bianchi, mentre le compagnie teatrali dei bianchi tentavano di fare della satira sul cakewalk come se si trattasse di una danza dei Neri. Di nuovo, come LeRoi Jones annota:\nAutenticit\u00e0 o contraffazione.\nIl grado con cui le rappresentazioni \"Blackface\" attingono all'autentica cultura e tradizione afroamericana \u00e8 controversa. I neri, schiavi compresi, furono influenzati dalla cultura bianca, quella musicale compresa. Questo avvenne, sicuramente, con la musica religiosa fin dai primordi dei contatti tra le due culture.\nLe cose si complicarono in seguito, una volta iniziata l'epoca del \"Blackface\", quando qualche canzone minstrel cantata da bianchi in \"Blackface\", indubitabilmente composta da professionisti insediati a New York (Stephen Foster, per esempio) fece ritorno alle piantagioni del Sud dove si fuse con la base della musica folk afroamericana.\nTuttavia, pare evidente che la musica americana degli inizi del XIX secolo fosse un intreccio di molte influenze, e che i Neri fossero del tutto consapevoli della tradizione musicale bianca, fino ad incorporarla nella propria musica.\nI primi \"Blackface\" minstrel affermavano spesso che il loro materiale fosse in gran parte, o del tutto, autenticamente tratto dalla cultura afroamericana. Secondo John Strausbaugh, autore di \"Black Like You\", tali rivendicazioni erano probabilmente inesatte.\nFu ben addentro al XX secolo che gli studiosi chiarirono il valore reale della questione. Constance Rourke, uno dei fondatori di quello che \u00e8 oggi noto come un cultural studies, lo presunse ampiamente nel 1931. Nel movimento per i diritti civili degli afroamericani ci fu una forte reazione contro questo punto di vista, al punto di negare che il \"Blackface\" fosse nient'altro che una contraffazione del razzismo bianco.\nIniziando dal \"Blacking Up\" di Robert Toll (1974), una \"terza onda\" ha studiato sistematicamente l'origine del \"Blackface\", tirandone fuori un'immagine sfumata. Il \"Blackface\" attinse, in realt\u00e0, dalla cultura afroamericana, ma la trasform\u00f2, stereotipandola e caricaturizzandola, rappresentando personaggi neri in modo spesso razzista.\nCome si \u00e8 detto, questo ritratto si fece perfino pi\u00f9 complicato dopo la fuerra di secessione, quando molti afroamericani divennero degli interpreti del \"Blackface\". Essi attinsero parecchio da materiale appartenente alla tradizione degli schiavi, trasformandolo per\u00f2 il proprio istinto di interpreti professionisti, esagerando poi la rivendicazione dell'autenticit\u00e0 del materiale per gli stessi motivi addotti dagli interpreti bianchi.\nStrausbaugh riassume quanto accadde in questo modo: \"Alcune canzoni minstrel iniziarono come canzoni della tradizione folk dei Neri, furono adattate da interpreti Bianchi, acquistarono una grande popolarit\u00e0, e furono in seguito riadottate dai Neri,\" scrive Strausbaugh. \"Se la musica dei minstrel show o del \"Blackface\" fosse bianca o nera \u00e8 del tutto opinabile. Era una mistura imbastardita -- come lo \u00e8 la musica americana.\"\nIconografia \"Darky\".\nLa stessa icona \"Darky\" (occhi tipo googly eyes, pelle d'inchiostro, labbra esageratamente bianche, rosa o rosse e denti bianchi splendenti), divennero uno stilema dello spettacolo, della letteratura per bambini, di giocattoli e giochi di ogni genere, cartoni animati, fumetti, pubblicit\u00e0, gioielli, tessuti stampati, cartoline, copertine di dischi, marchi commerciali di cibo e di altri beni di largo consumo.\nNel 1895 comparve in Gran Bretagna il personaggio di Golliwogg, opera dell'illustratrice di libri per bambini Florence Kate Upton, americana di nascita, che cre\u00f2 il suo Golliwogg ispirandosi ad una bambola di pezza che riproduceva un minstrel da lei posseduta da bambina negli Stati Uniti. \"Golly\", come pi\u00f9 tardi sarebbe stata affettuosamente chiamata, aveva una faccia nero corvino, capelli selvaggi e lanosi, labbra rosse risplendenti e ostentati abiti da minstrel \"Blackface\". La golliwog Britannica fece pi\u00f9 tardi ritorno all'altra sponda dell'oceano Atlantico come bambola, servizio da t\u00e8, profumo per signora, e in una miriade di alter forme. La parola \"golliwog\" potrebbe perfino aver dato origine all'ethnic slur \"wog\".\nI cartoni animati realizzati negli Stati Uniti dagli anni trenta agli anni quaranta rappresentavano spesso personaggi in gag \"Blackface\" tanto quanto in altre caricature etniche. Il \"Blackface\" influenz\u00f2 la creazione di personaggi come Mickey Mouse. \"La capanna di zio Tom\" della United Artists, uscito nel 1933, fu un cortometraggio basato su \"La capanna dello zio Tom\" con personaggi Disney (il titolo conteneva una corruzione di \"melodrama\", che prestava orecchio ai primi minstrel show del passato). Topolino, naturalmente, era gi\u00e0 nero, ma i manifesti pubblicitari lo mostravano con esagerate labbra arancioni, con cespugliosi favoriti bianchi e con guanti di marca candidi.\nNegli Stati Uniti, verso gli anni '50, la NAACP aveva iniziato a richiamare l'attenzione ad alcune rappresentazioni degli afroamericani e aveva iniziato una campagna per mettere fine agli spettacoli \"Blackface\". Per decenni, le immagini \"Darky\" erano state viste tra i marchi di prodotti di largo consumo utilizzati quotidianamente, come il \"Picaninny Freeze\" (un marchio di cibi surgelati), la catena di ristoranti Coon Chicken Inn il dentifricio \"Darkie\" (poi ribattezzato Darlie) e lo spazzolone \"Blackman\" in Thailandia.\nCon il successo finale del movimento per i diritti civili degli afroamericani dei giorni nostri, fu messa fine a tale spudorata pratica di branding razzista e il \"Blackface\" divenne, negli Stati Uniti, un taboo.\nManifestazioni moderne.\nCon il tempo, il \"Blackface\" e l'iconografia \"Darky\" entrarono a far parte delle ispirazioni artistiche e stilistiche dell'art d\u00e9co e dell'et\u00e0 del Jazz. Intorno agli anni cinquanta e sessanta, in Europa in particolare, dove era maggiormente tollerato, il \"Blackface\" divenne una specie di \"outr\u00e9\", convenzione stilistica nell'ambito di alcuni circoli artistici. Il \"The Black and White Minstrel Show\" fu un popolare spettacolo di variety show britannico in cui recitavano attori in \"Blackface\", e fu trasmesso dalla televisione inglese fino al 1978. Attori e ballerini in \"Blackface\" comparvero in videoclip come \"Slave to the Rhythm\" di Grace Jones (1985, anche parte del suo pezzo da tourn\u00e9e \"A One Man Show\") e \"Puttin' on the Ritz\" di Taco (1984).\nL'iconografia \"Darky\", oggi considerata un taboo negli Stati Uniti, ancora persiste nel resto del mondo.\nQuando il commercio e il turismo producono una confulenza di culture, portando diverse sensibilit\u00e0 verso il \"Blackface\" a contatto l'una con l'altra, il risultato pu\u00f2 essere discordante. L'iconografia \"Darky\" \u00e8 ancora popolare nel Giappone di oggi, ma quando il produttore di giocattoli giapponese Sanrio Corporation esport\u00f2 una bambola ispirata ad un personaggio \"Darky\" (la bambola, Bibinba, aveva grosse labbra rosa e anelli alle orecchie) negli anni '90, le controversie che ne conseguirono consigliarono a Sanrio di sospendere la produzione.\nGli stranieri che visitano i Paesi Bassi tra novembre e dicembre rimangono talvolta scandalizzati alla vista di bianchi travestiti in \"Blackface\" nei panni di un personaggio noto come Zwarte Piet, che molti olandesi amano perch\u00e9 simbolo delle vacanze. Turisti in Spagna hanno espresso sgomento nel vedere \"Conguito\", un personaggio dalla pelle scura, piccolo e grassottello a tubby, come marchio commerciale di Conguitos, un produttore di dolciumi del gruppo Lacasa. In Britain, \"Golly\", un personaggio golliwog, cadde in disgrazia nel 2001, dopo essere stato per quasi un secolo il marchio commerciale del produttore di prosciutto James Robertson &amp; Sons.\nMa il dibattito sul fatto che golliwog debba essere bandito in ogni sua forma da ulteriori produzioni ed esposizioni commerciali, o debba essere mantenuto e custodito come icona dell'infanzia, non \u00e8 ancora finito. Oggi le bambole golliwog stanno ricomparendo nei negozi di giocattoli di tutta la Gran Bretagna.. In Francia, il cacao Banania ancora utilizza un giovane ragazzo nero con grandi labbra rosse come proprio emblema.\nL'influenza del \"Blackface\" sul branding e sulla pubblicit\u00e0, tanto quanto la percezione e la rappresentazione dei Neri in generale, pu\u00f2 essere riscontrata in tutto il mondo. Prodotti neri e marroni, in particolare, come la liquerizia e il cioccolato, rimangono tra i beni pi\u00f9 frequentemente associati all'iconografia \"Darky\".\nGli Zwarte Piet olandesi e fiamminghi.\nNel folklore olandese e fiammingo \"Zwarte Piet\", \"Pierino il Nero\", \u00e8 il domestico di \"Sinterklaas\", Santa Claus.\nSi pensa che l'aggiunta di Zwarte Piet ai festeggiamenti di Saint Nicholas (Sinterklaas) abbia preso origine da un'usanza un'isola del Mare dei Wadden, dove una volta all'anno i ragazzi si truccavano le facce di nero e seminavano il terrore, per gioco, nelle strade.\nL'annerimento del viso doveva servire a prendere le sembianze del diavolo, che si supponeva avere il volto nero. In passato, gli Zwarte Piet simboleggiavano il castigo dei bimbi cattivi contrapposto alla ricompensa di quelli buoni, ma questo aspetto si \u00e8 via via ammorbidito a partire dalla met\u00e0 del XIX secolo, e oggi la festa di Saint Nicholas del 5 dicembre \u00e8 principalmente un'occasione per fare regali ai bambini. Gli Zwarte Piet hanno ereditato molta della classica iconografia \"Darky\".\nAccettati in passato senza problemi in una nazione etnicamente omogenea, oggi gli Zwarte Piet suscitano qualche controversia. Come risultato delle accuse di razzismo, alcuni olandesi hanno tentato di sostituire il trucco \"Blackface\" degli Zwarte Piet con pitture di colori alternativi, quali il verde e il rosso.\nI \"Coons\" di Citt\u00e0 del Capo.\nIspirati ai \"Blackface\" minstrels che visitarono Citt\u00e0 del Capo, Sudafrica, nel 1848, ex schiavi giavanesi e malaysiani ripresero la tradizione minstrel, tenendo clelebrazioni emancipative che consistevano in musica, danze, sfilate. Nella tradizione cakewalk afroamericana, le loro canzoni sono spesso una parodia dei loro vecchi padroni e della classe sociale privilegiata dei bianchi.\nQueste celebrazioni alla fine si consolidarono in un evento di fine d'anno conosciuto come \"Il Coon Carnival di Citt\u00e0 del Capo\".\nOggi, i minstrel del carnevale sono soprattutto Afrikaans Coloured (\"di razza mista\"). Spesso truccati in una versione ridotta del \"Blackface\" che esagera solo le labbra, sfilano per le strade della citt\u00e0 con costumi variopinti, in una celebrazione della cultura creola. I partecipanti omaggiano anche le radici afroamericane del carnevale, cantando spiritual e suonando jazz utilizzando strumenti tradizionali Dixieland, che comprendono ottoni, banjo, e tamburelli.\nCon il tempo, i partecipanti al carnevale si erano abituati al termine \"coon\" e non lo consideravano un dispregiativo. Tuttavia, le autorit\u00e0 cittadine nel 2003 cambiarono il nome del Cape Town Minstrel Carnival per evitare di offendere i turisti. L'ex presidente del Sudafrica Nelson Mandela ufficializz\u00f2 il carnevale nel 1986, ed \u00e8 membro del Cape Town Minstrel Carnival Association, che presiede l'evento. Oggi vecchio ufficialmente pi\u00f9 di cento anni, il carnevale \u00e8 diventato una delle principali attrazioni turistiche, promosso ufficialmente dalle autorit\u00e0 turistiche nazionali. In ogni caso, il termine sudafricano \"Kaapse Klopse\", che significa \"Cape Town Carnival Troupes Festival\", non ha un significato minimamente controverso.\nGli Stati Uniti.\nIl \"Darky\", o il \"coon\", archetipo del \"Blackface\", rimane un persistente filo conduttore nella cultura americana. I cartoni animati che utilizzavano un'iconografia \"Darky\" venivano trasmessi regolarmente dalle televisioni degli Stati Uniti fino alla met\u00e0 degli anni novanta, e possono essere visti su alcuni network come TCM.\nNel 1936, quando si ammal\u00f2 l'interprete principale (Maurice Evans) della compagnia itinerante di Orson Welles che portava in tour \"Voodoo Macbeth\", lo stesso Welles recit\u00f2 temporaneamente nel ruolo truccandosi in \"Blackface\".\nUn esempio della passione nella cultura americana per le performance ai limiti del razzismo \u00e8 dimostrata dal popolare duo Amos 'n' Andy, personaggi interpretati da due bianchi che si esibiscono in \"Blackface\". Essi spogliarono gradualmente il makeup del \"Blackface\" durante le rappresentazioni dal vivo del 1929, pur continuando a parlare il dialetto. Questa passione per i confini del pittoresco si era ben affermata fin dall'inizio del secolo, e risaliva a prima della Guerra Civile.\nA New Orleans, nei primi anni del Novecento, un gruppo di operai afroamericani fond\u00f2 un club che sfilava nell'annuale parata del Marted\u00ec grasso, vestendosi da hobo e facendosi chiamare \"The Tramps\". In cerca di un'apparenza pi\u00f9 colorita, si ribattezzarono in seguito \"Zulus\" copiando i loro costumi da una parodia \"Blackface\" recitata in un jazz club and cabaret di Neri del luogo. Il risultato \u00e8 uno dei pi\u00f9 conosciuti e straordinari krewes del Marted\u00ec Grasso, il Zulu Social Aid and Pleasure Club. Vestiti con gonne d'erba, cappelli a cilindro e con un esagerato trucco \"Blackface\", gli Zulus di New Orleans sono tanto famosi quanto controversi.\nL'abbigliamento \"Blackface\" era una volta parte tradizionale della annuale Mummers Parade di Philadelphia. Il crescente dissenso da parte di gruppi che sostenevano i diritti civili e l'offesa della comunit\u00e0 nera condussero alla messa al bando, nel 1964, del \"Blackface\".\nNel 1959, il giornalista bianco John Howard Griffin utilizz\u00f2 medicinali e trattamenti con lampade abbronzanti per scurirsi la pelle allo scopo di investigare il modo in cui gli Afroamericani vivevano nel profondo Sud. Ne usc\u00ec un bestseller, \"Black Like Me\" (1961), che ebbe una certa influenza nell'aiutare i bianchi americani a capire la realt\u00e0 del Jim Crowismo nel Sud durante l'inizio dell'era dei diritti civili.\nL'ex congressman dell'Illinois and House Partito repubblicano leader della minoranza Bob Michel provoc\u00f2 un po' di subbuglio nel 1988, quando nel programma televisivo \"USA Today\" ricord\u00f2 teneramente i minstrel shows a cui aveva partecipato da giovane, manifestando il suo rincrescimento perch\u00e9 fossero passati di moda.\nNel 1993, l'attore bianco Ted Danson scaten\u00f2 una tempesta di controversie quando comparve in una Friars Club roast in \"Blackface\", recitando uno scabroso shtick scritto dall'allora sua compagna, l'attrice afroamericana Whoopi Goldberg. L'attore gay Chuck Knipp ha usato il \"Blackface\" per una pesante caricatura razziale ritraendo un personaggio chiamato \"Shirley Q. Liquor\" in un suo spettacolo di cabaret, abitualmente recitato per una platea di soli bianchi.\nIl personaggio oltraggiosamente stereotipato di Knipp ha attirato le critiche e sollecitato le manifestazioni di attivisti Neri, gay e transgender.\n\"Blackface\" e Minstrel show fanno anche da tema per il film di Spike Lee \"Bamboozled\" (2000). Racconta di un dirigente televisivo nero insoddisfatto che reintroduce il vecchio stile \"Blackface\" ed \u00e8 disgustato dal successo che questo ottiene.\nSono accaduti vari \"incidents\" \"Blackface\" incendiari, in cui studenti di college bianchi hanno indossato abiti \"Blackface\" in probabilmente innocenti ma inopportune gags, oppure all'interno di un riconosciuto clima di razzismo e intolleranza nei campus. Questi incidenti accadono d'abitudine nel periodo di Halloween, in cui gli studenti spesso recuperano gli stereotipi razzisti.\nNel novembre del 2005, esplose una polemica quando il giornalista afroamericano Steve Gilliard pubblic\u00f2 una fotografia al suo blog. L'immagine era quella del Governatore repubblicano del Maryland Michael S. Steele, allora candidato al Senato degli Stati Uniti. Era stata ritoccata con folte sopracciglia bianche e grandi labbra rosse. La didascalia diceva: \"I's simple Sambo and I's running for the big house.\" Gilliard difese l'immagine, commentando che il conservatore Steele aveva \"rifiutato di prendere le parti del proprio popolo.\"\nInoltre, articoli casalinghi che portano rappresentazioni di icone \"Darky\", dal vasellame, al sapone, alle biglie, agli accessori per la casa, alle T-shirts, che continuano ad essere prodotte negli Stati Uniti e nel resto del mondo. Alcuni sono riproduzioni di \"artifacts\", mentre altri sono i cosiddetti articoli \"di fantasia\", disegnati e prodotti dal nuovo per il mercato. C'\u00e8 un prospero mercato di nicchia per questi articoli negli Stati Uniti, in particolare, quanto per i manufatti originali dell'iconografia \"Darky\". Il valore dei pezzi di \"negrobilia\" \u00e8 aumentato consistentemente a partire dagli anni '70.\nAltri contesti.\n Durante le celebrazioni Nowruz Iran, Hajji Firuz i performers si scuriscono la pelle, e ciascuno \"veste abiti molto colorati, abitualmente ma non sempre rossi, e sempre un cappello a volte lungo e a forma di cono. Le canzoni, molto tradizionali nel testo e nella melodia, sono molto corte e ripetitive\".\nCi sono delle tradizioni recitative \"Blackface\" che non derivano da rappresentazioni di stereotipi razziali e non seguono i modelli \"Blackface\". In Europa esiste un certo numero di danze e rappresentazioni folk in cui i visi neri rappresentano la notte, o l'arrivo delle lunghe notti associate a quello dell'inverno. In molti spettacoli folkloristici autunnali del Nord Europa le facce nere sono utilizzate ritualisticamente per placare le forze dell'inverno imminente.\nA Bacup, Lancashire, Inghilterra, le Britannia Coco-nut Dancers si scuriscono il volto. Alcuni ritengono che l'origine di queste danze pu\u00f2 essere fatta risalire ai minatori Cornish dell'Inghilterra del nord, e le facce nere si riferiscono a quelle sporche dei minatori.\nNel film sovietico del 1976 \"Come lo Zar Pietro il Grande spos\u00f2 il suo Moro\" (\"\u0421\u043a\u0430\u0437 \u043f\u0440\u043e \u0442\u043e, \u043a\u0430\u043a \u0446\u0430\u0440\u044c \u041f\u0451\u0442\u0440 \u0430\u0440\u0430\u043f\u0430 \u0436\u0435\u043d\u0438\u043b\"), l'iconico cantante Vladimir Sem\u00ebnovi\u010d Vysockij recita nel ruolo del Moro in \"Blackface\".\nL'eredit\u00e0.\nContrariamente alla propria interpretazione razzista, il \"Blackface\" fu il condotto attraverso cui la musica, la commedia e la danza afroamericane e di influenza afroamericana raggiunsero il grande circuito commerciale degli Stati Uniti. Il \"Blackface\" gioc\u00f2 un ruolo determinante per la presentazione della cultura afroamericana al pubblico mondiale. Lo storico del jazz Gary Giddings scrisse in \"Bing Crosby: A Pocketful of Dreams, The Early Years 1903-1940\":\nCome esempio specifico di ci\u00f2, da \"Showtime at the Apollo\" di Ted Fox:\nMolte delle prime star del Paese, come Jimmie Rodgers e Bob Wills, erano veterani degli spettacoli Blackface. Pi\u00f9 recentemente, lo show televisivo Americano di Country music \"Hee Haw\" (1969\u20131993) ebbe il format e molti dei contenuti di un minstrel show.\nLe immense fama e redditivit\u00e0 del \"Blackface\" furono testamento per il potere, il fascino e la vitalit\u00e0 commerciale non solo della musica e della danza dei Neri, ma anche del loro stile. Tutto ci\u00f2 condusse a collaborazioni culturali incrociate, come scrive Giddings; ma, particolarmente in passato, ad uno spesso spietato sfruttamento e furto assoluto del genio artistico afroamericano da parte di artisti e compositori bianchi, agenti, promotori, editori e dirigenti di case discografiche.\nMentre il \"Blackface\" nel senso letterale ha giocato solo un ruolo minore nello spettacolo dei decenni recenti, molti scrittori lo vedono personificare l'appropriazione e l'imitazione della cultura nera che prosegue anche oggi.\nCome prima evidenziato, Strausbaugh vede il \"Blackface\" come un punto focale della pi\u00f9 antica tradizione del \"displaying Blackness\", l'evidenziare la negritudine. \"To this day,\" scrive, \"Whites admire, envy and seek to emulate such supposed innate qualities of Blackness as inherent musicality, natural athleticism, the composure known as 'cool' and superior sexual endowment\" un fenomeno che egli considera facente parte della storia del \"Blackface\".\nPer oltre un secolo, quando gli interpreti bianchi volevano apparire sexy, (come Elvis o Mick Jagger), o di strada, (come Eminem); o hip, (come Mezz Mezzrow) si sono spesso rivolti allo stile di esecuzione, alla presenza scenica e ai personaggi afroamericani. I riferimenti della cultura pop e l'appropriazione culturale rivolti agli spettacoli e alla tradizione stilistica degli Afroamericani, che hanno spesso prodotto rilevanti profitti, \u00e8 una tradizione che prende origine dai Minstrel show in \"Blackface\".\nL'impronta internazionale della cultura afroamericana \u00e8 pronunciata nella sua profondit\u00e0 e larghezza, in espressioni indigene, tanto quanto in una miriade di spudoratamente mimetiche e pi\u00f9 sottilmente attenuate forme. Questo \"browning\", \u00e0 la Richard Rodriguez, della cultura popolare Americana e mondiale inizi\u00f2 con il \"Blackface\" dei minstrel. \u00c8 la continuit\u00e0 della diffusione dell'influenza afroamericana che ha molte espressioni prominenti, tra le quali l'ubiquit\u00e0 dell'estetica cool e della cultura hip hop.\nPittura facciale e imitazione etnica.\nAltre tipologie di rappresentazioni che implicano la raffigurazione dell'etnicit\u00e0 sono la \"yellowface\", in cui i performes assumono un'identit\u00e0 asiatica; \"brownface\", per indiani o latinos non bianchi; e \"redface\", per gli Indiani d'America. \"Whiteface\", o \"paleface\", \u00e8 a volte utilizzato per descrivere attori non bianchi che recitano in parti di bianchi (ad esempio nel film \"White Chicks\"), anche se descrive pi\u00f9 comunemente al trucco tradizionale dei clown o dei mimi.. Attori come Dooley Wilson, famoso per il ruolo di Sam, il pianista di \"Casablanca\", si guadagn\u00f2 il nome da palcoscenico di \"Dooley\" da un'interpretazione in whiteface di un irlandese.\nNel teatro folk e nel marionettismo dell'Africa dell'ovest esiste una tradizione di rappresentazione satirica dei bianchi d'Europa.\nGli attori vestono maschere e guanti bianchi. Nei festival Yoruba Egungun vengono prese in giro le troppo affettuose coppie di bianchi a causa dei loro comportamenti disdicevoli e ridicoli. Le immagini sono molto simili alle rappresentazioni dei coloni bianchi, a volte con una corrente di umorismo sotterraneo, realizzata con sculture di legno nelle stesse regioni.\nIn Thailandia, vi sono attori che si scuriscono il viso per interpretare the Negrito of Thailand in un'opera popolare del re Chulalongkorn (1868\u20131910), \"Ngo Pa\", da cui sono stati tratti un musical e un film."}
{"id": "2587691", "revid": "59976", "url": "https://it.wikipedia.org/wiki?curid=2587691", "title": "Primo emendamento della costituzione statunitense", "text": ""}
{"id": "2587692", "revid": "2091899", "url": "https://it.wikipedia.org/wiki?curid=2587692", "title": "Ca\u00f1ete (Cile)", "text": "Ca\u00f1ete \u00e8 un comune del Cile della provincia di Arauco nella Regione del B\u00edo B\u00edo. Al censimento del 2002 possedeva una popolazione di 31.270 abitanti. \u00c8 conosciuta come la \"citt\u00e0 storica\", perch\u00e9 presso la citt\u00e0 \u00e8 accaduta la Battaglia di Tucapel con la morte di Pedro de Valdivia, inoltre \u00e8 stato un scenario frequente della Guerra di Arauco. Presso questa cittadina fu localizzato l'epicentro del Grande Terremoto Cileno del 1960."}
{"id": "2587694", "revid": "228587", "url": "https://it.wikipedia.org/wiki?curid=2587694", "title": "Leonard", "text": ""}
{"id": "2587697", "revid": "767487", "url": "https://it.wikipedia.org/wiki?curid=2587697", "title": "Contulmo", "text": "Contulmo \u00e8 un comune del Cile della provincia di Arauco nella Regione del B\u00edo B\u00edo. Al censimento del 2002 possedeva una popolazione di 5.838 abitanti."}
{"id": "2587700", "revid": "5456", "url": "https://it.wikipedia.org/wiki?curid=2587700", "title": "Welford Road", "text": ""}
{"id": "2587703", "revid": "628767", "url": "https://it.wikipedia.org/wiki?curid=2587703", "title": "Curanilahue", "text": "Curanilahue \u00e8 un comune del Cile della provincia di Arauco nella Regione del B\u00edo B\u00edo. Al censimento del 2002 possedeva una popolazione di 31.943 abitanti."}
{"id": "2587706", "revid": "110157", "url": "https://it.wikipedia.org/wiki?curid=2587706", "title": "Los \u00c1lamos", "text": "Los \u00c1lamos \u00e8 un comune del Cile della provincia di Arauco nella Regione del B\u00edo B\u00edo. Al censimento del 2002 possedeva una popolazione di 18.632 abitanti."}
{"id": "2587707", "revid": "767487", "url": "https://it.wikipedia.org/wiki?curid=2587707", "title": "Leonard (Dakota del Nord)", "text": "Leonard \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 255 abitanti. La citt\u00e0 \u00e8 stata fondata nel 1881.\nGeografia fisica.\nSecondo i rilevamenti dell'United States Census Bureau, la localit\u00e0 di Leonard si estende su una superficie di 1,30\u00a0km\u00b2, tutti occupati da terre.\nPopolazione.\nSecondo il censimento del 2000, a Leonard vivevano 255 persone, ed erano presenti 74 gruppi familiari. La densit\u00e0 di popolazione era di 198 ab./km\u00b2. Nel territorio comunale si trovavano 124 unit\u00e0 edificate. Per quanto riguarda la composizione etnica degli abitanti, il 98,04% era bianco, l'1,18% era nativo. Lo 0,39% apparteneva ad altre razze e lo 0,39% apparteneva a due o pi\u00f9 razze. La popolazione di ogni razza ispanica corrispondeva allo 0,39% degli abitanti.\nPer quanto riguarda la suddivisione della popolazione in fasce d'et\u00e0, il 21,6% era al di sotto dei 18, il 3,9% fra i 18 e i 24, il 24,3% fra i 25 e i 44, il 24,3% fra i 45 e i 64, mentre infine il 25,9% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 96,2 maschi."}
{"id": "2587711", "revid": "287204", "url": "https://it.wikipedia.org/wiki?curid=2587711", "title": "Bikar karla 2006", "text": "La VISA-bikar 2006 fu la quarantasettesima della coppa islandese nazionale di calcio.\nPrimo Turno.\nGiocate l'11, 12 e 13 maggio, 2006.\nSecondo Turno.\nGiocate il 18, 19 e 20 maggio, 2006.\nTerzo Turno.\ngiocate il 30, 31 maggio and 1\u00ba giugno, 2006.\nQuarto Turno.\ngiocate il 14, 15 and 16 giugno, 2006.\nQuinto Turno.\ngiocate il 2, 3 e 6 luglio 2006.\nQuarti di finale.\ngiocate il 23 e 24 luglio 2006.\nSemifinali.\ngiocate il 28 agosto, 29 agosto e 1\u00ba settembre 2006.\nCollegamenti esterni.\nRSSSF "}
{"id": "2587712", "revid": "628767", "url": "https://it.wikipedia.org/wiki?curid=2587712", "title": "Tir\u00faa", "text": "Tir\u00faa \u00e8 un comune del Cile della provincia di Arauco nella Regione del B\u00edo B\u00edo. Al censimento del 2002 possedeva una popolazione di 9.664 abitanti."}
{"id": "2587713", "revid": "124123", "url": "https://it.wikipedia.org/wiki?curid=2587713", "title": "Antonio Brunelli II", "text": "Biografia.\nAntonio Brunelli II \u00e8 l'esponente massimo di una dinastia di organari, quella dei Brunelli, che fu attiva inizialmente in Piemonte, gi\u00e0 dalla prima met\u00e0 del '600, e poi a Milano. Il capostipite della famiglia fu il piemontese Carlo Brunelli, poi il figlio Massimo o Massimiliano. Degli aspetti biografici dell'organaro non si sa molto: si possono stabilire solo alcuni aspetti della sua vita lavorativa. Grazie a una circolare a stampa degli anni '40 dell'Ottocento, sappiamo che il laboratorio dei Brunelli era a Milano in Piazza Fontana 9 e oltre che a essere i curatori dei principali organi delle chiese di Milano (fu manutentore degli organi del Duomo dal 1811 al 1823), ricoprivano anche la carica di maestri di cappella nella Chiesa di S. Babila a Milano. Gli organi che vennero costruiti da Antonio Brunelli sono tra Milano e la provincia."}
{"id": "2587714", "revid": "2163589", "url": "https://it.wikipedia.org/wiki?curid=2587714", "title": "Arak (Iran)", "text": "Ar\u0101k (in persiano: \u0627\u0631\u0627\u06a9), gi\u00e0 nota come Soltan-abad, \u00e8 una citt\u00e0 dell'Iran, centro amministrativo della provincia di Markazi. Nel 2006 aveva una popolazione di 438 338 abitanti.\nStoria.\nArak \u00e8 stata costruita sulle rovine di un piccolo villaggio chiamato Daskerah, che venne distrutto durante l'invasione mongola della Persia. L'odierna Arak \u00e8 una citt\u00e0 relativamente nuova, tra terre fertili, ristabilita nel 1795, e la sua toponomastica basica, edilizia amministrativa, monumentale e di rappresentanza \u00e8 stata completata nel 1852. La nuova citt\u00e0 venne fondata e finanziata durante l'era della dinastia Qajar dal georgiano-iraniano Yusef Khan Gorji, un signore della guerra georgiano pro-iraniano che ricevette asilo da parte di Agha Mohammad Khan (in persiano: \u0645\u062d\u0645\u062f \u062e\u0627\u0646 \u0642\u0627\u062c\u0627\u0631) (1742-1797) in seguito ad una disputa territoriale con i suoi cugini che erano sostenuti dall'imperatrice Caterina II di Russia.\nNel periodo tra il 1795 e il 1797, Yusef Khan-e Gorji, rinominato Yusef Khan-e Sepahdar dallo Sci\u00e0, stabil\u00ec la sua armata nel territorio, fertile ma poco controllato, che in seguito sarebbe divenuto l'attuale Arak. Trib\u00f9 ostili in questa regione conducevano operazioni in disprezzo dell'autorit\u00e0 Qajar. Con l'approvazione dello Sci\u00e0 persiano, Yusuf Khan devi\u00f2 il corso del principale fiume, per espellere gli insorti e costru\u00ec la fortezza di Soltan Abad, nota anche come Baladeh, una fortezza di guerra che avrebbe tamponato i loro attacchi e che in futuro sarebbe diventata il nucleo fondativo della citt\u00e0 di Arak. Il coordinamento della forza militare di Yusuf Khan venne stabilito in questa regione, rinominata \"Iraq persiano\" (Iraq-e Ajam) (\u0639\u0631\u0627\u0642 \u0639\u062c\u0645) che nei tempi antichi denotava la \"terra piana e soave\". Secondo gli storici, Yusef Khan costru\u00ec Arak con fondi del proprio patrimonio e con l'aiuto di facoltose personalit\u00e0 del luogo e della Georgia.\nIl villaggio sarebbe rimasto una base militare e fortezza fino al 1892. La fortezza di Soltan Abad aveva spessi muri circondati da larghi fossati, profondi 7 metri. Vennero costruite otto torri attorno al villaggio e innalzato un edificio governativo nel suo settore nord. Nel 1891 il governatore Etemadol Saltaneh Mirza Hasan, fece restaurare tutte le botteghe, giardini e gli edifici governativi nel centro e sobborghi di Soltan Abad, ed assieme ai proprietari di attivit\u00e0 e industrie dai villaggi corcostanti, si stabil\u00ec in Arak. Grosse porzioni del villaggio vennero annesse come propriet\u00e0 personali dai comandanti militari preesistenti, anche se in definitiva vennero ceduti allo stato persiano nel periodo 1918-1922. L'evoluzione del nome moderno della localit\u00e0 proviene da fortezza Soltan Abad, a Soltan Abad, poi a Iraq-e Ajam (Iraq persiano), e finalmente al suo nome attuale, Arak, nel 1938.\nSotto il governo dello sci\u00e0 Reza Pahlavi, vennero costruita una linea ferroviaria che partendo a nord da Teheran, seguiva verso Qom, passava per Arak, proseguiva per Khorramabad e in seguito Dezful fino ad arrivare al Golfo Persico. Successivamente venne costruito un oleodotto nord-sud, che attraversava la zona, diretto verso lo stesso golfo, e l'interazione tra queste infrastrutture port\u00f2 al rapido sviluppo industriale della citt\u00e0. L'edilizia, il restauro e la ricostruzione di monumenti antichi in Arak venivano eseguiti con grande cura durante la dinastia dei Pahlavi, fatto che port\u00f2 molti a speculare attorno ad una possibile designazione come futura capitale dell'Iran contemporaneo.\nUbicazione e dintorni.\nArak si trova alle coordinate . La citt\u00e0 \u00e8 circondata da montagne al sud, ovest, ed est. \nArak si trova nei pressi di altre due citt\u00e0 importanti: Qom ed Esfahan. La sua altitudine media \u00e8 di 1.750 metri sul livello del mare, e si trova ad una distanza di 260\u00a0km dalla capitale Teheran.\nArak \u00e8 servita dall'omonimo aeroporto internazionale.\nGeografia fisica.\nClima.\nIn genere Arak ha un clima steppico freddo moderato, relativamente pi\u00f9 fresco ed asciutto rispetto alla parte meridionale dell'Iran. L'estate si distingue per essere calda e secca; l'autunno \u00e8 ventoso e fresco; l'inverno \u00e8 piuttosto freddo e possono verificarsi nevicate; le temperature primaverili sono di un tepore gradevole. La temperatura massima pu\u00f2 raggiungere i 35\u00ba Celsius in estate e scendere a -25\u00ba in inverno. Le medie delle precipitazioni annuali sono attorno ai 300mm e la media annua dell'umidit\u00e0 relativa \u00e8 del 50%.\nIndustrie.\nArak \u00e8 uno dei principali centri industriali dell'Iran, possiede molti impianti dell'industria pesante, specialmente per la fusione, forgiatura e lavorazione dei metalli, oltre ad altre industrie di macchinari, che includono:\nSociet\u00e0.\nEvoluzione demografica.\nLa popolazione di questa citt\u00e0 differisce leggermente rispetto alle etnie iraniche del resto del paese. Include persiani e il popolo Lurs. Durante l'era Safavid, ad Arak si stabilirono molti armeni, ma il loro numero \u00e8 diminuito in seguito ad una sostenuta emigrazione verso la capitale Teheran.\nAgricoltura e manifatture.\nI principali prodotti agricoli sono graminacee come il frumento e l'orzo, ma anche frutta tra cui uva, mele, noci e mandorle.\nArak inoltre produce ed esporta tappeti persiani tessuti a mano che vengono definiti \"tappeti Sarug\", dal nome del piccolo villaggio fuori citt\u00e0, in modo da evitare confusioni con altri tappeti manifatturati invece in Iraq."}
{"id": "2587716", "revid": "773636", "url": "https://it.wikipedia.org/wiki?curid=2587716", "title": "Ashton Gate Stadium", "text": "Ashton Gate Stadium \u00e8 un impianto sportivo polivalente di Bristol, nel Regno Unito.\nInaugurato nel 1887 come terreno interno del Bedminster F.C., poi confluito nel , fu largamente utilizzato come stadio di calcio, ma dal 2014 \u00e8 anche la sede delle partite del , compagine rugbistica professionistica facente parte di Bristol Sport, societ\u00e0 proprietaria dell'impianto cui fa capo anche il club calcistico.\nCapace di circa posti, in passato aveva una capienza di oltre , bench\u00e9 non tutti a sedere.\nNel 1999 fu una delle sedi che ospit\u00f2 incontri della Coppa del Mondo di rugby.\nStoria.\nLo stadio nacque nel 1887 e fu la casa del Bedminster Football Club, societ\u00e0 calcistica che nel 1900 si fuse con il : per 4 anni il nuovo club gioc\u00f2 in un altro stadio cittadino, il St John's Lane, per poi tornare in pianta stabile ad Ashton Gate nel 1904: il primo incontro ufficiale del club in tale stadio fu una sconfitta 3-4 contro davanti a circa spettatori.\nUna ristrutturazione intercorsa nel 1928 aument\u00f2 la capienza dell'impianto e, durante il quinto turno della FA Cup 1934-35 che vide il opposto al , una cifra record di spettatori assist\u00e9 al pareggio 0-0 delle due squadre.\nPer tutto il ventesimo secolo lo stadio fu utilizzato quasi sempre per il calcio, a parte qualche rarissima puntata del rugby da parte della squadra cittadina; pi\u00f9 recentemente, dal 2006 saltuariamente e, dal 2014, in pianta stabile, lo stadio ospita entrambe le formazioni sportive cittadine, che fanno capo al consorzio Bristol Sport, proprietario anche dello stadio.\nIn precedenza aveva ospitato un solo incontro internazionale, nel corso dell'Home Championship 1908, tra e con vittoria di quest'ultimo per 28-18.\nIn ambito calcistico invece ospita saltuariamente incontri dell'Inghilterra Under-23.\nIl terreno di gioco di Ashton Gate impiega la soluzione di erba ibrida GrassMaster, della compagnia francese Tarkett (gi\u00e0 Desso).\nIn occasione della Champions Cup 2019-20, i cui tempi si dilatarono per via della pandemia di COVID-19 che sospese tutti gli eventi sportivi in Europa, Ashton Gate si vide assegnata la finale del torneo originariamente affidata al V\u00e9lodrome di Marsiglia; di scena furono gli inglesi dell', che sconfissero i francesi del per la vittoria del loro primo titolo di campione europeo."}
{"id": "2587717", "revid": "253269", "url": "https://it.wikipedia.org/wiki?curid=2587717", "title": "Jack Hildyard", "text": "Vinse l'Oscar alla migliore fotografia nel 1958 con il film \"Il ponte sul fiume Kwai\"."}
{"id": "2587718", "revid": "287204", "url": "https://it.wikipedia.org/wiki?curid=2587718", "title": "Steganografia di stampa", "text": "La steganografia di stampa \u00e8 un tipo di steganografia usata nelle stampanti laser a colori di diversi produttori, tra cui Brother, Canon, Dell, Epson, HP, IBM, Konica Minolta, Kyocera, Lanier, Lexmark, Ricoh, Toshiba e Xerox, dove dei minuscoli puntini gialli sono stampati su ogni pagina. I puntini sono appena visibili e contengono informazioni come il numero di serie della stampante, la data e l'ora della stampa.\nLe stampanti a colori sono quelle in cui il sistema \u00e8 maggiormente applicato. La misura \u00e8 stata presa durante gli anni '90 da aziende come Xerox per convincere i governi sul fatto che le loro stampanti non possano essere usate per la contraffazione. L'identificazione avviene per mezzo di una filigrana, spesso formata da puntini gialli su sfondo bianco, situata su ogni foglio stampato, e pu\u00f2 essere usata per identificare la macchina che ha stampato il documento in un'ampia gamma di stampanti. Pu\u00f2 essere un testo oppure un motivo composto da puntini ripetuto in tutta la pagina, visibile con una luce blu o con una lente di ingrandimento abbastanza potente, ed \u00e8 stato studiato per essere molto difficile da distinguere ad occhio nudo.\nL'Electronic Frontier Foundation (EFF) ha craccato nel 2005 i codici delle stampanti DocuColor della Xerox ed ha pubblicato in rete una guida per individuarli. Molti codici di stampante non sono stati decodificati, sebbene la struttura del sistema di codifica e la codifica stessa del numero di serie siano gli stessi sia per DocuColour che per Epson Aculaser C1100/C1100N/A e forse di altre stampanti laser Epson.\nL'EFF ha anche pubblicato un elenco delle stampanti che producono una steganografia di stampa attraverso un codice formato da puntini gialli."}
{"id": "2587725", "revid": "287204", "url": "https://it.wikipedia.org/wiki?curid=2587725", "title": "Jos\u00e9 Zorrilla", "text": "Biografia.\nConsiderato da molti il pi\u00f9 celebre scrittore romantico spagnolo, non ha avuto una vita particolarmente romantica, a parte lunghe permanenze in Francia e Messico. Proprio qui divenne poeta preferito dell'imperatore Massimiliano d'Austria. Nel 1882 fu accolto nell'Accademia spagnola e nel 1889 fu incoronato poeta a Granada. \nNelle sue poesie liriche a tema patriottico e religioso, si riconosce la profonda influenza di Victor Hugo; invece nelle sue \"leyendas\" \u00e8 ben marcata una vena popolare, anche se spesso l'ambientazione medievale risulta piuttosto scontata; quelle che ebbero maggior successo furono \"A buen juez, mejor testigo\", \"El capitan Montoya\" e \"El Cristo de la Vega\". \nLe opere che gli diedero pi\u00f9 fama furono i drammi, in modo particolare \"Don Juan Tenorio\" del 1844, versione a lieto fine e idealizzata del \"Don Giovanni\" in cui alla fine si redime.\nGrande ammiratore dell'attrice spagnola Maria \u00c1lvarez Tubau, firm\u00f2 nel 1891, insieme a Nu\u00f1ez de Arce, Campoamor, Emilio Castelar e Jos\u00e9 de Echegaray, oltre ad altri giornalisti, politici e intellettuali, un documento in cui definiva la Tubau \"Dottoressa in Arte Drammatica\"."}
{"id": "2587726", "revid": "287204", "url": "https://it.wikipedia.org/wiki?curid=2587726", "title": "Leon Wycz\u00f3\u0142kowski", "text": "Biografia.\nNato nel 1852 a Huta Miastowska, nelle vicinanze di Siedlce, Wycz\u00f3\u0142kowski \u00e8 morto nel 1936 a Varsavia. \nIn un primo momento, nella sua esperienza artistica si dedica al genere della pittura storica con un realismo documentaristico nel particolare. Dopo un viaggio a Parigi, per\u00f2, cambia interesse e inizia ad applicare le soluzioni tipiche degli impressionisti francesi. Dipinge paesaggi drammatici, nudi e scene pastorali con impasti ed effetti di luce di impronta impressionista (ad esempio, \"Pescatori che remano\"). Per un breve periodo subisce l'influenza del simbolismo (cf. \"Druido fossilizzato\"), e intorno al 1900 la sua tavolozza assume toni pi\u00f9 scuri.\nLa sua opera \u00e8 caratterizzata da una ricchezza di forme e di mezzi tecnici complessi. Grazie all'amicizia con Feliks Manggha Jasie\u0144ski, amplia i suoi interessi anche alle scene orientali. \nWycz\u00f3\u0142kowski era un maestro delle composizioni floreali e delle nature morte. Durante la sua carriera artistica, ha ritratto quasi tutto il mondo dell'arte di Cracovia.\nMolte sue opere sono esposte nel Museo nazionale di Varsavia e nel Museo nazionale di Cracovia."}
{"id": "2587734", "revid": "73322", "url": "https://it.wikipedia.org/wiki?curid=2587734", "title": "Gemello siamese", "text": ""}
{"id": "2587740", "revid": "1305772", "url": "https://it.wikipedia.org/wiki?curid=2587740", "title": "Barche amorrate", "text": "Barche amorrate \u00e8 un breve componimento poetico di Dino Campana e fa parte della sezione \"Varie e frammenti\" dei \"Canti Orfici\", nella pubblicazione del 1914. \nIl poeta evoca, nel testo, in versi che si inseguono con musicalit\u00e0 data dalla reiterazione delle parole adoperate, il movimento delle vele che \"schioccano e frustano al vento\", talvolta producendo un \"lamento volubile\" quale un'onda che si infranga nella risacca, fino a giungere ad un ultimo \"schianto crudele\". \nIl termine \"amorrate\" del titolo fu mutato, soltanto nella seconda edizione (effettuata da Vallecchi del 1928), in \"amarrate\" cio\u00e8 \"ormeggiate\". La dicitura iniziale fu poi ripresa nelle stampe successive a cura di Enrico Falqui; lo stesso Falqui segnala in proposito l'esistenza di \"amurra\", che in genovese significa arenare."}
{"id": "2587742", "revid": "599013", "url": "https://it.wikipedia.org/wiki?curid=2587742", "title": "Sarcinelli", "text": "I Sarcinelli sono una delle famiglie pi\u00f9 note della nobilt\u00e0 trevigiana nel Rinascimento.\nStoria.\nLa famiglia Sarcinelli ebbe le sue origini pi\u00f9 remote da Sarsina, storica cittadina dell'Emilia-Romagna, da cui prese il nome, successivamente si trasfer\u00ec nel bergamasco, precisamente a Locatello nella Valle Imagna e qui risiedettero fino alla fine del XIV secolo.\nSi stabilirono a Ceneda agli inizi del 1400 e poi a Serravalle nel 1500, sviluppando qui interessi di tipo mercantile sulla via Cadore-Venezia, di cui l'attuale territorio di Vittorio Veneto \u00e8 il cuore.\nNei primi anni del Cinquecento, alcuni membri del ramo cenedese (Antonio e alcuni suoi figli) si trasferirono a Conegliano, dove ben presto, anche a seguito della partecipazione alla guerra della Lega di Cambrai, dalla parte della Repubblica di Venezia, entrarono a far parte della nobilt\u00e0, occupando una posizione di spicco.\nStemma.\nLo stemma della famiglia Sarcinelli esprime simbolicamente la presenza dei rami della famiglia e i luoghi di residenza: infatti una fascia contenente tre stelle sta a significare che esistono tre diverse diramazioni della casata originaria, mentre i colori delle due parti di cui si compone sono il blu di Serravalle e il rosso di Ceneda (il ramo coneglianese \u00e8 successivo a questi due). Il motto della famiglia \u00e8 \"Frangar non flectar, \"che significa mi spezzer\u00f2 ma non mi piegher\u00f2, per indicare un'integrit\u00e0 morale che non cede davanti a nessuna minaccia."}
{"id": "2587746", "revid": "767487", "url": "https://it.wikipedia.org/wiki?curid=2587746", "title": "Last Look at Eden", "text": "Last Look at Eden \u00e8 l'ottavo album in studio del gruppo musicale svedese Europe, pubblicato in Svezia il 9 settembre 2009 dalla Universal, mentre nel Regno Unito il 14 settembre dall'etichetta internazionale della Edel Music la earMUSIC.\nL'album, anticipato dal singolo \"Last Look at Eden\", \u00e8 stato pubblicato in almeno tre diverse edizioni, \u00e8 stato seguito anche dalla pubblicazione di un secondo singolo \"New love in Town\", una \"power ballad\" pubblicata nel settembre del 2009."}
{"id": "2587756", "revid": "767487", "url": "https://it.wikipedia.org/wiki?curid=2587756", "title": "Memoria Racetrack", "text": "La memoria Racetrack \u00e8 un tipo di memoria non volatile in fase di sperimentazione presso l'\"Almaden Research Center\" dell'IBM. Lo sviluppo \u00e8 affidato a un team guidato da Stuart Parkin. La memoria utilizza una corrente elettrica spin-polarizzata per muovere dei domini magnetici attraverso un filo di permalloy della lunghezza di circa 200 nm e uno spessore di 100 nm. Mentre la corrente attraversa il filo, i domini magnetici passano attraverso le testine di lettura/scrittura posizionate vicino al filo, che alterano i domini per registrare sequenze di bit. Una memoria racetrack \u00e8 composta da molti moduli composti da filo e testina. \nNel 2008 ne \u00e8 stata presentata una versione a 3 bit. Se lo sviluppo proceder\u00e0 con successo, le racetrack saranno in grado di offrire una densit\u00e0 maggiore rispetto ai dispositivi a stato solido, come le memorie flash o gli hard disk utilizzati attualmente, ma anche maggiori prestazioni durante le operazioni di lettura/scrittura. La racetrack \u00e8 un esempio di tecnologia che in futuro potrebbe essere adottato universalmente."}
{"id": "2587757", "revid": "339392", "url": "https://it.wikipedia.org/wiki?curid=2587757", "title": "Salernitana Calcio", "text": ""}
{"id": "2587764", "revid": "121511", "url": "https://it.wikipedia.org/wiki?curid=2587764", "title": "Paul C. Vogel", "text": ""}
{"id": "2587768", "revid": "120157124", "url": "https://it.wikipedia.org/wiki?curid=2587768", "title": "Brunelli", "text": "I Brunelli furono una dinastia di organari che oper\u00f2 tra il XVII e il XVIII secolo.\nLe origini.\nLe prime testimonianze sulla famiglia di organari si hanno in Piemonte intorno agli anni quaranta del seicento, quando vengono firmati i primi organi, da Carlo e da suo figlio Massimo. Poi, nel corso del Settecento si spostano a Milano, dove iniziano a costruire organi e a far manutenzione a quelli gi\u00e0 esistenti in citt\u00e0. Nel corso della sua prima visita in Italia, Mozart suon\u00f2 su un organo Brunelli nella chiesa di S. Antonio Abate di Milano, su cui compose il mottetto Exsultate, jubilate nel 1773. Il culmine della produzione organistica si ebbe con l'operato di Antonio Brunelli II, che mor\u00ec a Milano nel 1842. La dinastia di organari fin\u00ec col figlio di Antonio, Giovanni che fu maestro di cappella a S. Babila (Milano), ma non fu operoso come il padre."}
{"id": "2587769", "revid": "228587", "url": "https://it.wikipedia.org/wiki?curid=2587769", "title": "Enrico Falqui", "text": ""}
{"id": "2587770", "revid": "287204", "url": "https://it.wikipedia.org/wiki?curid=2587770", "title": "Jesus Luz", "text": "Biografia e carriera.\n\u00c8 il figlio di una parrucchiera e di un impiegato.\nLuz ottiene il primo contratto per una agenzia di moda nel 2005, a diciotto anni, quando viene scritturato dalla \"40 Graus Models di Sergio Mattos\" di Rio de Janeiro, per la quale lavora per tre anni.\nIn questo periodo Luz studia anche recitazione presso la \"Casa de Artes de Laranjeiras\", scuola di formazione principalmente per attori di telenovelas ed ottiene una piccola parte nella serie televisiva brasiliana \"As Pegadoras\" (\"Le peccatrici\"), in onda su Rede Globo.\nIl 16 dicembre 2008 viene scelto per posare per un servizio fotografico di Steven Klein per la rivista \"W\" al fianco della popstar Madonna. Dopo la pubblicazione del servizio, diverse riviste riportano il gossip di una relazione fra Luz e Madonna, contribuendo a rendere il modello internazionalmente noto.\nLuz ottiene quindi un contratto con la prestigiosa Ford Models di circa 135.000 dollari per servizio fotografico, diventando uno dei modelli pi\u00f9 pagati al mondo.\nNell'estate 2009 compare sulla copertina de \"L'Officiel Hommes\", fotografato da Milan Vukmirovic e viene scelto insieme ad Eva Herzigov\u00e1, David Gandy e altri modelli come testimonial della campagna pubblicitaria di \"Dolce e Gabbana\", ispirata al film \"Rocco e i suoi fratelli\", fotografato sempre da Steven Klein.\nNel giugno 2009 debutta sulle passerelle di Dolce &amp; Gabbana durante la settimana della moda di Milano. Jesus Luz ha lavorato inoltre per Pepe Jeans, Givenchy e Intimissimi.\n\u00c8 anche comparso nel video musicale di Madonna \"Celebration\".\nNel 2012, durante i mesi aprile e maggio, \u00e8 stato impegnato a girare il video della canzone \"Caliente\" della cantante rumena Inna sulle spiagge di Mar dei Caraibi e dell'Oceano Pacifico.\nNello stesso anno \u00e8 nel cast di \"Guerra dos sexos\".\nDi recente ha avviato anche una carriera da deejay.\nNell'autunno del 2013 partecipa come concorrente al programma di Rai Uno \"Ballando con le stelle\" al fianco della ballerina Agnese Junkure.\nNel 2020 recita nella serie Reality Z, prodotto originale Netflix"}
{"id": "2587774", "revid": "123329775", "url": "https://it.wikipedia.org/wiki?curid=2587774", "title": "Enrico Falqui (scrittore)", "text": "Biografia.\nNato nell'entroterra napoletano da genitori sardi, non aveva lauree o altri titoli, tuttavia fu autore di diversi saggi e importante curatore di bibliografie e antologie. Fu redattore-capo, dal 1929 al 1936 della rivista \"L'Italia Letteraria\", collaborando anche con numerose altre riviste, tra cui \"Humanitas\", \"Circoli\" (di cui fu condirettore con Adriano Grande), \"Quadrivio\", \"Pegaso\", \"Pan\", \"Primato\", \"Nuova Antologia\", \"Oggi\" e diverse altre.\nNel 1930 compil\u00f2 l'antologia \"Scrittori nuovi\", curata insieme a Elio Vittorini. Dal 1935 ebbe sodalizio affettivo e artistico con la scrittrice Gianna Manzini. Collabor\u00f2 anche a una raccolta di lessico marinaro (con Angelico Prati) in \"Dizionario di marina medievale e moderna\" (1937). Anche durante la seconda guerra mondiale (quando scrisse sulla \"Gazzetta del Popolo\" di Torino), e subito dopo (scrivendo su \"Risorgimento Liberale\") continu\u00f2 a difendere il valore della letteratura italiana del XX secolo. Cur\u00f2 poi dal 1948 la terza pagina de \"Il Tempo\". Le 10 serie di volumi \"Novecento letterario\" raccolgono la gran parte dei suoi interventi, ricchi di segnalazioni e scoperte. Fu, soprattutto per Dino Campana e Curzio Malaparte, scopritore di inediti e curatore di riferimento.\nNel periodo di collaborazione a \"L'Italia Letteraria\" scopr\u00ec e coinvolse come illustratore il pittore Scipione, la corrispondenza con il quale pubblic\u00f2 nel 1943. Era stato in precedenza consulente della casa editrice Carabba di Lanciano. Diresse poi diverse collane tra le quali \"Il centonovelle\" per Bompiani, \"Opera prima\" per Garzanti e \"II nuovo filo di Arianna\" per Vallardi. Cur\u00f2 gli indici di riviste storiche e le edizioni di opere di autori quali Bruno Barilli, Gasparo Gozzi, Enrico Pea, Scipione (\"Carte segrete\", 1943), Lorenzo Magalotti, Alberto Cecchi (\"La parete di cristallo \", scritti teatrali, 1943), Didimo Chierico, Torquato Tasso, Igor Man, Lina Pietravalle, Nino Savarese, Corrado Govoni, Giuseppe De Robertis, Vincenzo Cardarelli, oltre ai citati Campana e Malaparte.\nNel 1945 fond\u00f2 la rivista trimestrale \"Poesia\" che diresse fino all'ultimo numero del dicembre 1948, dalla sua abitazione romana nel rione Prati.\nLe sue carte e i volumi della sua biblioteca sono stati acquisiti nel 1976 dalla Biblioteca Nazionale Centrale di Roma dove \u00e8 stata allestita una sala a suo nome."}
{"id": "2587782", "revid": "385999", "url": "https://it.wikipedia.org/wiki?curid=2587782", "title": "Kwrite", "text": ""}
{"id": "2587783", "revid": "22475", "url": "https://it.wikipedia.org/wiki?curid=2587783", "title": "Capire", "text": "Capire \u00e8 una enciclopedia pubblicata in Italia dal 1962 al 1964 dalla Fratelli Fabbri Editori a fascicoli settimanali.\nStoria editoriale.\nDopo il successo di \"Conoscere\", la Fabbri decise di proseguire ulteriormente l'esperienza della vendita di opere enciclopediche a dispense settimanali acquistabili in edicola. \"Capire\" pu\u00f2 considerarsi una prosecuzione diretta di \"Conoscere\" seppure rivolta ad un pubblico pi\u00f9 adulto, soprattutto agli studenti delle medie superiori, definendosi \"Grande enciclopedia di formazione intellettuale\". Inoltre ne riprendeva alcune caratteristiche, come la distribuzione apparentemente casuale delle varie voci, rifiutando un ordine alfabetico o tematico; tuttavia le voci erano raggruppabili in alcune serie.\nL'opera faceva un ricco uso di immagini fotografiche e conteneva alcune rubriche volte a stimolare il lettore in attivit\u00e0 concrete: suggeriva e dava istruzioni, ad esempio, su come costruire un telescopio o una radio a galena.\nCome per \"Conoscere\" anche \"Capire\" si distingueva per serie caratterizzate dal colore della copertina. Una prima serie, denominata nera, si componeva di 208 fascicoli pubblicati tra il 1962 ed il 1963 e di 30 dischi, una seconda con copertina rossa pubblicata nel 1964 di 208 fascicoli e 48 dischi. L'opera veniva poi rilegata in 17 volumi pi\u00f9 altri 4, di minor formato, dedicati alla storia dell'uomo.\nEra tuttavia possibile acquistare i volumi gi\u00e0 rilegati, attraverso vendita per corrispondenza con abbonamento all'opera.\nVolumi di storia.\nI quattro volumi di appendice dedicati alla \"Storia delle civilt\u00e0 del mondo\" erano cos\u00ec strutturati:"}
{"id": "2587784", "revid": "834", "url": "https://it.wikipedia.org/wiki?curid=2587784", "title": "The Singles (Clash 2007)", "text": ""}
{"id": "2587787", "revid": "834", "url": "https://it.wikipedia.org/wiki?curid=2587787", "title": "The Singles (Box Set Clash)", "text": ""}
{"id": "2587790", "revid": "729019", "url": "https://it.wikipedia.org/wiki?curid=2587790", "title": "Abatao", "text": "Abatao \u00e8 un'isoletta appartenente all'atollo di Tarawa Nord, nelle Isole Gilbert, e fa parte della Repubblica di Kiribati. \u00c8 situata nella parte sud-orientale dell'atollo, subito dopo Buota, a circa 4,5\u00a0km dall'isola principale, Tarawa Sud."}
{"id": "2587793", "revid": "1005847", "url": "https://it.wikipedia.org/wiki?curid=2587793", "title": "Polka Party!", "text": "Polka Party! \u00e8 il quarto album del cantante statunitense \"Weird Al\" Yankovic, pubblicato nel 1986."}
{"id": "2587794", "revid": "1480390", "url": "https://it.wikipedia.org/wiki?curid=2587794", "title": "Palazzo Pretorio (Capodistria)", "text": "Il palazzo Pretorio \u00e8 un palazzo di Capodistria, in Slovenia.\nIn stile gotico veneziano, si trova nel centro cittadino nella storica piazza del Duomo, oggi piazza Tito (\"Titov Trg\"), ed \u00e8 il palazzo comunale della citt\u00e0.\nStoria.\nSin dal 1254 \u00e8 attestata la presenza di un edificio comunale nella piazza centrale di Capodistria. Dopo una rivolta nel 1348 fu costruito un nuovo palazzo, ancora incompleto quando fu distrutto dall'incendio appiccato dai genovesi nel 1380.\nLa costruzione dell'edificio attuale \u00e8 stata iniziata nel 1447 e poteva dirsi conclusa intorno alla met\u00e0 del XVI secolo. Fino alla caduta della repubblica di Venezia nel 1797, ha costituito la sede del potere civile. Durante il periodo austriaco, il sindaco risiedeva invece presso il palazzo dell'Armeria. Nel Novecento, dopo l'indipendenza della Slovenia dalla Repubblica Socialista Federale Jugoslava, \u00e8 iniziato un restauro, conclusosi nel 2001, che ha permesso il ritorno della sede comunale nell'edificio.\nDescrizione.\nIl palazzo, che chiude il lato meridionale della piazza Tito, si presenta come una costruzione merlata a due piani con due torri alle estremit\u00e0. Sulla facciata sono murate una statua romana di Cibele, quattro stemmi di podest\u00e0 veneziani, iscrizioni e leoni marciani. La merlatura risale al 1664. L'edificio presenta una scala esterna e sette arcate con una bocca di leone, un tempo usata per inserire fogli con denunce anonime nei confronti di cittadini o delle autorit\u00e0 pubbliche."}
{"id": "2587796", "revid": "31886", "url": "https://it.wikipedia.org/wiki?curid=2587796", "title": "Verbo ditransitivo", "text": "Nella grammatica, un verbo ditransitivo \u00e8 un verbo che regge un soggetto e due oggetti. Secondo alcune scuole di linguistica, questi oggetti possono essere chiamati \"diretti\" e \"indiretti\", o \"primari\" e \"secondari\", contrariamente ai verbi transitivi, i quali prendono soltanto uno, diretto, oggetto.\nNelle lingue distinte dal caso grammaticale, si \u00e8 soliti differenziare gli oggetti di un verbo ditransitivo usando, per esempio, il caso accusativo per l'oggetto diretto, e quello dativo per l'oggetto indiretto (ma questo allineamento morfologico non \u00e8 unico; vedi sotto). Nelle lingue senza caso morfologico (come in massima parte per l'inglese, italiano, spagnolo, ecc.) gli oggetti vengono distinti dall'ordine delle parole e/o dal contesto.\nUtilizzo inglese.\nL'inglese ha un numero di verbi generalmente ditransitivi, come \"give\" e \"grant\", e molti verbi transitivi che possono prendere un argomento aggiuntivo (in genere un beneficiario o obiettivo dell'azione), come \"pass\", \"read\", \"bake\", ecc.:\nLa grammatica inglese permette a queste frasi di essere scritte con o senza una preposizione (\"to\" o \"for\"):\nLa seconda forma (con la preposizione) \u00e8 corretta grammaticamente in ogni caso, ma in alcuni dialetti la precedente (senza preposizione) viene considerata sgrammaticata, o perlomeno suona innaturale, quando entrambi gli oggetti sono pronomi (come in \"he gave me it\", \"egli me lo dava\").\nTalvolta una delle forme viene percepita come errata per ragioni di idiosincrasia (Le lingue tendono ad essere fissate in una forma) o il verbo semplicemente impone uno dei modelli escludendo l'altro:\nIn alcuni dialetti inglesi, molti verbi normalmente non trattati come ditransitivi possono prendere un secondo oggetto che mostra un beneficiario, generalmente di un'azione eseguita per se stessi.\nInoltre, questo uso \u00e8 idiomatico e quindi arbitrario, imparato soltanto con l'esperienza.\nForma passiva.\nMolti verbi ditransitivi hanno una voce della forma passiva che pu\u00f2 reggere un oggetto diretto: \nAttiva:\nPassiva:\nNon tutte le lingue hanno la voce passiva, e qualcuna che ce l'ha (per es. il polacco) non permette che l'oggetto indiretto di un verbo ditransitivo sia promosso a soggetto tramite la passivizzazione, come accade in altre lingue (italiano, inglese, spagnolo, ecc.)\nVerbi ditransitivi attributivi.\nC'\u00e8 un tipo differente di verbo ditransitivo, dove i due oggetti sono semanticamente un'entit\u00e0 e una qualit\u00e0, una fonte e un risultato, ecc. Questi verbi attribuiscono un oggetto all'altro. In italiano sono per es. \"fare\", \"nominare\", \"chiamare\", \"fissare\" ed altri:\nAllineamento ditransitivo/monotransitivo.\nCome gli argomenti dei verbi intransitivi e transitivi sono allineati in una data lingua che permette una sorta di classificazione tipologica, l'allineamento tra argomenti di verbi monotransitivi e ditransitivi permette un altro tipo di classificazione. Se i tre argomenti di un tipico verbo ditransitivo sono definiti D (per Donatore; il soggetto di un verbo come \"dare\" in italiano), T (per Tema; normalmente l'oggetto diretto di un verbo ditransitivo italiano) e R (per Ricevente, normalmente l'oggetto indiretto in italiano), questi possono essere allineati con l'Agente e Paziente dei verbi monotransitivi e il Soggetto dei verbi intransitivi in molti modi, i quali non sono totalmente predetti dal fatto se la lingua sia accusativa, ergativa, o attiva. Il Donatore \u00e8 sempre o quasi sempre nello stesso caso come Agente, ma diverse lingue considerano allo stesso modo gli altri argomenti in modi differenti:"}
{"id": "2587797", "revid": "767487", "url": "https://it.wikipedia.org/wiki?curid=2587797", "title": "Due donne in gara", "text": "Due donne in gara (\"Personal best\") \u00e8 un film statunitense del 1982 diretto da Robert Towne.\nTrama.\nPer le Olimpiadi di Mosca 1980 due atlete americane sono in concorrenza per vincere. Tra le due, per\u00f2, nasce una relazione che, oltre a fare molto scandalo, non viene accettata dal loro allenatore, il quale era l'amante di una delle due."}
{"id": "2587800", "revid": "135224", "url": "https://it.wikipedia.org/wiki?curid=2587800", "title": "Ossa nasali", "text": ""}
{"id": "2587801", "revid": "106456", "url": "https://it.wikipedia.org/wiki?curid=2587801", "title": "Palazzi di Serravalle", "text": "Innumerevoli facciate secolari rendono di grande rilevanza storica e architettonica le vie di Serravalle di Vittorio Veneto. Questo centro di origini romane, si svilupp\u00f2 nel medioevo, giungendo alla massima fioritura economica ed artistica durante il Rinascimento, quando fu frequentato da grandi architetti, pittori ed umanisti.\nQuesta voce procede ad una descrizione storico-architettonica dei palazzi pi\u00f9 importanti, attraverso una suddivisione per contrade e piazze: nell'ordine via Roma, via Martiri della Libert\u00e0 e piazza Minucci, via dei Battuti e piazza Flaminio, via Casoni e il Foro Boario.\nVia Roma.\nVia Roma, anticamente detta via Riva, prima dell'occupazione degli austriaci, che nel XIX secolo aprirono una nuova strada che deviava il traffico proveniente dal Cadore, era l'unica via praticabile per entrare nel cuore di Serravalle da nord, dove Porta Superiore faceva da limite; a sud invece via Riva era delimitata da Porta dei Andre, andata distrutta e sostituita nel XVI secolo da un arco per Antonio Grimani, doge di Venezia.\nPalazzo Manarin.\nPalazzo Manarin \u00e8 un palazzo quattrocentesco, dimora dell'omonima famiglia, la quale fece affrescare l'intera facciata; oggi, malgrado la superficie pittorica sia andata per la gran parte perduta, restano alcuni frammenti, tra i quali, inserito fra due monofore del piano nobile, si vede, in buono stato, lo stemma gentilizio dei Manarin.\nPalazzo Casoni.\nPalazzo Casoni (detto Stella) \u00e8 un edificio del XVI secolo, dimora della famiglia omonima. La facciata asimmetrica, restaurata nel 1990, \u00e8 quella di un palazzo rinascimentale di tre piani pi\u00f9 ammezzato nel sottotetto: al piano terra le quattro arcate a tutto sesto del portico danno accesso al portale, che ha lo stemma della casata dei Casoni inserito in chiave di volta; ai due piani nobili centralmente, tra due coppie di monofore rettangolari, c'\u00e8 una trifora con balaustra, sporgente solo al primo; il sottotetto \u00e8 aperto da oculi. Tutte le aperture sono inserite in cornice lapidea.\nNel palazzo suddetto visse il poeta Guido Casoni.\nPalazzo Cesana \"della Riva\" poi Lucheschi.\nPalazzo Cesana di via Roma risale al XVII secolo ed \u00e8 considerato per attribuzione opera di Francesco Caprioli, scultore e architetto di Serravalle, al quale fu commissionato dalla nobile famiglia dei Cesana detti \"della Riva\". Restaurato tra gli anni settanta e ottanta, \u00e8 stato dichiarato bene culturale.\nLa facciata, caratterizzata da una lieve convessit\u00e0. Dietro l'edificio trova posto un cortile, nel quale sono dislocati diversi annessi, tra cui cantine e granai.\nPalazzo Costantini.\nIl palazzo della famiglia Costantini \u00e8 incastonato tra Palazzo Cesana Lucheschi e Palazzo Casoni; datato XIV secolo, la sua facciata, sviluppata in altezza e col portico aperto da una sola arcata, \u00e8 l'ammodernamento rinascimentale.\nUn tempo completamente affrescato, oggi conserva solo una parte della decorazione cinquecentesca, che ha beneficiato di un restauro conservativo negli anni 2000.\nPalazzo Casoni.\nPalazzo Casoni, con la sua facciata quattrocentesca restaurata negli anni 2000, \u00e8 l'ultima costruzione di via Roma prima di Porta Superiore.\nNel periodo napoleonico appartenne alla famiglia Chizzolini.\nLe caratteristiche architettoniche vedono il piano terra con il consueto portico, caratterizzato da due grandi archi a sesto ribassato, e i due piani nobili ingentiliti da monofore a tutto sesto distribuite asimmetricamente.\nVia Martiri della Libert\u00e0 e piazza Minucci.\nAnticamente via Martiri della Libert\u00e0 aveva il nome di \"Cal Granda\"; a met\u00e0 del suo corso, sul lato est, si apre una piazza, denominata Minucci per la presenza di un importante palazzo omonimo.\nPalazzo Troyer.\nPalazzo Troyer \u00e8 un palazzetto del XV secolo inserito tra Casa Bernardini (parte sinistra del complesso del Palazzo della Comunit\u00e0) e l'omonimo e pi\u00f9 imponente Palazzo Racola de Fontanellis Troyer.\nLa facciata \u00e8 ingentilita, al secondo piano, da una bifora a tutto sesto balaustrata e, al terzo piano, da due trifore gotiche. Sulla superficie e negli archetti del cornicione sono presenti dei resti di affreschi, i cui autori sono Dario da Treviso e lo Squarcione. Il palazzo ha una seconda facciata pi\u00f9 disadorna sulla calle posteriore.\nPalazzo Racola de Fontanellis Troyer.\nTra le facciate pi\u00f9 imponenti di Serravalle c'\u00e8 quella quattrocentesca di Palazzo Racola de Fontanellis Troyer, in stile gotico; essa si allunga sul lato occidentale di via Martiri, nel tratto tra piazza Flaminio e piazza Minucci.\nSopra le quattro arcate a tutto sesto del portico, i due piani nobili, presentano una forometria di grande pregio e disposta simmetricamente: il primo piano presenta lateralmente due quadrifore tra le quali si inseriscono due monofore con balaustra e una coppia di trifore; il primo piano invece, in luogo delle quadrifore ha coppie di monofore e, in luogo di monofore e trifore, due quadrifore: tutte le aperture sono ogivali e trilobate.\nL'intera superficie della facciata \u00e8 affrescata con decorazioni con elementi floreali e architettonici, ancora conservate in pi\u00f9 punti.\nPalazzo Filomena Marchi Vascellari ora Faganello.\nTra le maggiori architetture della Cal Granda, il quattrocentesco Palazzo Filomena Marchi \u00e8 inserito sul lato orientale. La sua costruzione risale al 1489, per volont\u00e0 dei Filomena e in luogo di un preesistente edificio duecentesco; nel XVIII secolo, l'originaria struttura sub\u00ec delle modifiche.\nLa facciata, decorata da affreschi quasi completamente perduti, \u00e8 disposta su tre livelli, col portico architravato e sostenuto da colonne doriche. Ai due piani nobili hanno rilievo le bifore centrali.\nPalazzo Sanfiori.\nEdificio del XV secolo, Palazzo Sanfiori \u00e8 dimora della storica famiglia locale dei Sanfiori, gi\u00e0 proprietaria in Cal Granda dell'omonima casa trecentesca, oltre che di altre dimore in campagna, come la Villa Sanfiori di Castello Roganzuolo. Nello specifico, questo palazzo fu voluto da Silvestro e Odorico nel 1499.\nSi tratta dell'edificio di quattro piani all'angolo nord di piazza Minucci, adiacente al teatro; la facciata, un tempo coperta da affreschi la cui presenza \u00e8 oggi solamente intuibile, presenta una forometria evidenziante i livelli, con al piano terra il portico, aperto da due arcate a tutto sesto. Ai piani nobili, la facciata si presenta divisa in due parti, con a sinistra due ordini di trifore, con l'apertura centrale arricchita dalla sporgenza di una balaustra (al primo piano in ferro battuto, al secondo in pietra), e a destra due monofore; il sottotetto, percorso in alto da cornicione dentellato, ha quattro finestre di dimensioni minori.\nTeatro Sociale di Serravalle.\nEdificio che si allunga sull'intero lato nord di Piazza Minucci, il Teatro Sociale o Teatro \"Lorenzo Da Ponte\" \u00e8 una struttura neoclassica di due piani, edificata tra 1842 e 1879 e progettata da Giuseppe Segusini. All'interno, l'assetto originario \u00e8 andato perduto causa la trasformazione in cinema negli anni cinquanta; tuttavia, il restauro degli anni duemila ha ripristinato la funzione di teatro.\nLoggia dei Grani.\nAdiacente al teatro e incorniciata dal verde del colle di Sant'Antonio (dove si vedono i ruderi dell'antica chiesa omonima), la Loggia dei Grani chiude il lato ovest di Piazza Minucci. Si tratta di un complesso tardo ottocentesco, realizzato su un progetto di Giuseppe Segusini, ma successivamente rivisitato; l'impianto neoclassico \u00e8 evidenziato da un colonnato architravato, sopra il quale si forma una terrazza balaustrata e impreziosita da sculture.Era il centro economico di Serravalle, dove si svolgeva il mercato coperto.\nPalazzo Arrigoni Gaiotti.\nFacciata quattrocentesca posta a sinistra del complesso di Palazzo Minucci e di fronte al Teatro Sociale, Palazzo Arrigoni Gaiotti si dispone su tre livelli, con al pian terreno il consueto portico aperto da archi a tutto sesto. La forometria dei piani superiori si caratterizza per la presenza di due ordini di trifore al centro, entrambi dotati di raffinate balaustre con colonnine ioniche. Sotto il cornicione si conserva traccia degli affreschi che Lodovico Chio realizz\u00f2 nel 1522, oggi quasi del tutto cancellati.\nPalazzo Minucci poi De Carlo.\nGrande complesso realizzato per volont\u00e0 di Minuccio Minucci tra il XVI e il XVII secolo, Palazzo Minucci De Carlo si compone di un corpo centrale su tre livelli, con ai lati due ali simmetriche di due piani e a sinistra una cappella privata dedicata a santa Croce.\nNel suo insieme, la grande facciata sulla Cal Granda si mostra sostenuta da nove arconi a tutto sesto bugnati e con mascherone in chiave di volta, con il sottoportico coperto da volte a crociera, dove si aprono le porte del piano terra e le finestre del mezzanino. Al primo piano, al centro di una fila di monofore a tutto sesto in cornice lapidea, si pone una grande quadrifora con parapetto. Al secondo piano, di altezza inferiore, vi sono otto aperture quadrate, alle quali corrispondono, sotto lo spesso cornicione dentellato, otto oculi. I livelli sono divisi da cornici marcapiano, mentre al centro del terzo piano si sporge, in pietra e di grandi dimensioni, lo stemma della famiglia Minucci.\nIl secondo nome del palazzo si deve al fatto che Giuseppe De Carlo lo acquist\u00f2 dai Minucci a met\u00e0 del XIX secolo; a suo nipote Giacomo Camillo si deve la modernizzazione degli interni, con opere e arredamenti in stile decadentista-dannunziano, attuale patrimonio della \"Fondazione Minuccio Minucci\", da lui voluta.\nPalazzo Brocca.\nSull'angolo tra piazza Minucci e via Martiri della Libert\u00e0 si colloca Palazzo Brocca; dell'originario aspetto cinque-secentesco resta solo la seconda facciata sulla via, sviluppata in altezza e adiacente a Casa Sanfiori. Tale prospetto \u00e8 disposto su quattro livelli: il piano terra con il portico aperto da due archi a tutto sesto; il primo piano con una bifora balaustrata a cui \u00e8 appaiata una monofora rettangolare per lato; il secondo piano con quattro aperture rettangolari inserite in un'unica cornice lapidea.\nLa famiglia dei committenti di questo palazzo, i Brocca, era nota per avere nelle sue fila orafi e argentieri di grande perizia.\nCasa Sanfiori.\nTra i palazzi pi\u00f9 antichi di via Martiri della Libert\u00e0 c'\u00e8 Casa Sanfiori, del XIV secolo, cos\u00ec denominata anche per distinguerla dal vicino palazzo omonimo.\n\u00c8 una facciata di soli due piani, con due arcate a tutto sesto del portico al piano terra e al piano nobile un'apertura rettangolare con balaustra a destra, mentre a sinistra due bifore gotiche, che evidenziano l'origine medievale della casa.\nSulla facciata a mattoni si nota la presenza quasi impercettibile di decorazioni pittoriche.\nPalazzo Pancetta \"De Venetiis\".\nRealizzato nella prima met\u00e0 del Cinquecento per volere di Antonio Pancetta \"De Venetiis\", il palazzo omonimo \u00e8 stato successivamente delle famiglie Altan e Serafini.\nLa facciata, posta di fronte a quella di Palazzo Sarcinelli, \u00e8 di due piani con mezzanino e ammezzato nel sottotetto e impreziosita da affreschi monocromi rinascimentali, che la critica attribuisce alla scuola del Pordenone. Tre arconi a tutto sesto sostengono il piano nobile, abbellito centralmente da una trifora con parapetto sporgente, inserita tra due coppie di monofore. Il sottotetto ha sei aperture quadrangolari di piccole dimensioni, in simmetria con quelle del primo piano.\nPalazzo Sarcinelli.\nEdificio del primo XVI secolo, Palazzo Sarcinelli \u00e8 uno dei pi\u00f9 importanti di Serravalle: oltre che sede della nota famiglia Sarcinelli, \u00e8 considerato luogo tizianesco, per la presenza della figlia del Vecellio.\nVia dei Battuti e piazza Flaminio.\nLungo il Meschio passa una calle che congiunge l'area dell'ex Scuola dei Battuti con piazza Flaminio: si tratta di via dei Battuti, dove sorgono Casa Varnier e Casa Gandini; elementi maggiormente suggestivi di questo breve percorso sono i muretti in pietra con contrafforti, costruiti nel Cinquecento per far da deviazione a questo tratto di Meschio, dividendolo in due canali paralleli.\nIl portico di Casa Gandini d\u00e0 accesso a piazza Flaminio, luogo di antichissima origine, che ha assunto l'attuale aspetto nell'Ottocento su quello che era il \"Phorum Serravalli\". Gli austriaci fecero ridurre o abbattere alcune architetture, edificando l'arco del lato nord, detto appunto \"austriaco\", deviando l'Alemagna, il cui precedente tracciato riguardava via Roma.\nCasa di Delfino Varnier detto \"Peo\".\nLungo via dei Battuti, costeggiata a est dal Meschio, si incontra una casa dal vecchio intonaco, disposta parte su tre parte su due piani, sulla cui facciata una lapide commemorativa ricorda la presenza del pittore serravallese Delfino Varnier detto \"Peo\", la cui famiglia possedeva una vecchia osteria, che ancora oggi ha luogo qui e nella quale sono custoditi numerosi quadri dell'artista.\nCasa Gandini gi\u00e0 Armellin.\nUltimo palazzo di via dei Battuti, facente angolo col lato sud di piazza Flaminio, Casa Gandini, detta anche Casa di Salomone, \u00e8 tra le pi\u00f9 antiche abitazioni di Serravalle, sorta nel Trecento e sopravvissuta all'alluvione del 1521, malgrado la sua adiacenza al fiume Meschio.\nElementi architettonici di particolare interesse sono i cinque archi a sesto ribassato del sottoportico e la bifora balaustrata della facciata sul Meschio; tale facciata si distingue per la caratteristica tipologia a capanna.\nPalazzo Cesana.\nFacciata principale del lato nord di piazza Flaminio, Palazzo Cesana \u00e8 un'architettura quattrocentesca di grande importanza storico-architettonica, Donato Cesana \"della Piazza\" lo commission\u00f2 nel 1485 all'architetto Pisano di Treviso. Disposto su quattro livelli, questo edificio \u00e8 sviluppato in altezza e in profondit\u00e0; la facciata si caratterizza per avere tre monofore a tutto sesto per piano, mentre al piano terra un basso portico aperto da due archi sostenuti da tre colonnine in pietra di ordine composito.\nSulla superficie della facciata e del lato destro di Palazzo Cesana si vedono, pur in gran parte compromessi, gli antichi affreschi, ricchi di decorazioni e iscrizioni, tra le quali \u00e8 presente il Cristogramma \"JHS\", probabile richiamo al suo divulgatore San Bernardino da Siena, presente a Serravalle nel 1423.\nNel sottoportico trova spazio, sopra l'arcata di sinistra comunicante col palazzo adiacente, un affresco tardo quattrocentesco ben conservato: \"Madonna con Bambino\" di Antonello da Serravalle (attribuzione). La Madonna, in abito rosso coperto parzialmente da un mantello blu bordato di bianco, \u00e8 rappresentata seduta su un trono con baldacchino scolpito, mentre il Bambin Ges\u00f9, visto di profilo, \u00e8 in piedi sulla gamba sinistra della madre, abbracciandola col braccio destro.\nPalazzo Todesco gi\u00e0 Cesana Bonaccorsi.\nPalazzo Todesco si trova alla confluenza di via Roma con la Statale Alemagna, in adiacenza con l'arco austriaco. Sorto tra il XV e il XVI secolo come dimora della famiglia Cesana, il palazzo ha una facciata caratterizzata da un grande e alto portico che interessa piano terra e mezzanino; sopra, i due piani nobili, secondo una disposizione simmetrica, hanno ciascuno due bifore a tutto sesto, alternate da monofore rettangolari. Da qui si accede a Via Roma, ove si trova il \"Castrum Serravallensis\".\nPalazzo Torres gi\u00e0 Cesana Pesaro.\nAdiacente al Palazzo della Comunit\u00e0 e separato da esso solo dalla presenza del sottoportico che d\u00e0 accesso alla \"contrada de Piai\", dove visse il pittore rinascimentale Francesco da Milano, sorge Palazzo Torres, oggi sede della sezione archeologica del \"Museo del Cenedese\". Eretto intorno al 1502, data presente in una lapide qui affissa, il palazzo si allunga all'imbocco di via Roma, uscendo da piazza Flaminio.\nLa facciata si articola su tre livelli: il pian terreno con un porticato a tre archi a tutto sesto, sostenuti da colonne parzialmente interrate nel declivio della calle; due piani nobili con monofore a tutto sesto in cornici lapidee lavorate; un ampio cornicione dentellato nel sottotetto, nel quale si aprono piccole finestre rettangolari.\nPalazzo della Comunit\u00e0 e Torre Civica.\nComplesso sviluppatosi tra XIV e XV secolo, il palazzo che faceva da sede alla \"Magnifica Comunit\u00e0 Serravallese\", alle dipendenze della Serenissima, \u00e8 il lato occidentale di piazza Flaminio, incorniciato dal verde del rilievo retrostante. Il Palazzo della Comunit\u00e0 fu edificato su edifici preesistenti per volont\u00e0 di Gabriele Venier, podest\u00e0 nel 1462.\nNello stesso Quattrocento, dopo il completamento del palazzo nel 1476 sotto il podest\u00e0 Domenico Venier, furono commissionati a Dario da Treviso (attribuzione) gli affreschi della facciata, ancora in buono stato: essi rappresentano elementi geometrici e decorativi, mentre centralmente in alto spicca il leone di San Marco, piuttosto compromesso dal saccheggio attuato nel 1797 durante l'invasione napoleonica.\nIl Palazzo della Comunit\u00e0 divenne municipio di Serravalle tra 1808 e 1866, data dell'unificazione con Ceneda, mentre nel 1938 vi fu inaugurato il Museo del Cenedese, ancora attivo, la cui fondazione (postuma) si deve all'impegno di Francesco Troyer.\nLa facciata, di grandissima eleganza, si dispone su due piani: al pian terreno un'ampia loggia \u00e8 aperta da tre archi a tutto sesto sostenuti da colonne e arricchiti da stemmi; il piano nobile mostra due trifore gotiche, tra le quali si colloca, sotto il leone di San Marco, una monofora rettangolare con balaustra sporgente.\nA sinistra della loggia, si innalza la trecentesca Torre Civica, sottile edificio in stile romanico-gotico, aperto solamente, in alto, dalla bifora della cella campanaria e, alla base, da un archetto ogivale. La superficie della facciata \u00e8 coperta da affreschi e da due grandi quadranti di orologio: quello superiore \u00e8 datato 1487, epoca dell'innalzamento della torre, quello inferiore invece si deve al secolo precedente, forse al 1334, essendo, tra gli orologi di questa tipologia, uno dei pi\u00f9 antichi d'Europa; andato inizialmente perduto, fu ritrovato nei restauri degli anni novanta del Novecento.\nCasa Bernardini.\nIncastonata tra Palazzo Troyer e la Torre Civica, Casa Bernardini \u00e8 un palazzetto sviluppato in altezza che fonda la sua storia nel Quattrocento, legandola inscindibilmente a quella del Palazzo della Comunit\u00e0 gi\u00e0 nel Cinquecento.\nI quattro livelli evidenziati dalle forme della facciata hanno numerose peculiarit\u00e0: al piano terra un portico aperto da un solo arcone a tutto sesto; al primo piano tre monofore rettangolari con cornice lavorata, quella centrale dotata di balaustra; al secondo piano due monofore rettangolari ai lati e una bifora murata al centro, di cui rimangono in rilievo i contorni lapidei; al terzo piano due aperture minori e un sottile cornicione.\nTutta la superficie \u00e8 interessata da affreschi rinascimentali, in parte ben conservati: degna di nota \u00e8 una \"Madonna col Bambino\" sopra la finestra centrale del primo piano.\nVia Guido Casoni.\nAntica \"contrada Tiera\", l'attuale via Casoni \u00e8 la strada che collega l'area del Foro Boario e il Duomo di Serravalle, correndo parallela alla \"Cal Granda\" a sinistra del Meschio.\nSu questa via si affacciano un gran numero di palazzi, tra i quali la casa dell'umanista Marcantonio Flaminio e quella del pittore Antonello da Serravalle.\nPalazzo Borsoi.\nTra le facciate del lato orientale della via si trova Palazzo Borsoi, dal nome dell'omonima famiglia locale. Costruito nel Seicento, consta di tre piani pi\u00f9 un sottotetto, le cui piccole aperture si organizzano sotto un elegante cornicione a dentelli. La forometria rettangolare dei due piani nobili si interrompe al primo piano, lasciando spazio centralmente a una spaziosa trifora a tutto sesto, con mascheroni in chiave di volta e balaustra sporgente in pietra. Quattro archi a sesto ribassato danno luce al portico del piano terra.\nPalazzo Cavalcanti Casoni detto \"Il cason\".\nLa facciata maggiore del lato occidentale di via Casoni \u00e8 \"Il cason\", ossia Palazzo Cavalcanti Casoni, dimora dello stesso Guido Casoni che d\u00e0 il nome alla strada. Si tratta di un palazzo quattrocentesco in stile gotico, la cui facciata presenta le seguenti caratteristiche: \nLa facciata posteriore ripete ai piani nobili scelte stilistiche affini, con due ordini di bifore in luogo delle trifore; elemento nuovo sono due finestre rettangolari con balaustre sporgenti, che consentono un'ampia veduta che d\u00e0 sul Meschio, sulle facciate dei palazzi di via dei Battuti e sul retro di quelli della \"Cal Granda\".\nPalazzo Flaminio.\nPrima di descrivere il palazzo, si ritiene utile aprire una breve nota. Marcantonio Flaminio (Serravalle, 1497 - Roma, 17 febbraio 1550) nacque da Giannantonio Zarrabini, detto \"Flaminio\" (Imola, 1464, - Bologna, 1536), letterato e religioso molto stimato. Il padre assunse il cognome Flaminio attinto dai classici (o forse dalla stessa Imola). Si trasfer\u00ec a Serravalle nel 1485, chiamatovi ad insegnare dal Consiglio del Comune: qui spos\u00f2 Veturia ed ebbe quattro figli, tra cui Marcantonio, che ebbe proprio nel padre Giovannantonio il suo primo insegnante. Anch'egli, come il padre, si form\u00f2 nello Studio bolognese. Nella citt\u00e0 felsinea venne in contatto con letterati molto prestigiosi, quali Achille Bocchi, Pietro Pomponazzi, Ludovico Boccadiferro, il domenicano Leandro Alberti, Quirino Amaseo e altri. Mentre alla sua frequentazione dello Studio di Padova \u00e8 da far risalire la conoscenza e amicizia con Pietro Bembo e forse con Reginald Pole. Fu uno dei maggiori eruditi del secolo, molto bello, elegante nella persona, dai modi cortesi e signorili, parlatore brillante e colto. Sebbene conscio del proprio valore, era misurato e attento a non soverchiare gli altri nella conversazione, spinto da un'intima modestia e da una sensibilit\u00e0 vivissima che lo portava ad apprezzare e riconoscere i meriti altrui. Marcantonio aveva tutte le doti per attirarsi la benevolenza e la simpatia di quanti lo avvicinavano. A Serravalle fond\u00f2 una Scuola di grammatica molto rinomata, che venne frequentata non solo dai cittadini, ma anche da giovani nobili forestieri. Marcantonio fu caro a Papa Leone X ed ai pi\u00f9 celebri uomini del suo tempo. Pass\u00f2 ammirato alle corti di Roma, Urbino, Mantova, Napoli, Venezia, Genova e Milano. Fu al servizio del protonotario Stefano Sauli, del datario Mario Gilberti vescovo di Verona, e del cardinale Reginald Pole, suo intimo amico; Papa Paolo III gli offr\u00ec l'Ufficio di Segretario, ma Flaminio non accett\u00f2. Mor\u00ec a Roma, in casa del cardinale Pole il 17 febbraio 1550. \nPalazzo Flaminio \u00e8 un tipico palazzo rinascimentale con portico aperto da due arconi al piano terreno e due serie di monofore a tutto sesto ai piani nobili, pi\u00f9 le piccole aperture quadrangolari del sottotetto.\nConfinante con Palazzo Cavalcanti Casoni per mezzo di un cortile, Palazzo Flaminio \u00e8 un'architettura del Quattrocento; fu commissionato dalla famiglia Flaminio-Zarrabini, importante soprattutto per aver dato i natali all'umanista e poeta Marcantonio Flaminio, che qui visse.\nLa facciata \u00e8 quella di un tipico palazzo rinascimentale, con un portico aperto da due arconi al piano terra e due serie di monofore a tutto sesto ai piani nobili, pi\u00f9 le piccole aperture quadrangolari del sottotetto. Sulla superficie intonacata di giallo, sopravvive un unico frammento di affresco, rappresentante lo stemma della famiglia Flaminio: una stella dorata su sfondo argentato e due delfini su sfondo rosso.\nCasa Antonello.\nPiccolo edificio disposto su tre livelli pi\u00f9 ammezzato nel sottotetto, Casa Antonello risale al XV secolo; la sua facciata \u00e8 semplice, con un portico a due arcate ogivali e, ai due piani nobili due monofore rettangolari, collocate simmetricamente e inserite inscritte in cornice lapidea.\nLa casa prende nome da Antonello da Serravalle, pittore attivo nel Quattrocento, del quale questa abitazione \u00e8 ritenuta essere, secondo tradizione, la dimora.\nNel sottoportico \u00e8 conservato un affresco di anonimo XVII secolo di area veneta, raffigurante una \"Crocefissione\" e restaurato nel 2004 dal \"Lions Club Vittorio Veneto\".\nPalazzo Galletti.\nUltimo palazzo del lato orientale di via Casoni, all'angolo con via Calcada, Palazzo Galletti trova le sue origini nel XVI secolo, come dimora della nota famiglia locale. Le peculiarit\u00e0 della sua facciata sono il portico, con otto arcate a tutto sesto sostenute da nove colonne ioniche e la grande trifora del piano nobile, posta nella met\u00e0 sinistra, sostenuta da due colonne rosa e dotata di balaustra. Manca di un'arcata che venne demolita nel 1930 per allargare via Calcada. Le restanti aperture sono monofore quadrangolari inserite in cornice lapidea.\nForo Boario.\nL'area denominata Foro Boario \u00e8 una piazza all'estremit\u00e0 sud del centro storico di Serravalle, fuori le mura e delimitata a ovest dal Meschio; \u00e8 il luogo in cui si teneva l'antico \"marc\u00e0 de le bestie\" (mercato del bestiame).\nOspedale Vecchio.\nLa struttura pi\u00f9 importante che qui si affaccia, con la sua pianta \"a U\", \u00e8 il vecchio ospedale (con sede qui fino agli anni 1970), gi\u00e0 sede della confraternita dei Battuti: questa grande struttura, oggi restaurata, \u00e8 stata rimaneggiata e ricostruita nel XIX secolo, in luogo di quella originaria. L'ala orientale complesso \u00e8 sede di un istituto scolastico, quella orientale, dove sorge la chiesetta di San Giuseppe, di diverse attivit\u00e0.\nL'ex ospedale \u00e8 un palazzo di tre piani, con linee che richiamano il gotico che probabilmente caratterizzava il preesistente ospedale dei Battuti. La facciata posteriore, adiacente all'antica chiesa di San Lorenzo dei Battuti, ha un lungo porticato con arcate ogivali."}
{"id": "2587802", "revid": "111319", "url": "https://it.wikipedia.org/wiki?curid=2587802", "title": "Jing Zhao", "text": ""}
{"id": "2587805", "revid": "1543377", "url": "https://it.wikipedia.org/wiki?curid=2587805", "title": "Wojciech Weiss", "text": "Nato in Bucovina (nell'attuale Romania) da una famiglia polacca in esilio, abbandon\u00f2 presto gli studi musicali per potersi iscrivere all'Accademia di Belle Arti di Cracovia (della quale divenne in seguito professore e rettore) dove segu\u00ec gli insegnamenti di Leon Wycz\u00f3\u0142kowski. Completati gli studi viaggi\u00f2 l'Europa per perfezionarsi, soggiornando a Roma, Firenze e Parigi.\nNel suo percorso artistico ha abbracciato vari stili e correnti; dopo una parentesi espressionista, dal 1905 il suo interesse si \u00e8 volto verso il Colorismo. \u00c8 in seguito diventato uno dei primi disegnatori di manifesti Art Nouveau in Polonia. \nWeiss \u00e8 morto nel 1950 a Cracovia; molte sue opere sono oggi esposte nei musei Nazionali di Pozna\u0144, Varsavia e Cracovia"}
{"id": "2587807", "revid": "913245", "url": "https://it.wikipedia.org/wiki?curid=2587807", "title": "Zhao Jing", "text": "Alle Olimpiadi di Pechino 2008 ha vinto la medaglia di bronzo nella Staffetta 4x100\u00a0m misti, ai Mondiali 2009 di Roma ha vinto l'oro nei 50\u00a0m dorso, con il nuovo record mondiale di 27\"06 e nella Staffetta 4x100\u00a0m misti, stabilendo anche qui il record mondiale con il tempo di 3'52\"19."}
{"id": "2587808", "revid": "287204", "url": "https://it.wikipedia.org/wiki?curid=2587808", "title": "Roccafinadamo", "text": ""}
{"id": "2587813", "revid": "111319", "url": "https://it.wikipedia.org/wiki?curid=2587813", "title": "Huijia Chen", "text": ""}
{"id": "2587814", "revid": "38120", "url": "https://it.wikipedia.org/wiki?curid=2587814", "title": "Even Worse", "text": "Even Worse \u00e8 il quinto album studio di \"Weird Al\" Yankovic edito nel 1988."}
{"id": "2587815", "revid": "339392", "url": "https://it.wikipedia.org/wiki?curid=2587815", "title": "Raikage", "text": ""}
{"id": "2587817", "revid": "1543377", "url": "https://it.wikipedia.org/wiki?curid=2587817", "title": "Chen Huijia", "text": "Alle Olimpiadi di Pechino 2008 \u00e8 arrivata 12\u00aa nei 100\u00a0m rana.\nAi Mondiali 2009 di Roma, ha vinto l'oro nella Staffetta 4x100\u00a0m misti, stabilendo il record mondiale con il tempo di 3'52\"19."}
{"id": "2587819", "revid": "125063535", "url": "https://it.wikipedia.org/wiki?curid=2587819", "title": "Melita Toniolo", "text": "Biografia.\nCarriera artistica.\nOriginaria di Cavri\u00e8 di San Biagio di Callalta, a pochi chilometri di distanza dalla Citt\u00e0 di Treviso, nel 2003 inizi\u00f2 la sua carriera di fotomodella. Negli anni successivi partecip\u00f2 a diversi concorsi di bellezza minori, oltre a comparire come ospite e valletta in alcune trasmissioni dell'emittente locale Antenna Tre Nordest. La sua prima apparizione in una rete televisiva nazionale fu nel programma di Italia 1 \"Distraction\" nel 2006: nello stesso anno e sulla stessa rete, fu anche una delle \"sexy casalinghe\" de \"Le Iene\".\nNel gennaio 2007 divenne una delle concorrenti della settima edizione del \"Grande Fratello\", reality show condotto da Alessia Marcuzzi su Canale 5, eliminata nella nona puntata con il 73% dei voti, in cui ha riscosso successo e notoriet\u00e0: successivamente, pos\u00f2 per diversi calendari, tra cui quello senza veli per il programma di Italia 1 \"Lucignolo\", del quale fu inviata nelle estati 2007 e 2008 col soprannome di \"Diavolita\", riscuotendo un notevole successo. Nell'estate 2007 fece scalpore un suo servizio fotografico sopra il monumento di Alberto Burri a Gibellina, un monumento presente nel guinness dei primati come una delle maggiori sculture esistenti. Dall'ottobre 2007 all'aprile 2008 Melita ha condotto, alternandosi con Alessia Fabiani, \"Camerino virtuale - The Box Game\" su Italia 1. Debutt\u00f2 al cinema come attrice perch\u00e9 nel corso del 2007 ha recitato nel film \"A Light of Passion\", diretto da Ulderico Acerbi.\nNell'autunno 2007 fu scritturata, insieme a Enzo Iacchetti e Giobbe Covatta, in \"Medici miei\", sit-com trasmessa nell'autunno 2008 su Italia 1. Nell'inverno 2008 ha condotto (insieme a Ciccio Valenti e Federica Panicucci) \"Candid Camera Show\" su Italia 1, nella primavera 2008 ha condotto (insieme a Rosario Rannisi) \"Rubacuori\" su Match Music e nell'autunno 2008 partecip\u00f2 alla terza edizione de \"La talpa\", un reality show condotto da Paola Perego su Italia 1, in cui si classific\u00f2 al terzo posto, riscuotendo un notevole successo di critica e di pubblico. Nel dicembre 2008 divenne opinionista fissa in \"Quelli che il calcio e...\" su Rai 2; l'incarico cess\u00f2 nel giugno 2016.\nDopo essere stata su Canale 5 prima a \"Questo Capodanno\", il veglione condotto da Paola Perego, come soubrette e poi all'edizione invernale di \"Scherzi a parte\" (condotta da Bel\u00e9n Rodr\u00edguez insieme a Teo Mammucari e Claudio Amendola) in qualit\u00e0 di \"vittima\", nel 2009 torn\u00f2 su Italia 1 partecipando nello show di Ale e Franz \"Buona la prima\" e diventando (insieme a Cristina Del Basso, Raffaella Fico e Francesca Fioretti) una delle vallette dello show comico \"Colorado\" (sia nell'edizione primaverile di Brescia-Braida che nell'edizione autunnale di Brescia-Savino).\nNell'estate 2009 fu una delle conduttrici di \"Real TV\" su Italia 1: lo sar\u00e0 anche nelle estati del 2010 e del 2011. Nel gennaio 2010 pos\u00f2 senza veli per l'edizione britannica della celebre rivista internazionale \"FHM\" (per poi posare per l'edizione italiana di FHM nell'ottobre 2012). Nel luglio 2010 fu inviata, insieme a Raffaella Fico, di \"Mitici '80\", programma di Italia 1 condotto da Sabrina Salerno, e in quel periodo Melita Toniolo pos\u00f2 senza veli per la copertina, il servizio fotografico e il calendario di \"Playboy Italia\".\nNell'agosto 2010 ha partecipato al rotocalco di News Mediaset \"Bikini\" su Canale 5 e al calendario di quel programma. Dal settembre 2010 Melita (insieme a Veronica Ciardi e Raffaella Fico) \u00e8 una delle conduttrici a rotazione di \"Animal Real TV\" su Animal Planet (SKY). Nell'autunno 2010 entr\u00f2 a far parte del cast di \"Una cella per due\", un film comico diretto da Nicola Barnaba che poi usc\u00ec al cinema il 4 marzo 2011 con buon successo. Sempre nell'autunno 2010, Melita venne scritturata per la seconda stagione della sitcom di Italia 1 \"SMS - Squadra molto speciale\" (e in seguito pure per la terza stagione). Nella stagione 2010-2011 ha partecipato a \"Paperissima\" su Canale 5; il 16 dicembre 2010 fu (insieme a Elena Santarelli) inviata dai campi sportivi dello Stadio Flaminio di Roma per la partita di calcio benefica \"Finale Mediafriends Cup 2010\" trasmessa in prima serata su Canale 5 con la conduzione di Federica Panicucci insieme a Alfonso Signorini. Il 31 dicembre 2010 partecip\u00f2 (con Serena Garitta e Veronica Ciardi) a \"Capodanno Cinque\" sotto la conduzione di Barbara D'Urso.\nNel 2011 viene scelta dalla casa di moda \"S'Agap\u00f2\" come testimonial della campagna pubblicitaria di san Valentino, quindi \u00e8 stata testimonial di \"Diavolita Poker\" partecipando anche a un documentario sul Poker e poi nella primavera dello stesso anno inizialmente entr\u00f2 nel cast del film \"Poker Generation\" nella parte della co-protagonista femminile di Francesca Fioretti, ma poi dovette rinunciare a questo incarico per pregressi impegni contrattuali con Mediaset e quindi nell'estate 2011 partecip\u00f2 a \"Quelli del Papeete\", sitcom di Italia 1 ambientata nel celebre locale romagnolo. Dal novembre 2011 al marzo 2012 Melita Toniolo ha girato l'Italia conducendo il festival \"Colorado Tour\" e dal settembre 2012 \u00e8 tornata in televisione recitando in \"SPA\", una sitcom diretta e prodotta da Gianfranco Nullo trasmessa su Italia 1 e Italia 2 nella stagione 2012-2013.\nNell'autunno 2012 viene confermata di nuovo la sua partecipazione, come modella, alla campagna pubblicitaria della casa di moda \"Frusc\u00eco\" per il secondo anno consecutivo ed \u00e8 stata tra le madrine della sfilata organizzata da Massimo Rebecchi. Insieme al comico Omar Fantini, dal 6 dicembre 2012 Melita \u00e8 impegnata, per 12 puntate settimanali, nella conduzione di \"Metropolis\", uno show comico di Comedy Central simile al pi\u00f9 noto programma di Rai 2 \"Made in Sud\". Nell'estate 2013 \u00e8 stata impegnata con il tour estivo di Radio Bruno perch\u00e9 \u00e8 stata anche conduttrice radiofonica o ospite in vari spazi in radio dal 2010; nello stesso periodo Melita \u00e8 anche \"Mascotte della nazionale del Rugby italiano\" e \"Ambasciatrice del marchio Coltril\" per la stagione pubblicitaria 2013-2014 con i relativi manifesti. Nel settembre 2013 ha partecipato ai vari eventi di \"Stroili Oro\" e \"Blue Fashion\".\nNel dicembre 2013 diventa uno dei volti femminili di punta di Comedy Central insieme a Margherita Zanatta e Justine Mattera; per quel canale la Toniolo dall'11 dicembre 2013 \u00e8 ritornata a condurre insieme a Omar Fantini la seconda stagione (composta da 12 puntate settimanali in prima serata) di \"Metropolis\" e in aggiunta a quanto detto lei conduce anche uno spazio tutto noto come \"Mini Metropolis\" e quindi conduce insieme a Omar Fantini anche il nuovo show \"Super Metropolis\". Il 31 dicembre 2013 \u00e8 stata la madrina dell'evento \"Palasport Mirandola\". Dal 2014 \u00e8 il nuovo volto del marchio \"Solo 50 centesimi\" oltre a fare numerosi servizi sul marchio. Nella primavera 2014 torna su Italia 1 come inviata del rotocalco televisivo di Videonews \"Lucignolo 2.0\", condotto da Enrico Ruggeri e Marco Berry.\nVita privata.\n\u00c8 stata legata sentimentalmente dal 2007 al 2009 con l\u2019attore Alessandro Tersigni. Fidanzata con il comico Andrea Vigan\u00f2 (in arte Pistillo) dal 2015, il 9 giugno 2017 la coppia annuncia di essere in attesa di Daniel, il loro primo figlio, nato il 14 dicembre 2017."}
{"id": "2587820", "revid": "22475", "url": "https://it.wikipedia.org/wiki?curid=2587820", "title": "The Plan (rivista)", "text": "The Plan - Architecture and Technologies in Detail, \u00e8 una rivista internazionale di Architettura e Design, fondata nel 2001 da Nicola Leonardi e Carlotta Zucchini.\nContenuti.\nLa rivista \u00e8 indirizzata principalmente a chi opera nel settore dell'architettura, design, costruzioni, universit\u00e0 e ordini professionali.\nGli articoli sono sia in inglese che in italiano e i dettagli costruttivi sono esplicati in inglese, italiano, tedesco e spagnolo. Tutte le informazioni fotografiche, progettuali ed espositive sono uniformi fra loro affinch\u00e9 il lettore possa passare da un progetto all'altro senza nessuna difficolt\u00e0 di lettura e di interpretazione del materiale.\nIl programma editoriale della rivista \u00e8 incentrato sull'approfondimento delle architetture, con grande cura dei contenuti e delle immagini, fino al dettaglio costruttivo, ed una speciale attenzione al collegamento tra progettazione e realizzazione ovvero, tra architetti, designer ed aziende.\nPer il biennio 2011-2012 nasce un nuovo comitato di lettura composto da dieci importanti nomi: Mario Cucinella, Michele De Lucchi, Marco Navarra, Alfonso Femia e Gianluca Peluffo, Antonio Citterio e Patricia Viel, Italo Rota, Beniamino Servino, Matteo Thun, Aldo Cibic, Andrea Boschetti e Alberto Francini.\nOgni membro del comitato scriver\u00e0 un editoriale critico di apertura della rivista, che affronter\u00e0 temi importanti nel dibattito di architettura."}
{"id": "2587821", "revid": "933835", "url": "https://it.wikipedia.org/wiki?curid=2587821", "title": "Manio Emilio Lepido (console 66 a.C.)", "text": "Biografia.\nFu pretore nel 69 a.C. e console nel 66 a.C. con Lucio Volcacio Tullo. Cicerone lo menziona varie volte, ma mai come un politico di particolare importanza. Nel 65 a.C., fu uno dei testimoni contro Gaio Cornelio, difeso da Cicerone.\nEmilio ader\u00ec al partito aristocratico, ma fu sconfitto durante la Guerra civile tra Cesare e Pompeo nel 49 a.C., dove si ritir\u00f2 nella sua villa di Formia in attesa del progredire degli eventi. Si ritiene che ritorn\u00f2 a Roma nel marzo dello stesso anno."}
{"id": "2587824", "revid": "1564499", "url": "https://it.wikipedia.org/wiki?curid=2587824", "title": "Montemale", "text": ""}
{"id": "2587826", "revid": "110157", "url": "https://it.wikipedia.org/wiki?curid=2587826", "title": "&quot;Weird Al&quot; Yankovic's Greatest Hits", "text": "\"Weird Al\" Yankovic's Greatest Hits \u00e8 un album raccolta di \"Weird Al\" Yankovic che contiene i brani pi\u00f9 conosciuti tratti dai suoi primi 5 albums in studio, pubblicato il 18 ottobre 1988.\nSi tratta di 10 canzoni-parodie."}
{"id": "2587830", "revid": "767487", "url": "https://it.wikipedia.org/wiki?curid=2587830", "title": "Liuyang Jiao", "text": ""}
{"id": "2587833", "revid": "1543377", "url": "https://it.wikipedia.org/wiki?curid=2587833", "title": "Jiao Liuyang", "text": "Biografia.\nAlle Olimpiadi di Pechino 2008 ha vinto la medaglia d'argento nei 200\u00a0m farfalla, mentre ai Mondiali 2009 di Roma ha vinto l'oro nella staffetta 4x100\u00a0m misti, stabilendo anche il record mondiale con il tempo di 3'52\"19, e la medaglia di bronzo nei 100\u00a0m farfalla."}
{"id": "2587840", "revid": "248632", "url": "https://it.wikipedia.org/wiki?curid=2587840", "title": "Software per PlayStation 3", "text": ""}
{"id": "2587841", "revid": "111319", "url": "https://it.wikipedia.org/wiki?curid=2587841", "title": "Zhesi Li", "text": ""}
{"id": "2587842", "revid": "124686606", "url": "https://it.wikipedia.org/wiki?curid=2587842", "title": "Power Ring", "text": "Power Ring \u00e8 un supercriminale della DC Comics - controparte delle Lanterne Verdi Hal Jordan, Kyle Rayner e John Stewart. Originario di Terra 3, che fu successivamente distrutta nella storia di \"Crisi sulle Terre infinite\", Power Ring insieme agli altri Sindacalisti fin\u00ec per essere ricreato nella Terra dell'universo anti-materiale.\nBiografia del personaggio.\nSindacato del Crimine d'America.\nSi sa poco della storia di Power Ring. Quel che si sa a proposito \u00e8 che ricevette il suo anello mistico e la batteria da un misticista di nome Volthoom. Con quest'arma eguagli\u00f2 il potere di Lanterna Verde.\nPower Ring fu un membro del Sindacato del crimine d'America, versione della Justice League of America di Terra 3. Il Sindacato incluse Johnny Quick, un super velocista con un costume somigliante a quello di Flash, Owlman, un criminale altamente intelligente somigliante a Batman, Superwoman, con il suo lazzo magico e la forza da amazzone, e Ultraman, con poteri simili a quelli di Superman.\nQuando arrivarono sulla terra 1 per la prima volta, tentarono di distruggere la JLA e pi\u00f9 tardi la Justice Society of America di Terra 2. Il Sindacato fu sconfitto e imprigionato in un limbo inter dimensionale dalla Lanterna Verde Hal Jordan.\nVi rimase per anni finch\u00e9 un trasponder dimensionale sperimentale utilizzato dalla Societ\u00e0 segreta dei supercriminali perturb\u00f2 la stabilit\u00e0 della prigione del Sindacato del Crimine. Power Ring, Johnny Quick e Superwoman ne approfittarono per scappare. Il Sindacato pensando che la Societ\u00e0 Segreta fosse composta di supereroi li sconfisse. In un secondo confronto, la Societ\u00e0 rub\u00f2 il lazo di Superwoman, l'anello di Power Ring e il casco di Johnny Quick. Questi oggetti del potere furono utilizzati dal Mago per fare loro un incantesimo.\nIl Sindacato del Crimine batt\u00e9 Capitan Comet, credendo che facesse parte della Societ\u00e0 Segreta. Concentrando la sua volont\u00e0 attraverso la sua batteria del potere, Power Ring riusc\u00ec a utilizzarla come un'arma, cos\u00ec come utilizzava l'anello. Sconosciuto ai criminali, la batteria del potere di Power Ring cominci\u00f2 a prendere energia, a causa del lungo confinamento e disuso nel limbo.\nVittime lasciate sulla sua scia furono colte dalla nausea, grande dolore ed eventuale perdita di coscienza. Le forme inerti quindi brillarono di verde prima di mutare in orribili creature furiose. Capitan Comet scopr\u00ec la fonte della trasformazione, e dopo aver catturato il Sindacato, utilizz\u00f2 la batteria del potere per curare le vittime e far ritornare il Sindacato del Crimine alla sua vecchia prigione interdimensionale. Dopodich\u00e9, distrusse la batteria.\nAnni dopo, Ultraman tent\u00f2 di fuggire, prima di essere rimandato indietro da Superman. Alcune settimane dopo, il Sindacato ebbe un altro assaggio di libert\u00e0. Viaggiando nel tempo, per Degaton, inciamp\u00f2 nella prigione interdimensionale. Offr\u00ec al Sindacato del Crimine una via di fuga se lo avessero aiutato a rubare i Missili Balistici Intercontinentali Cubani nel 1962. Dopo che riuscirono nell'impresa, Degaton li utilizz\u00f2 per un po'. Quando il Sindacato tent\u00f2 di liberarsi di Degaton, questi li scagli\u00f2 nel futuro.\nI Sindaci si rimaterializzarono nella teleporta del Satellite della Justice League of America. Qui riuscirono a sopraffare gli eroi sorpresi che stavano aspettando l'incontro annuale con la JSA. La JSA fu imprigionata nel limbo interdimensionale del Sindacato e riusc\u00ec a liberarsi grazie ai poteri combinati di Starman e del Dottor Fate.\nPower Ring ritorn\u00f2 con il Sindacato per assisterli nel piano di Per Degaton di conquista del mondo. Sebbene si fossero incrociati due volte con Degaton, lo aiutarono finch\u00e9 non giunse il momento di agire. I criminali ancora una volta si scontrarono con la JLA, la JSA e anche i membri della All-Star Squadron del 1942. Quando i criminali furono di nuovo sconfitti, il fallimento del piano di Deagton spazz\u00f2 via gli eventi dall'esistenza.\nCrisi sulle Terre infinite.\nI membri del Sindacato del Crimine furono creduti uccisi durante la cosiddetta Crisi sulle Terre infinite. Power Ring e il Sindacato del Crimine furono distrutti da un'onda di anti-materia, scatenata dall'Anti-Monitor nel tentativo di controllare l'esistenza.\n\"Crisi\" 2.\nAnni dopo, una strana spaccatura della realt\u00e0 portarono indietro tutti i Sindacalisti e tutte le altre variazioni della Justice League. Sebbene Power Ring e Ultraman furono portati indietro dalla morte, scoprirono che esistevano forze al di l\u00e0 della loro capacit\u00e0 di intellettiva dietro il loro breve ritorno. Power Ring desider\u00f2 che la sua vita tornasse quella di prima, e con quel pensiero, scompar\u00ec. Gli altri finirono all'interno della Maschera di Medusa dello Psico Pirata e non furono pi\u00f9 visti.\nSindacato del crimine d'Amerika.\nInfine, il Sindacato del crimine fu ri-immaginato come parte dell'universo anti-materiale. Questo Power Ring, con poca volont\u00e0 e codardo, fu ingannato nell accettare l'anello, dal suo predecessore. Dopo aver invaso gli altri universi, Power Ring fu fermato da Aquaman.\nIl Sindacato regna.\nSulla Terra anti-materiale, non molto si sa a proposito del primo Power Ring, eccetto il suo cognome, Harrolds (corrispondente di Harold \"Hal\" Jordan). Su questa Terra, l'anello del potere \u00e8 alimentato da un'entit\u00e0 di nome Volthoom. Un secondo Power Ring (corrispondente di Kyle Rayner), un uomo biondo il cui nome \u00e8 sconosciuto, ebbe l'anello dalle mani di Harrolds e si un\u00ec al Sindacato del Crimine, tuttavia, quando l'universo anti-materiale fu ricostruito dopo che Krona spazz\u00f2 via quel piano dell'esistenza, certi elementi della storia dell'universo anti-materiale furono cambiati, cos\u00ec il secondo Power Ring, adesso, era un uomo di colore di cui non si conosce il nome (corrispondente di John Stewart). Anche lui conferm\u00f2 di essere stato ingannato nell'accettare l'anello da parte di Harrolds, e che la maledizione di Volthoom era ancora dentro l'oggetto.\nSociet\u00e0 del Crimine d'America.\nIn \"52\" Settimana 52, una versione alternativa di Terra 3 fu mostrata come parte del multiverso. Nella descrizione c'erano versioni alternative dei personaggi dell'originale Justice League of America, incluso Lanterna Verde. I nomi dei personaggi e della squadra non furono menzionati nei due pannelli in cui comparvero, ma la Lanterna Verde che fu mostrata somigliava molto a Power Ring.\nBasato su un commento di Grant Morrison, questo universo alternativo non corrisponde alla Terra 3 pre-Crisi, facendone i personaggi non correlati alle versioni precedenti. In \"Countdown\" n. 31 fu comnfermato che il nome del personaggio simile a Lanterna Verde era Power Ring, membro della Societ\u00e0 del Crimine, insieme a Ultraman, Superwoman e Owlman.\nPoteri e abilit\u00e0.\nTutti i Power Ring posseggono un anello magico che pu\u00f2 generare una variet\u00e0 di effetti e di costrutti d'energia, sostenuti puramente dalla forza di volont\u00e0 di chi li indossa. Pi\u00f9 \u00e8 grande la forza di volont\u00e0 del portatore, pi\u00f9 l'anello \u00e8 efficace. Ci si riferisce all'anello, il pi\u00f9 delle volte, come \"l'arma pi\u00f9 potente dell'intero universo\" ed \u00e8 importante notare che le limitazioni dei suoi poteri non sono mai state definite chiaramente. Con la volont\u00e0 sufficiente, il portatore pu\u00f2 avere un potere quasi onnipotente.\nGli anelli del potere consentono a chi li indossa di volare e proteggersi con un campo di forza che permette di volare anche nello spazio. Possono anche generare laser e costrutti solidi che si muovono con l'immaginazione, permettendo all'utilizzatore di creare gabbie, piattaforme di trasporto, muri, e arieti da sfondamento. Gli anelli possono essere utilizzati per rilevare segni d'energia o particolari oggetti. Possono essere utilizzati anche come traduttori universali. Gli anelli possono manipolare le particelle sub atomiche e dividere gli atomi, ma questi sono poteri rarissimamente utilizzati dai vari Power Ring. Non si sa se questi anelli posseggono qualche debolezza verso il legno, come l'anello di Alan Scott, o contro ogni altra sostanza o attacco.\nL'anello di Power Ring contiene un'entit\u00e0 di nome Volthoom al suo interno, che parla al portatore e lo consiglia nelle varie azioni. Volthoom \u00e8 presumibilmente il monaco pazzo che offr\u00ec l'anello al primo Power Ring, che uccise Volthoom e gli rub\u00f2 l'anello.\nIn pi\u00f9, l'efficacia dell'anello pu\u00f2 essere influenzata dalla potenza della determinazione e della volont\u00e0 del portatore. L'anello mette da parte una porzione del suo potere per generare un campodi protezione che \"protegge il portatore dalle ferite mortali\". In emergenza estrema, questa energia poteva essere messa da parte per la suddetta protezione, finch\u00e9 questo non si esauriva."}
{"id": "2587844", "revid": "599013", "url": "https://it.wikipedia.org/wiki?curid=2587844", "title": "Li Zhesi", "text": "Alle Olimpiadi di Pechino 2008 ha gareggiato nei 50m sl, classificandosi 13\u00ba.\nAi Mondiali 2009 di Roma, ha vinto l'oro nella Staffetta 4x100m misti, stabilendo anche il record mondiale con il tempo di 3'52\"19.\nNel 2012 \u00e8 stata trovata positiva a un controllo antidoping."}
{"id": "2587850", "revid": "984922", "url": "https://it.wikipedia.org/wiki?curid=2587850", "title": "Ippodromo Sesana", "text": "L'ippodromo Sesana \u00e8 un ippodromo per il trotto situato a Montecatini Terme, a sud-ovest del centro cittadino.\nStoria.\nLa storia dell'impianto risale al 1916, quando, sebbene la citt\u00e0 fosse gi\u00e0 sede di corse ippiche, vennero iniziati i lavori di edificazione. La gestione era affidata al suo ideatore, il barone Giuseppe Petrone e a Giuseppe Sesana, della Societ\u00e0 nazionale corse di Milano che comprarono la terra dove fu edificato l'impianto dalla famiglia Pesi(detta anche dei Pesini)originaria del posto.\nFin dai primi anni l'ippodromo si impose sulla scena europea delle corse, passando nel 1934 nella propriet\u00e0 del solo Sesana, che gli diede cos\u00ec il nome. Successivamente l'impianto, dotato nel frattempo di illuminazione per le gare in notturna, divenne propriet\u00e0 dell'Ospedale Maggiore di Milano e poi del Gruppo Trenno.\nNel 1953 il gestore Carlo Zanasi inizi\u00f2 la tradizione del Gran Premio Citt\u00e0 di Montecatini, la principale corsa annuale disputata nell'impianto. Fu dopo il 1981 e il passaggio alla Societ\u00e0 fiorentina corse cavalli che l'ippodromo Sesana sub\u00ec importanti lavori di ristrutturazione.\nLa gestione dell'impianto \u00e8 della societ\u00e0 Trenno del gruppo SNAI.\nCaratteristiche.\nL'ippodromo ricopre un'area di 130.000 m\u00b2 dei quali: 17.000 m\u00b2 per la pista da corsa, 7.000 m\u00b2 per la pista da allenamento, 31.000 m\u00b2 di scuderie, 30.000 m\u00b2 per il pubblico, ed il resto per attivit\u00e0 varie.\nL'ippodromo \u00e8 composto da una pista da corsa lunga 804,5 metri e larga dai 17,30 metri della curva torrente Borra ai 20 metri della dirittura d'arrivo. La pista da allenamento \u00e8 lunga 629,44 metri. Esistono nell'impianto 447 box.\nLa struttura dispone di posti per il pubblico di cui a sedere."}
{"id": "2587853", "revid": "713168", "url": "https://it.wikipedia.org/wiki?curid=2587853", "title": "Cattedrale della Madonna del Ponte", "text": "La cattedrale della Madonna del Ponte, o di Santa Maria del Ponte, \u00e8 il principale luogo di culto di Lanciano, in provincia di Chieti, cattedrale dell'arcidiocesi di Lanciano-Ortona. Nel febbraio del 1909 papa Pio X la elev\u00f2 al rango di basilica minore, e nel 1940 venne dichiarata Monumento nazionale.\nStoria.\nLa caratteristica che rende unica nel suo genere la chiesa consiste nel fatto di essere edificata su tre archi di un ponte romano, il ponte di Diocleziano.\nPrima costruzione dell'Oratorio (XIV secolo).\nLa decisione di erigere un luogo di culto in onore alla Madonna si ebbe dai cittadini lancianesi nel 1389. Venne intitolata prima \"Oratorio di Maria Santissima del Ponte\", poi \"Santa Maria delle Grazie\". Un secolo pi\u00f9 tardi verr\u00e0 aggiunto presso la chiesa il piccolo tempio di Santa Maria Annunziata, oggi scomparso perch\u00e9 demolito nel 1819. Della struttura originale della chiesa, prima del rifacimento barocco, rimangono le fondamenta presso il parco archeologico del Ponte Diocleziano: contrafforti di matrice gotica assieme ad arcate a sesto acuto, per un ordine di tre navate, con l'altare sormontato da una cupola a calotta.\nIl ritrovamento della Madonna del Ponte.\nNel 1088, durante dei lavori di ristrutturazione del ponte dopo un terremoto venne ritrovata una statua della \"Madonna col Bambino\", che venne ribattezzata \"Madonna del Ponte\". La statua risulta trattarsi di un'antica icona bizantina, nascosta nell'VIII secolo in un arco del ponte per sottrarla agli iconoclasti.\nLa statua fu temporaneamente sostituita nel 1785, per volere dell'arcivescovo Giacomo Leto, da una statua nuova in marmo, opera di Crescenzio Trinchese. Questa nuova icona verr\u00e0 inglobata nel 1793 nel nuovo altare marmoreo di Felice di Cicco da Pescocostanzo.\nAmpliamento e ascesa a Cattedrale di Lanciano (XVII secolo).\nLa chiesa venne edificata nel XIV secolo. Divenne Collegiata e poi Cattedrale a partire dal XVII secolo, essendo prima la Chiesa di Santa Maria Maggiore il luogo sede della Cattedra. Nel Cinquecento si narra dello stato di semi-decadenza della chiesa, con il soffitto a capriate lignee da restaurare (testimonianza di integrit\u00e0 ancora nel 1645), e l'oratorio dell'Annunziata attraversato dai pastori transumanti con le pecore per giungere alla piana della Fiera, oggi viale delle Rose.\nDal 1588 al 1607, ogni 23 dicembre il vescovo Monsignor Paolo Tasso, organizz\u00f2 un simbolico pellegrinaggio dal palazzo episcopale presso la collegiata fino alle porte della citt\u00e0, presso la chiesa campestre di Santa Maria dell'Iconicella, volendo inscenare il pellegrinaggio di Maria e Giuseppe da Nazareth a Betlemme, prima della nascita di Ges\u00f9. La cerimonia si chiam\u00f2 la \"Squilla\" per il suono della campanella in mano al vescovo che suonava durante il percorso. Nel corso del Seicento fu costruito per la campanella la torre civica attuale, ospitando un concerto di sette campane, compresa la squillina (\"Squijje\" in dialetto locale) e due fisse per l'ora.\nAgli inizi del XVII secolo, per opera di Tommaso Sotardo di Milano venne costruito il campanile. Nel 1785 alcuni lavori portarono all'arricchimento delle forme architettoniche interne. I primi lavori di ricostruzione totale furono affidati a Carlo Fantoni e Nicola Santoro, per la distruzione del soffitto ligneo e costruzione dell'impianto a volte ellittiche, con la quarta sopra il transetto, sostituita dalla cupola. Gli stucchi del 1772-84 furono di Alessandro Terzani.\nNel 1794 fu arricchita da statue e affreschi di Giacinto Diano, che dipinse le volte e alcune tele, nonch\u00e9 assieme alle quattro statue dei santi, anche le cornici in pietra di ciascun quadro, decorato da fronzoli barocchi e putti.\nFu interamente completata nel XVIII secolo, su progetto dell'ingegnere Eugenio Micchitelli, demolendo la preesistente chiesa della Santissima Annunziata. La facciata, iniziata nel 1819, non fu mai terminata nella parte superiore.Fotografie del primo '900 mostrano ancora il lato scoperto, completato frettolosamente soltanto dopo il 1945. l'8 settembre 1833 la cattedrale tutta attese una intera notte il ritorno da Roma della statua della Madonna, portata dal pontefice per l'incoronazione simbolica. Al suo ritorno in citt\u00e0 la folla dette in escandescenze di profonda venerazione, e dalle numerose contrade la popolazione port\u00f2 il raccolto in segno di rispetto. Tale cerimonia fu chiamata \"Il Dono\". La chiesa sub\u00ec alcuni lievi danni col terremoto della vicina Orsogna nel 1881. Tra il 1942 e il 1943 la chiesa fu oggetto di lavori di consolidamento. Infatti rimase miracolosamente salva da ingenti danni, che ci furono in alcune parti col bombardamento alleato della citt\u00e0 nel 1943. A testimonianza dell'attacco c'\u00e8 un bassorilievo presso il campanile con iscrizione latina, parzialmente danneggiato dalle schegge.\nNegli anni '60 si decise di staccare degli affreschi dalla vecchia cupola, per costruirne una molto pi\u00f9 grande e monumentale. Inoltre molte opere di pregio, come due dei quattro candelabri minimali in oro, furono trasferite nel Museo Diocesano della citt\u00e0. Chiusa nuovamente per restauro dopo il terremoto del 1984, che sebbene avvenuto in Lazio (Val di Comino) caus\u00f2 alcuni danni e necessari interventi, la cattedrale fu riaperta al pubblico con solenni cerimonie nel 1996.\nDescrizione.\nInterno.\nL'interno, a navata unica, presenta paraste con capitelli corinzi che sostengono le volte lungo tutti i muri perimetrali. Queste paraste binate presentano nelle due pareti due coppie di nicchie con statue giganti di santi, opera di Giacinto Diano, che ritraggono San Girolamo, Sant'Agostino, Sant'Ambrogioe il profeta Abacuc. La partitura a stucchi \u00e8 di Alessandro Terzani, che realizz\u00f2 l'impaginato decorativo che mostra il passaggio dal tardo barocco settecentesco al proto-neoclassico\nLe tele principali sono di Giacinto Diano e Carlo Gigante. \nQueste nicchie con le tele sono a loro volta sormontate da cornici con lunette finemente lavorate, affiancata da putti verso la chiave di volta, nelle lunette ci sono altri dipinti ad affresco, quasi tutti di Giacinto Diano: nella prima nicchia ci sono Sant'Agostino e San Gerolamo (1790-91) in affresco, poi nella seconda le allegorie della Virt\u00f9 dell'Umilt\u00e0 e la Virt\u00f9 della Prudenza, nella terza ci sono i profeti Aggeo e Abacuc (1790).\nIl presbiterio \u00e8 privo di transetto, ed \u00e8 leggermente rialzato da una scalinata, con l'abside decorato da scanni in legno di noce, il maestoso altare in marmo policromo che ricorda le opere dei maestri di Pescocostanzo, e due tele laterali. L'altare consiste in un trono in motivi geometrici ondulati, con sequenze di angeli e putti che sorreggono fiaccole, cornucopie e candelabri, e con al centro una nicchia con la statua originale della Santa Vergine del Ponte, rinvenuta nell'XI secolo presso il sottostante Ponte di Diocleziano. Questo altare \u00e8 stato ritenuto il simbolo dell'abbondanza e della ricchezza secolare della diocesi Frentana.La tela laterale di maggior interesse \u00e8 di Giuseppangelo Ronzi, del 1806: \"La regina di Saba e Re Salomone\", mentre l'altra \u00e8 del Diano del 1701: \"Profeti Isaia e Daniele\". Il Ronzi esegu\u00ec anche un'altra tela: \"Davide e Abigail\", ma and\u00f2 distrutta nell'incendio del 1933, e venne sostituita da una pi\u00f9 modesta di Francesco De Vincentiis di Chieti.\nLe lunette di quest'ultima parte mostrano i profeti Ezechiele e Geremia, e le quattro Virt\u00f9 cardinali, del Ronzi e del Diano. Nella parete destra dall'ingresso si trovano:\nNella chiesa vi \u00e8 una cappella principale di destra, con raffigurata l'Ultima Cena di Antonio Solaro (1601), dedicata al Santissimo Sacramento. Il dipinto \u00e8 una delle poche testimonianze dell'arte sacra d'impronta manierista a Lanciano, e la paternit\u00e0 \u00e8 discussa, perch\u00e9 alcuni l'attribuiscono a Tommaso Alessandrino di Ortona. Non mancano nella raffigurazione della tavola con Cristo tra gli Apostoli elementi di prospettiva e di gusto del naturale. Seguendo lo stesso schema delle altre cappelle-nicchie, questa \u00e8 sormontata dalle lunette della Virt\u00f9 della Fortezza e dalla Virt\u00f9 della Purezza di Giacinto Diano.\nLe volte della chiesa hanno quattro dipinti principali e dei pennacchi dipinti con figure di profeti. I dipinti delle lunette sono di Giacinto Diano, datati intorno al 1788:\nDi sua mano era anche un monumentale affresco circolare della cupola storica, quella sostituita negli anni '60 dall'attuale, e rappresentava il \"Trionfo della Madonna Assunta del Ponte e Regina del popolo Frentano\". Fortunatamente un cartone preparatorio si \u00e8 conservato, si trova nel Museo diocesano, assieme ad alcuni tondi staccati appositamente di alcuni volti, come quello della Vergine e di Dio Padre.\nL'interno della cattedrale prima del 2002 era ornato anche da molte altre opere, come statue, tele, candelabri monumentali in legno dorato, e lampadari di cristallo. I lampadari sono andati perduti nel 1943, mentre le altre opere di grande interesse sono state traslate nella collezione del Museo diocesano. Tra queste opere c'\u00e8 anche il \"tesoro della Vergine del Ponte\" che occupa un'intera sala del museo, consistente nel vestiario in trapunta dorata della Madonna, degli abiti talari vescovili da cerimonia, degli oggetti sacri e delle offerte in oro e diamanti delle nobili famiglie lancianesi, dei paramenti liturgici finemente lavorati in metallo, e delle tele ex voto del XIX secolo realizzate di lancianesi miracolati dalla Madonna.\nStatua della Santa Vergine del Ponte.\nIn una nicchia in fondo al presbiterio \u00e8 situata la statua in terracotta policroma della Madonna del Ponte, del XVIII secolo. La statua mostra la Vergine incoronata, in posizione solenne, reggente il Bambino anche lui incoronato. La Madonna del Ponte a Lanciano inizi\u00f2 a soppiantare il culto primario di San Maurizio gi\u00e0 nel XIV secolo. Nel 1833 si provvide all'incoronazione simbolica della statua della Vergine, con un pellegrinaggio a Roma la notte del 13 settembre, per volere del parroco don Francesco Saverio Mariani. Vennero elargiti doni e offerte sia dei contadini che dei ricchi alla statua della Vergine, vennero cuciti nuovi abiti, e la statua torn\u00f2 da Roma incoronata la mattina del 14 settembre, con grandi celebrazioni in citt\u00e0, divenendo immediatamente festa patronale civica.\nDal 2017 la statua \u00e8 stata traslata in un percorso moderno realizzato lungo il fianco destro della basilica, accessibile dal recinto marmoreo presbiteriale o dalla cappella del Sacramento: si tratta di una mostra della Divina Misericordia, dove si trovano targhe storiche e moderne che ricordano le vicende della basilica e dei vari vescovi che ressero la diocesi dei Frentani. Al termine del percorso si trova l'ufficio privato del vescovo e dei parroci con il soffitto a calotta riccamente affrescato.\nEsterno.\nLa chiesa odierna \u00e8 frutto di una sostanziale ricostruzione, del progetto di Carlo Fantoni del 1771-78. In un disegno dell'abate Giovan Battista Pacichelli, la chiesa quattrocentesca era abbastanza simile a quella attuale, senza fondamenta, ma direttamente poggiante sopra la costruzione del Ponte romano di Diocleziano, priva di un transetto e di una cupola, e quasi sovrastata dalla grande torre campanaria del 1610. Oggi la parte destra \u00e8 oscurata dal Palazzo De Simone, realizzato presso il corso Trento e Trieste negli anni '20, durante il piano di riqualificazione urbana civica di Filippo Sargiacomo. Per l'occasione, quella di creare il nuovo struscio cittadino, il piano stradale venne notevolmente rialzato rispetto al livello originario, dato che in fotografie storiche \u00e8 possibile ancora vedere come la cattedrale poggiasse direttamente sopra il ponte romano, con i bastioni contraffortati sporgenti, e in vista del fosso un grande arco a doppio fornice, uno dei quali visibile dal Parco del Diocleziano, nel lato opposto, sotto cui passava il fiumiciattolo della Fonte del Borgo. La differenza del livello stradale di calpestio \u00e8 ben visibile anche dall'accesso al ponte dal retro della basilica, dall'arco dell'antica Porta Santa Maria del Ponte, le cui fondamenta sono visibili nell'auditorium sotterraneo del ponte stesso.\nLa chiesa dunque si presenta a pianta rettangolare senza transetto, e con abside posteriore irregolare, minore rispetto all'area della struttura, e con cupola cilindrica a calotta all'altezza del presbiterio. La facciata volge su Piazza Plebiscito, affiancata dalla torre campanaria, e da un piccolo portico collegato all'ex edificio della Santa Casa del Ponte, che in origina aveva anche ospedaletto per i pellegrini e gli infermi, e gli uffici vescovili. Sul retro, accanto alla cupola, sorge un piccolo campanile a vela in laterizio.\nFacciata.\nLa facciata possiede un avancorpo formato dal portico, sormontato dalla balaustra. Quattro colonne a cilindro precedono l'accesso, ossia un pronao tetrastilo d'ispirazione greco-classica. Le colonne hanno forma dorica ma i capitelli sono di ordine composito a cavallo tra il gotico e l'ornanento vegetale corinzio. I muri sono costituiti in mattoni faccia vista. I capitelli delle colonne, assieme alla balaustra, sono decorati alla maniera corinzia, con altri elementi floreali nel contorno, come cornucopie e festoni a carattere vegetale e fruttifero.\nPrima del restauro del dopoguerra, la facciata mostrava chiaramente la sua incompiutezza. Al livello della balaustra del balcone, la porzione del timpano triangolare mostrava la muratura grezza a vista preparatoria per lo strato di laterizi e mattoni. Nel restauro, non seguendo il progetto monumentale di Michitelli, la muratura venne semplicemente rivestita di bianco, e in cima venne eretta una statua della Vergine del Ponte benedicente.Dalle carte preparatorie di Michitelli il progetto della facciata era davvero sfarzoso, e prevedeva la realizzazione di varie statue di santi e della Madonna col Bambino, insieme a bassorilievi da collocare nei riquadri ciechi della parte bassa della facciata, con scene dei \"Vangeli\".\nTorre civica.\nIl campanile si trova separato dal resto della struttura, articolato su tre livelli.Costruito come torre civica nel XVII secolo, \u00e8 poi diventato il campanile. Torre rettangolare suddivisa in tre livelli, con pilastri laterali che terminano a capitello ionico. Vi sono anche simboli dello stemma di Lanciano. Il secondo settore ha quattro arcate laterali al centro di ciascun lato, e cos\u00ec \u00e8 anche per l'ultimo. Il concerto \u00e8 di quattro campane. La maggiore suona con il martelletto, mentre le altre si muovono alla veronese. Sul lato che volge alla piazza, e quello a sinistra ci sono due orologi identici, sotto le arcate delle campane. Hanno cornice gialla e verde. \nIl tetto ha una piccola campana, la tradizionale Squillina, e altre due fisse, per battere l'ora.\nRestauro del 1985.\nI recenti restauri, seguiti al sisma del 1985, verificatosi nella Valle di Comino in Lazio, hanno consentito di adeguare il presbiterio alle norme previste dal Concilio Vaticano II, con il nuovo altare consacrato nel 1996 e la costruzione dell'ambone (con aquila in marmo dello scultore lancianese Vito Pancella del 1997) e del fonte battesimale (1999) in prossimit\u00e0 del presbiterio.\nChiesa di Santa Maria Annunziata.\nLa chiesa, nota anche come \"Santa Maria de Platea\", risaliva al XII secolo, occupava l'area della Piazza Plebiscito accanto all'attuale cattedrale, e fu completata nel 1412. Per tre secoli condivise con la chiesa di Santa Maria delle Grazie o del Ponte, il titolo di collegata della citt\u00e0. Fu demolita nel 1819 per ampliare la facciata della Cattedrale. La cripta e le fondamenta medievali sono ancora visibili in un antro del percorso sotterraneo del Ponte Diocleziano. Il portale trecentedco ad arco a sesto acuto fu rimontato presso la facciata del Palazzo arcivescovile di Lanciano. Era a navata unica e in mattoni. Era in origine l'unica chiesa della piazza assieme al Santuario del Miracolo Eucaristico, ed era stata costruita come meta dei commercianti per l'accesso alla piana delle fiere.\nPercorso archeologico di Ponte Diocleziano.\nIl ponte romano si trova sotto la cattedrale, da cui appunto prende il nome. Il ponte \u00e8 raggiungibile da una via dietro la torre campanaria, e possiede sale adibite a museo e contiene un percorso archeologico della vecchia Anxanum che conduce ai resti del convento di San Legonziano del Santuario del Miracolo Eucaristico dall'altra parte della piazza dove sorge la cattedrale.\nMuseo diocesano.\nIl museo bench\u00e9 si trovi in quartiere Civitanova on.largo dell'Appello, un tempo risiedeva in alcuni uffici della basilica. Dal 2002 \u00e8 stato spostato nel palazzo arcivescovile."}
{"id": "2587855", "revid": "425563", "url": "https://it.wikipedia.org/wiki?curid=2587855", "title": "UHF-Original Motion Picture Soundtrack and Other Stuff", "text": ""}
{"id": "2587856", "revid": "339392", "url": "https://it.wikipedia.org/wiki?curid=2587856", "title": "San Pacifico da Sanseverino Marche", "text": ""}
{"id": "2587859", "revid": "729019", "url": "https://it.wikipedia.org/wiki?curid=2587859", "title": "Modello di Einstein", "text": "In meccanica statistica e in fisica dello stato solido, il modello di Einstein \u00e8 un modello sviluppato da Albert Einstein nel 1905 per calcolare il calore specifico di un solido.\nIl modello si basa quindi sull'ipotesi che gli atomi oscillino intorno alla loro posizione di equilibrio con una sola frequenza e che l'energia di oscillazione sia quantizzata. Tale modello tratta il solido come un aggregato di oscillatori isolati non interagenti tra loro, tutti con la stessa frequenza di risonanza.\nIl modello di Einstein predice abbastanza correttamente la dipendenza ad alta temperatura del calore specifico molare. Tale modello coincide ad alta temperatura con il modello classico di Dulong-Petit. A temperature inferiori non rispetta perfettamente i risultati sperimentali.\nTuttavia anche nel limite di T che tende a zero, anche con il modello di Einstein il calore specifico tende a zero.\nTale modello \u00e8 in contrasto con il modello di Debye che tratta le vibrazioni del reticolo cristallino come fononi in una scatola.\nFormula di Einstein per la capacit\u00e0 termica.\nLa formula di Einstein per la capacit\u00e0 termica di un solido \u00e8:\nDove formula_2 \u00e8 la temperatura di Einstein.\ndove:\nLa temperatura di Einstein \u00e8 una maniera di esprimere la frequenza delle oscillazioni degli atomi.\nPer temperature elevate (T\u00bbformula_2) si pu\u00f2 sviluppare in serie l'esponenziale fermandosi ai primi due membri formula_6\nQuesto porta al risultato classico, in accordo con la legge di Dulong e Petit formula_7.\nA temperature molto basse (T\u00abformula_2) l'esponenziale diventa\nLa curva della capacit\u00e0 termica in rapporto a formula_11 ha una forma rispondente all'evidenza sperimentale, ma \u00e8 poco precisa quantitativamente. Questo perch\u00e9 l'ipotesi di Einstein prevede che tutti gli oscillatori oscillino con la stessa frequenza mentre in realt\u00e0 oscillano in un campo di frequenze. Il modello di Debye tiene conto di questo fatto.\nEinstein ricav\u00f2 la formula della capacit\u00e0 temica derivando l'energia interna, calcolata utilizzando il suo modello, rispetto alla temperatura.\ndove:"}
{"id": "2587870", "revid": "88740", "url": "https://it.wikipedia.org/wiki?curid=2587870", "title": "Ebsdorf", "text": "Ebsdorf \u00e8 una localit\u00e0 del comune di Ebsdorfergrund nella parte orientale del circondario di Marburgo-Biedenkopf, nel distretto di Gie\u00dfen, stato federato dell'Assia.\nConfina a sud con Leidenhofen, ad est con M\u00f6lln, ad ovest con Hachborn ed a nord con Beltershausen.\nEbsdorf sta fra i Lahnbergen e le propaggini dei Vogelsberg. Elbsdorf \u00e8 attraversata dalle strade statali n. 3048 e 3089 ed \u00e8 bagnata dallo Zwester Ohm, un affluente del fiume Lahn.\nStoria.\nLa localit\u00e0 era gi\u00e0 nota nel 750 con il nome di \"Ebilizdorf\".\nLa chiesa, oggi dedicata al culto riformato evangelico fu eretta nel 1200. Dal 1905 al 1972 Ebsdorf fu capolinea della ferrovia circondariale del marburghese."}
{"id": "2587872", "revid": "1005847", "url": "https://it.wikipedia.org/wiki?curid=2587872", "title": "Off the Deep End", "text": "Off The Deep End \u00e8 il settimo album studio di \"Weird Al\" Yankovic edito nel 1992."}
{"id": "2587877", "revid": "217432", "url": "https://it.wikipedia.org/wiki?curid=2587877", "title": "Passannante", "text": ""}
{"id": "2587882", "revid": "27007352", "url": "https://it.wikipedia.org/wiki?curid=2587882", "title": "Fononi", "text": ""}
{"id": "2587883", "revid": "9498", "url": "https://it.wikipedia.org/wiki?curid=2587883", "title": "Memorial Michail Tal'", "text": "Il Memorial Michail Tal', noto anche come Tal Memorial, \u00e8 un torneo di scacchi che si gioca a Mosca dal 2006 in onore di Michail Tal', 8\u00ba campione del mondo.\n\u00c8 organizzato dalla Federazione scacchistica russa.\nDettagli di alcune edizioni.\nLe prime sei edizioni si sono svolte nel mese di novembre, la settima e l'ottava e nel mese di giugno. Ha visto la partecipazione di molti tra i pi\u00f9 forti Grandi maestri del mondo. Le prime tre edizioni sono state tutte di categoria XX (media Elo 2726-2750).\nIl torneo del 2009 ha visto la vittoria di Vladimir Kramnik con 6 su 9. A mezzo punto di distacco Magnus Carlsen e Vassily Ivan\u010duk. Solo quarto il campione del mondo in carica Viswanathan Anand. La media Elo \u00e8 stata di oltre 2763 punti (Cat. XXI).\nNel 2010 tre giocatori si sono piazzati a pari merito in testa alla classifica, con 5,5 su 9: Lewon Aronyan, Sergej Karjakin e \u015e\u0259hriyar M\u0259mm\u0259dyarov. Solo settimo, con 4,5 punti, Vladimir Kramnik, vincitore della precedente edizione.\nNel 2011 Magnus Carlsen e Lewon Aronyan terminano in cima alla classifica entrambi con 5,5 su 9: il primo criterio di spareggio (maggior numero di partite giocate con il nero) ha assegnato la vittoria in solitaria al norvegese.\nNel 2012 il torneo si \u00e8 disputato in giugno, Magnus Carlsen si conferma vincendo il torneo per la seconda volta con 5,5 su 9, secondo si classifica Fabiano Caruana con 5 su 9, stesso punteggio del terzo classificato Teymur R\u0259c\u0259bov ma pi\u00f9 avanti in classifica grazie alla norma che premia il giocatore che ha disputato pi\u00f9 partite con il nero (5 per Caruana e 4 per Radjabov).\nNel 2013 il torneo \u00e8 stato giocato ancora in giugno. La media Elo \u00e8 stata di 2777 punti (cat. XXII), la pi\u00f9 alta finora raggiunta dal torneo e una delle pi\u00f9 alte di sempre. Un torneo da dimenticare per Vladimir Kramnik, che si \u00e8 classificato ultimo con 3 punti su 9.\nNel 2014 il torneo si \u00e8 disputato il 13 e 14 novembre a So\u010di con cadenza blitz.\nNel 2015 il torneo non si \u00e8 disputato.\nNel 2017 il torneo non si \u00e8 disputato, si \u00e8 svolto nel marzo 2017 un torneo Mikhail Tal Memorial a J\u016brmala, che non \u00e8 legato ai precedenti tornei (\u00e8 stato vinto nella cadenza blitz da Aleksej \u0160irov e nella cadenza rapid da Vladimir Oni\u0161\u010duk."}
{"id": "2587885", "revid": "339392", "url": "https://it.wikipedia.org/wiki?curid=2587885", "title": "Staia", "text": ""}
{"id": "2587887", "revid": "767487", "url": "https://it.wikipedia.org/wiki?curid=2587887", "title": "Robinson Crusoe (film 1997)", "text": "Robinson Crusoe \u00e8 un film del 1997 diretto da Rod Hardy e George Trumbull Miller, con Pierce Brosnan nel ruolo del naufrago Robinson Crusoe. Si tratta di un adattamento piuttosto libero del classico romanzo di Daniel Defoe.\nTrama.\nRobinson Crusoe \u00e8 un gentiluomo scozzese che, dopo un sanguinoso duello per amore ed onore, \u00e8 costretto a fuggire verso Edimburgo in esilio. Tuttavia durante un viaggio navale, un'enorme tempesta si abbatte sull'oceano, distruggendo la sua nave e lasciandolo bloccato su un'isola sperduta con il cane del comandante. Crusoe cerca di sopravvivere sull'isola in solitudine. In seguito incontra una trib\u00f9 indigena durante un rituale di sacrifici umani. Crusoe, disgustato dal lugubre spettacolo, decide di sparare agli immolanti, mettendo in fuga la trib\u00f9 terrorizzata e salvando uno degli indigeni destinati al sacrificio, a cui d\u00e0 il nome di Venerd\u00ec e con il quale inizia un complicato rapporto di amicizia. Inizialmente Crusoe \u00e8 entusiasta di avere finalmente qualcuno con cui parlare, ma poi scopre che la sua vita viene messa in pericolo dal ritorno nell'isola della trib\u00f9 cannibale. Cos\u00ec Crusoe e Venerd\u00ec collaborano insieme alla costruzione di diverse trappole per uccidere i nemici. Nonostante la loro vittoria grazie alla grande astuzia dei due, Crusoe viene ferito gravemente e Venerd\u00ec decide di portarlo alle cure della sua trib\u00f9, rischiando la propria vita. Gli indigeni curano lo straniero, ma subito dopo costringono i due ad un duello in cui uno dei due deve soccombere. Ma nessuno dei due amici sembra avere intenzione di uccidere l'altro. Al duello viene messa fine dall'arrivo improvviso dei colonizzatori, che uccidono Venerd\u00ec e schiavizzano la trib\u00f9. Sei anni dopo la partenza, Crusoe torna in Scozia per riabbracciare finalmente l'amata."}
{"id": "2587888", "revid": "38275", "url": "https://it.wikipedia.org/wiki?curid=2587888", "title": "Giannizzero", "text": ""}
{"id": "2587893", "revid": "1573940", "url": "https://it.wikipedia.org/wiki?curid=2587893", "title": "Aglais urticae", "text": "La vanessa dell'ortica (Aglais urticae (Linnaeus, 1758)), \u00e8 un lepidottero diurno appartenente alla famiglia Nymphalidae, sottofamiglia Nymphalinae.\nEtimologia.\nIl nome \"Aglais\" \u00e8 un omaggio ad Aglaia, una delle tre Cariti (per i Romani le tre Grazie), quella della bellezza sfolgorante, dello splendore. Il termine \"urticae\" fa riferimento alla principale pianta ospite dei bruchi di questa farfalla: l\"'Urtica dioica\".\nDistribuzione e habitat.\nPer cause non ancora ben chiarite, .\nQualche esemplare \u00e8 stato osservato a New York, dove probabilmente \u00e8 stato introdotto dall'uomo, pi\u00f9 o meno intenzionalmente.\nSono habitat (e biotopi) della vanessa dell'ortica tutti gli ambienti naturali e semi-naturali: giardini, parchi urbani, macchie boschive - esclusi i boschi fitti - in tutta l'Europa e l'Asia temperate, dall'Europa occidentale al Giappone, dal livello del mare sino ai 3000 m di altitudine.\nDescrizione.\nAdulto.\nNon esiste dimorfismo sessuale in questa farfalla. Maschi e femmine hanno uguali dimensioni (da 40 a 55\u00a0mm di apertura alare).\nLa parte superiore delle ali \u00e8 caratterizzata da un colore dominante arancio e, sul bordo posteriore esterno, da forme semicircolari blu orlate di nero che formano una specie di festone. Il bordo anteriore delle ali anteriori, inoltre, \u00e8 ornato da tre macchie brune, quasi nere e rettangolari: quella centrale \u00e8 generalmente pi\u00f9 marcata ed \u00e8 bordata d'ambo i lati da una zona arancio pallido, quasi un giallo-oro, pi\u00f9 chiaro dell'ala stessa. La pi\u00f9 esterna di queste macchie ha il bordo esterno bianco. Al centro delle ali anteriori, infine, compaiono altre tre macchie bruno-nere, le cui dimensioni e i cui contorni differiscono da specie a specie, mentre la parte pi\u00f9 vicina al corpo presenta un colore bruno spento.\nLa parte inferiore delle ali \u00e8 invece di una tinta smorta; ornata da un disegno modesto, essa ricorda il colore di una corteccia o di una foglia morta, il che aiuta la farfalla a mimetizzarsi durante il letargo invernale. \nLe ali presentano quattro protuberanze appuntite (due per lato), di cui le pi\u00f9 piccole si trovano presso il bordo anteriore delle ali anteriori e le altre due, arretrate rispetto al corpo, si trovano sulla bordatura posteriore delle ali posteriori.\nIl corpo \u00e8 di colore marrone intenso ed \u00e8 coperto da peluria. Gli occhi sono anch'essi di un colore bruno intenso. Le antenne appaiono finemente striate di bianco e sulla loro estremit\u00e0 compare un punto bianco.\nSe la Vanessa apre bruscamente le ali, il disegno e la viva colorazione che ne decorano la parte superiore contribuiscono a spaventare alcuni dei suoi predatori (ci\u00f2 \u00e8 stato confermato sperimentalmente almeno per gli uccelli giovani e inesperti).\nLarva.\nLa larva della prima generazione compare nel mese di maggio, circa dieci giorni dopo la posa delle uova effettuata dalla femmina in marzo - aprile su delle foglie d'ortica. I bruchi di seconda generazione, invece, usciranno dalle uova nel mese di luglio o in agosto (nell'Europa meridionale).\nI giovani bruchi sono quasi neri; il loro corpo \u00e8 cosparso di escrescenze ramificate che possono sembrare spine. In questo stadio essi si aggregano istintivamente formando un gruppo compatto e tessono una tela molle fatta di fili di seta che li protegge. Dopo circa un mese i bruchi hanno assunto un colore dominante pi\u00f9 chiaro, con linee nere su un fondo formato da quattro bande longitudinali e discontinue giallo-verdastre: due sul dorso e una su ciascun fianco. Iniziano allora un periodo di vita solitaria, durante il quale divorano le foglie di ortica, sino a raggiungere i 22\u00a0mm di lunghezza.\nPupa.\nLa crisalide ha un colore verdastro, che in seguito diviene bruno.\nBiologia.\nLa Vanessa delle ortiche produce da una a tre generazioni l'anno. I nuovi individui adulti della prima generazione compaiono a partire dal mese di maggio (nelle regioni molto calde ci\u00f2 avviene assai prima e cio\u00e8 a partire da febbraio). Nel Sud dell'Europa (a Sud della Loira, in Francia) la farfalla produce due/tre generazioni per anno. La seconda o la terza andranno in letargo riparandosi negli anfratti degli alberi morti, nelle rocce o nelle soffitte delle case.\nIl bruco si nutre di Ortica (\"Urtica dioica\") come indica il nome latino.\nUscita dal letargo, la Vanessa vola da febbraio in poi ed \u00e8 visibile sino ad ottobre.\nEcologia.\nUn tempo annoverata fra le farfalle pi\u00f9 comuni, la Vanessa delle ortiche risulta ora in forte e rapido declino, almeno in Europa occidentale. Tale regresso non pu\u00f2 essere spiegato con la diminuzione della sua pianta ospite, poich\u00e9 l'ortica \u00e8, al contrario, stabilmente presente e beneficia anche dell'eutrofizzazione generale dell'ambiente. La crisalide \u00e8 divorata qualche volta dalle vespe, ma anche queste ultime sono in forte diminuzione.\nAnche l'influenza di altri fenomeni non \u00e8 ancora ben compresa (degrado ambientale, inquinamento dell'aria, piogge contaminate da pesticidi, che avrebbero potuto generare un impoverimento immunitario negli individui di questa specie).\nMa alcune prove scientifiche mostrano che la siccit\u00e0 estiva \u00e8 una causa di decremento delle popolazioni, poich\u00e9 di norma le larve sviluppano bene sulle foglie piene di una linfa ricca di nitrati. Le Vanesse, per\u00f2, sono divenute ancora pi\u00f9 rare in corrispondenza delle estati umide del 2007 e del 2008.\nTuttavia, secondo i dati di un programma inglese di osservazione delle farfalle, prima del 2000 esiste una buona correlazione fra il risultato del processo riproduttivo, la ricchezza di popolazioni di questa specie e lo \"stress\" idrico della pianta ospite. Dal 1976 al 1995 la riproduzione ha avuto pi\u00f9 successo nelle estati fresche e umide, che non quando il clima \u00e8 stato caldo e secco.\nQuesta farfalla potrebbe dunque essere sensibile al riscaldamento climatico.\nUno o pi\u00f9 parassiti della Vanessa potrebbero essere fra le cause della regressione (forte diminuzione) di questa specie.\nTassonomia.\nAppartiene, come tutte le Nymphalidae, al sottordine delle Ditrysia, che raggruppa le farfalle le cui femmine possiedono un organo sessuale di accoppiamento diverso da quello utilizzato per la deposizione delle uova.\n\u00c8 filogeneticamente vicina alle specie del tipo \"Polygonia c-album\", \"Nymphalis l-album\", \"Nymphalis antiopa\" e in particolare alla \"Vanessa polychloros\" che le assomiglia molto nella livrea ma \u00e8 pi\u00f9 grande di almeno 1\u00a0cm.\nSottospecie.\n\"Aglais urticae ichnusa\", . Vanessa del Tirreno. Molto somigliante, ma con una sola macchia al centro delle ali anteriori invece di tre. Potrebbe essere sia una sottospecie che una specie distinta. Da definirsi.\nSpecie simili.\nAltre specie possono essere confuse con la Vanessa delle ortiche:\n\"Vanessa polychloros\", pi\u00f9 grande e di colore fulvo, mentre la Vanessa delle ortiche \u00e8 rossa-arancio.\n\"Nymphalis xanthomelas\", che per\u00f2 ha le ali dentellate.\n\"Polygonia c-album\", che non ha festoni sul bordo delle ali."}
{"id": "2587894", "revid": "767487", "url": "https://it.wikipedia.org/wiki?curid=2587894", "title": "The Best of Yankovic", "text": "The Best of Yankovic \u00e8 un album raccolta di \"Weird Al\" Yankovic, pubblicato in Corea, esclusivamente nel formato vinile, nel 1992."}
{"id": "2587900", "revid": "1272592", "url": "https://it.wikipedia.org/wiki?curid=2587900", "title": "Chiesa di Santa Maria Podone", "text": "La chiesa di Santa Maria Podone \u00e8 un luogo di culto greco ortodosso di Milano situato in piazza Borromeo 6, in pieno centro storico, a pochi passi dal Cordusio.\nStoria.\nSi tratta di una delle pi\u00f9 antiche chiese di Milano, essendo stata fondata durante il nono secolo. Risulta infatti gi\u00e0 consacrata nell'anno 871, secondo quanto trovato in un'antica pergamena di quell'anno.\nLa chiesa ha questo nome in quanto il terreno sulla quale venne edificata fu donato da un nobiluomo milanese, un certo Vuerolfo detto \"Pedone\" o \"Podone\", figlio di Ercmario di Milano.\nNel corso dei secoli ha subito varie modificazioni, per esempio la cappella fu aggiunta solo nel 1440 ad opera dei Borromeo, e il campanile \u00e8 cinquecentesco, opera di Pellegrino Tibaldi.\nIl Capitolo di Santa Maria Podone fu soppresso nel 1810.\nDal 13 ottobre 2012 ospita la chiesa Ortodossa d'Italia.\nIl 15 maggio 2013 ha ricevuto il patriarca di Costantinopoli Bartolomeo I nel corso della sua visita alla citt\u00e0 di Milano\nDescrizione.\nFacciata.\nLa facciata a capanna barocca della chiesa di Santa Maria Podone, opera di Fabio Mangone che la realizz\u00f2 fra il 1628 e il 1634 \u00e8 delimitata ai due lati da due coppie di robuste lesene con capitelli corinzi, ognuna avente al centro una finestra rettangolare con cornice marmorea. Il protiro neoclassico sorretto da quattro colonne marmoree accoglie l'antico portale d'accesso alla chiesa, donato dal cappellano Ambrogio di Pietro e realizzato da Samuele e Policleto Luvoni. Sopra il grande finestrone, entro il timpano triangolare che corona la facciata, vi \u00e8 lo stemma della famiglia Borromeo.\nInterno.\nL'interno della chiesa, originariamente a tre navate ognuna terminante con un'abside semicircolare, mantiene intatta la sua struttura, ma i vari restauri gli hanno donato l'attuale (2011) aspetto barocco. Lungo le navate laterali si aprono due cappelle, una per ogni lato: la cappella che si affaccia sulla navata destra, pi\u00f9 antica, \u00e8 la cappella della Sacra Famiglia, gi\u00e0 della famiglia Borromeo, ed ha un'abside poligonale con monofore gotiche; la cappella di sinistra, invece, gi\u00e0 dedicata a Santa Giustina, adesso \u00e8 dedicata al Crocifisso. Sempre sulla navata di sinistra, si apre anche una cappella pi\u00f9 piccola, realizzata nel 1859 da Carlo Cerada e dedicata alla Madonna del Parto con, sopra l'altare, un affresco raffigurante Maria attribuito a Michelino da Besozzo; sul lato opposto, nella navata destra, vi \u00e8 l'altare di San Renato con le reliquie del santo martire. Nella controfacciata della navata centrale si trova l'organo a canne costruito dalla ditta Balbiani-Vegezzi-Bossi nel secondo dopoguerra (le tastiere si trovano dietro l'altare principale). L'abside maggiore, completamente adibita a presbiterio e delimitata da una balaustra marmorea, accoglie, fra gli altri arredi, pulpito e il coro neogotici e l'altar maggiore barocco (1625-1629). Nell'abside della navata sinistra, sino ai restauri conservativi del 2004-2005 occultata da una parete intonacata, conserva ancora in ottimo stato gli affreschi quattrocenteschi raffiguranti l'\"Incoronazione della Vergine\" (nel catino) e la \"Crocifissione di Ges\u00f9\"."}
{"id": "2587903", "revid": "1372005", "url": "https://it.wikipedia.org/wiki?curid=2587903", "title": "Concilio di Sutri", "text": "Il Concilio di Sutri (o Sinodo di Sutri) fu indetto da papa Gregorio VI su richiesta dell'imperatore Enrico III e aperto il 20 dicembre 1046 a Sutri.\nStoria.\nContesto storico.\nA Roma infuriava la guerra tra varie fazioni nobiliari, ognuna delle quali esprimeva un proprio candidato al papato. Un papa risiedeva a San Pietro, un altro a San Giovanni e un terzo a Santa Maria Maggiore. Due di loro, Benedetto IX dei conti di Tuscolo e Silvestro III dei Crescenzi, rappresentavano fazioni rivali della nobilt\u00e0 romana. Gregorio VI aveva acquistato il papato da Benedetto IX l'anno prima. Ogni pretendente aveva i propri sostenitori nella Chiesa e controllava una zona della citt\u00e0.\nIl concilio.\nIl concilio fu convocato per porre fine ai disordini fra diversi candidati rivali al papato. Una parte della Chiesa incoraggi\u00f2 Enrico III ad intervenire, sia per risolvere il conflitto sia per ricevere l'incoronazione dal papa. Nell'autunno del 1046 Enrico III, gi\u00e0 re dei Romani, attravers\u00f2 le Alpi alla testa di un numeroso esercito e accompagnato da un brillante seguito di principi secolari ed ecclesiastici, che erano tutti suoi vassalli. L'obiettivo di Enrico era quello di essere incoronato imperatore in modo che non potessero sorgere dubbi sulla sua legittimit\u00e0 e di ristabilire l'ordine a Roma.\nEnrico fu ricevuto con onore da Gregorio VI a Piacenza. Fu deciso di convocare un concilio a Sutri, circa 40 km a nord di Roma, lontano dalla violenza delle fazioni urbane. Dinanzi all'assemblea Gregorio confess\u00f2 che aveva \"in buona fede e semplicit\u00e0\" comprato il papato da Benedetto IX nel 1045. Dopo la partenza di Benedetto nel settembre 1044, il vescovo di Sabina si era autoproclamato papa per costrizione dei Crescenzi, con il nome di Silvestro III. Nel 1045 Benedetto IX torn\u00f2 a Roma e rinnov\u00f2 le sue pretese al papato, per poi rinunciarvi e vendere il titolo al padrino Giovanni Graziani, che divenne Gregorio VI.\nIl concilio convoc\u00f2 i tre pretendenti al papato e intervennero Silvestro III e Gregorio VI. Le rivendicazioni di tutti e tre i pretendenti furono rapidamente rifiutate. Silvestro fu privato della dignit\u00e0 sacerdotale e fu esiliato in un monastero, per poi tornare al suo episcopato in Sabina in un esilio dorato. Fu giudicato usurpatore della Santa Sede, un antipapa, senza alcun diritto al trono pontificio. Gregorio abdic\u00f2 con le parole: \"Io, Gregorio, vescovo, servo dei servi di Dio, sentenzio che debbo essere deposto dal pontificato di Santa Romana Chiesa, per l'enorme errore che attraverso l'impurit\u00e0 simoniaca ha condizionato e viziato la mia elezione\". Cos\u00ec, il concilio termin\u00f2 il 23 dicembre. Il Concilio ebbe una proroga a Roma il giorno seguente per sancire la deposizione di Benedetto IX: fu dichiarato decaduto dal momento in cui aveva abdicato in favore di Giovanni Graziani (Gregorio VI). Il papato fu dichiarato \u00absede vacante\u00bb.\nIl 24 e 25 dicembre Enrico si rivolse dapprima al potente Adalberto, arcivescovo di Brema, che rifiut\u00f2. La scelta di Enrico cadde allora sul suo confessore, Suidgero, vescovo di Bamberga, sede eretta da poco. Suidgero divenne papa con il nome di Clemente II ma insistette per conservare la cattedra di Bamberga, una fonte di rendita autonoma fuori dalla portata delle fazioni romane. Fu immediatamente incoronato, il giorno di Natale. Il suo primo atto da pontefice fu l'incoronazione del suo benefattore e della regina consorte, Agnese d'Aquitania. Il nuovo imperatore ricevette il titolo e il diadema di patrizio romano, una dignit\u00e0 che risaliva al tardo Impero e a cui dal X secolo era associata la facolt\u00e0 di eleggere il pontefice."}
{"id": "2587907", "revid": "72396", "url": "https://it.wikipedia.org/wiki?curid=2587907", "title": "Battaglia di Pondicherry", "text": "La battaglia di Pondicherry \u00e8 stata una battaglia navale non decisiva tra lo squadrone inglese capitanato dal viceammiraglio George Pocock e lo Squadrone francese capitanato da Anne Antoine d'Ach\u00e9. Lo scontro avvenne al largo delle coste indiane di Puducherry il 10 settembre 1759."}
{"id": "2587915", "revid": "62748", "url": "https://it.wikipedia.org/wiki?curid=2587915", "title": "Vetrocemento", "text": "Il vetrocemento \u00e8 un materiale da costruzione, utilizzato per creare pareti o solai semi-trasparenti, tali da permettere il passaggio della luce, senza compromettere la privacy.\nStoria.\nIl vetrocemento nasce agli inizi del XX secolo, in stretta relazione con lo sviluppo industriale: data la sua robustezza, combinata alla trasparenza, veniva, infatti, spesso utilizzato per illuminare capannoni ed edifici industriali.\nA lungo ritenuto un materiale \"povero\", \u00e8 stato riscoperto recentemente per la sua versatilit\u00e0, e utilizzato diffusamente anche da grandi nomi dell'architettura in edifici di rilievo.\nI mattoni di vetro vengono realizzati in vetro spesso. La superficie del mattone di vetro pu\u00f2 essere liscia, ondulata, trasparente, opaca, colorata.\nApplicazione.\nVetromattoni.\nI mattoni in vetrocemento possono fornire luce e fungere da aggiunta decorativa a una struttura architettonica, ma i blocchi non sono portanti se non diversamente indicato.\nLa William Lescaze House and Office (situata nella East 48th Street 211, New York), costruita nel 1934, \u00e8 stata la prima casa a New York City a utilizzare blocchi di vetro come pareti. \nLucernari e pavimentazioni.\nI blocchi in vetrocemento si prestano per la costruzione di solette piane utilizzati nelle pavimentazioni e nella realizzazione di lucernari, pensiline etc . Sono normalmente fabbricati come un unico pezzo unico o come un blocco di vetro cavo con pareti laterali pi\u00f9 spesse rispetto ai blocchi standard. Questi blocchi sono normalmente fusi in una griglia di cemento armato o inseriti in un telaio metallico, consentendo a pi\u00f9 unit\u00e0 di essere combinate per attraversare aperture in scantinati e tetti per creare lucernari.\nStruttura.\nIl vetrocemento si compone di vetromattoni legati tra di loro mediante giunti di cemento armato. I vetromattoni sono a loro volta composti da due formelle di vetro pressate tra di loro, che creano cos\u00ec una camera d'aria, impermeabile ed isolante. Il vetrocemento, inoltre, pu\u00f2 essere colorato."}
{"id": "2587919", "revid": "110157", "url": "https://it.wikipedia.org/wiki?curid=2587919", "title": "The Food Album", "text": "The Food Album \u00e8 una raccolta di \"Weird Al\" Yankovic edito nel 1993."}
{"id": "2587920", "revid": "287204", "url": "https://it.wikipedia.org/wiki?curid=2587920", "title": "Morti viventi a Dallas", "text": "Morti viventi a Dallas \u00e8 il secondo romanzo della \"Ciclo di Sookie Stackhouse\" scritta da Charlaine Harris.\nIl romanzo \u00e8 stato pubblicato per la prima volta in Italia nel 2007 con il titolo Morti viventi, dalla Delos Books, che detiene i diritti per l'Italia dell'intera saga che sta pubblicando interamente, e nel 2009 \u00e8 stato ripubblicato in edizione economica da Fazi Editore con il titolo esteso Morti viventi a Dallas.\nTrama.\nIl romanzo si apre con il ritrovamento, da parte di Sookie Stackhouse, del corpo privo di vita di Lafayette Reynolds, il cuoco gay del Merlotte's (il bar in cui Sookie lavora), nella macchina di Andy Bellefleur, detective della polizia di Bon Temps, parcheggiata fuori il bar. La sera precedente, Andy era al Merlotte's, ubriaco tanto da non poter tornare a casa da solo. Sookie, grazie alle sue capacit\u00e0 telepatiche aveva scoperto i motivi dello strano comportamento di Andy, uomo non dedito all'alcol (un brutto caso di omicidio riguardante una bambina scomparsa su cui Andy stava lavorando, che aveva lasciato il detective molto provato, tanto da bere fino allo sfinimento) e per questo, intenerita dai suoi sentimenti, Sookie telefona a Portia, la sorella di Andy, per farlo venire a prendere. Con l'aiuto di Bill, il fidanzato vampiro di Sookie, Portia carica il fratello sulla sua macchina lasciando quella del detective nel parcheggio. Non corre pare buon sangue tra la famiglia Bellefleur e Bill, un'antipatia reciproca. Da una parte il detective Andy e sua sorella Portia, avvocato, non hanno mai accettato pienamente la convivenza con i vampiri, dall'altra parte, l'antipatia di Bill sembra avere radici molto pi\u00f9 lontane nel tempo. Subito dopo le prime indagini pare ovvio che la morte di Lafayette possa essere legata a dei festini a base di sesso che si svolgono in segreto in quel di Bon Temps. Supponendo che gli altri partecipanti potrebbero essere a conoscenza di dettagli molto importanti per ricostruire le ultime ore di vita di Lafayette, Sookie si mette \"in ascolto\", grazie alla sua telepatia, alla ricerca dei pensieri dei clienti del bar in attesa di scoprire qualcosa.\nNel frattempo Sookie viene informata dal Bill che sono stati convocati dal vampiro Eric Northman, Sceriffo dell'Area 5 che comprende anche la citt\u00e0 di Bon Temps e proprietario del club Fangtasia a Sheverport. Durante il tragitto verso Sheverport, Sookie e Bill hanno un litigio, che porta la ragazza ad allontanarsi da sola nei boschi, qui incontra una menade che l'attacca provocandole delle profonde ferite alla schiena. La menade, nota come Callisto, ha avvelenato il sangue di Sookie, che ora rischia seriamente la vita. Un messaggio di avvertimento della menade indirizzato ad Eric, una richiesta di tributo. Portata di fretta al Fangtasia, Sookie viene guarita grazie all'intervento di Bill, Eric e di altri due vampiri, Pam e Chow, che a turno le succhiano il sangue avvelenato per poi fornirle del sangue nuovo. Quando ormai la sua vita \u00e8 salva, Eric informa Bill e Sookie del motivo per cui li ha convocati, dovranno recarsi a Dallas ingaggiati dal leader dei vampiri locali per risolvere un caso, grazie ai poteri telepatici di Sookie.\nArrivati all'aeroporto di Dallas, uno strano individuo vestito da prete cerca di rapire Sookie mentre Bill si trova ancora nella sua bara da viaggio, fortunatamente per lei Bill riesce a risvegliarsi in tempo per salvarla, ma l'uomo riesce a fuggire. Una volta giunti al Silent Shore hotel, albergo dedicato esclusivamente ai vampiri, Sookie e Bill vengono accolti dalla vampira Isabel, che li porta al cospetto di Stan Davis, sceriffo di Dallas. Stan chiede il loro aiuto per scoprire che fine abbia fatto Farrell, un membro del suo nido (cos\u00ec vengono chiamati i nuclei di vampiri), un vampiro gay ormai scomparso da cinque giorni. Grazie alla sua abilit\u00e0 telepatica, Sookie interroga diverse persone che potrebbero aver visto Farrell. Dalle indagini di Sookie e Bill emerge che Farrell \u00e8 stato visto per l'ultima volta in un bar gestito dai vampiri in compagnia di un altro vampiro di nome Godfrey, conosciuto anche come Godric, un vampiro \"rinunciatario\" alleato con la \"Confraternita del Sole\", un movimento religioso anti-vampiri disposto ad usare tutti i mezzi legali o illegali per liberarsi dei vampiri.\nGodfrey \u00e8 un vampiro millenario dall'aspetto di un adolescente, con degli antichi tatuaggi sul corpo che da tempo si \u00e8 alleato alla Confraternita perch\u00e9 stanco della sua vita immortale e perch\u00e9 ritiene i vampiri un abominio per l'umanit\u00e0, avendo lui stesso ucciso anche dei bambini per nutrirsi del loro sangue.\nAttraverso i ricordi di una cameriera presente quella sera al bar, Sookie \"vede\" insieme a Godfrey e a Farrell, l'uomo che travestito da prete aveva cercato di rapirla poche ore prima all'aeroporto. Pare quindi ovvio che ci sia una spia all'interno del nido di Stan, ipotesi confermata dal ritrovamento di una cimice nella sala delle udienze. I sospetti di Stan cadono sull'unico recente acquisto del nido di Dallas, un certo Leif, un vampiro di passaggio proveniente dalla California. Con grande stupore di Sookie e Bill, Leif non \u00e8 altri che Eric, arrivato fino a Dallas incuriosito dalla richiesta di Stan Davis.\nSookie decide di infiltrarsi nella \"Confraternita del Sole\" per avere informazioni su Farrell, per questo motivo le viene affiancato Hugo Ayers, un umano, avvocato di professione e legato sentimentalmente alla vampira Isabel. I due si erano conosciuti tempo prima quando Ayers aveva vinto una causa civile a favore di Stan Davis intentata dai suoi vicini di casa. Sookie e Hugo si presentano nella Chiesa sede della Confraternita come una coppia di fidanzati che vuole far parte del gruppo, l\u00ec conoscono il Reverendo Steve Newlin (capo della Confraternita) e sua moglie Sarah, ma ben presto la loro recita viene smascherata e vengono rinchiusi nei sotterranei della sede dove anche Farrell viene tenuto prigioniero. Una volta da soli, Sookie, riesce a leggere i pensieri di Hugo e scopre che l'uomo \u00e8 il traditore e che fin dall'inizio ha fatto il doppio gioco.\nDopo essere stata separata da Hugo, Sookie rimane sola in cella in balia di Gabe, un umano senza scrupoli che vuole picchiarla fino allo stordimento e violentarla. Da Gabe, Sookie viene a sapere che poco prima del tramonto del sole e quindi prima del risveglio dei vampiri, ci sar\u00e0 un evento cui parteciperanno anche i media, a dimostrazione del potere di Dio. Godfrey, volontariamente, e Farrell verranno esposti al sole e bruceranno portando alla morte anche Sookie e Hugo che saranno legati ai loro corpi. Il tempestivo intervento di Godfrey salver\u00e0 Sookie e porter\u00e0 alla morte di Gabe. Con l'aiuto di Godfrey e quello della mutaforma Luna Garza (anche lei infiltrata tra le file degli adepti della Confraternita) e di un paio di licantropi, Sookie riesce a mettersi in salvo, nonostante le ferite riportate durante la lotta con Gabe ed un incidente stradale durante la fuga.\nPoco prima di fuggire dalle grinfie dei membri della Confraternita, Sookie riesce a mettersi in contatto telepatico con Barry, un portantino al servizio dell'albergo Silent Shore (telepatico come lei, solo alle prime armi) con una richiesta di aiuto da inoltrare a Bill.\nAd attenderla in albergo, Sookie trover\u00e0 Eric/Leif che si prender\u00e0 cura di lei fino all'arrivo di Bill.\nLa notte stessa i vampiri attaccano la sede della Confraternita e liberano Farrell e Hugo. Il giorno dopo Sookie, mentre Bill dorme ancora nella sua bara in albergo, si reca alla Chiesa in cerca di Godfrey, sicura di trovarlo l\u00ec pronto a mettere in atto il suo suicidio. Sookie assiste con gli occhi gonfi di lacrime all'incontro del vampiro con il sole. Durante il party per il bentornato a Farrell nel nido di Stan, Sookie chiede allo sceriffo di Dallas di risparmiare la vita di Hugo come da accordi, nessun umano anche se colpevole dovr\u00e0 essere ucciso, ma giudicato dalla giustizia ordinaria. Purtroppo agli occhi dello Stato, Hugo non ha commesso alcun reato, quindi il compromesso escogitato da Stan pare essere un'ottima soluzione per entrambi. In una stanza vengono segregati i due amanti. Isabel, colpevole di avere portato un traditore nel nido, viene legata al muro con catene di argento e lontano da lei Hugo, anche lui legato al muro con delle catene. La brama di lei di succhiare sangue dal suo amato senza poterlo avere, e la brama di lui di essere il suo nutrimento senza poterlo fare, sar\u00e0 la loro punizione per i prossimi 4 mesi.\nPurtroppo la vendetta dei membri della Confraternita non tarda ad arrivare. Mentre sono al party, Sookie, Bill, Eric/Leif e gli altri vampiri e molti dei loro amici umani sono vittime di un attacco. Grazie ai poteri di Sookie, le perdite tra i vampiri sono minime. Pochi istanti prima della sparatoria Sookie \"sente\" i pensieri degli assalitori e ordina ad Eric con cui stava parlando, e quindi a tutti i vampiri, si buttarsi a terra. Una volta finiti gli spari Sookie si ritrova a soccorrere Eric, rimasto ferito per averle fatto da scudo con il proprio corpo. Con una bugia, Eric convince Sookie a tirargli fuori della spalla una pallottola d'argento, risucchiandola con la bocca. Cos\u00ec facendo alcune gocce del sangue di Eric vengono ingoiate da Sookie. Una volta estratta la pallottola, Eric eccitato dalla vista delle labbra della donna sporche di sangue, la bacia intensamente. Solo l'urgenza di sapere che Bill sta bene convince Sookie a staccarsi dal bacio del vampiro. Una volta riunita al suo amato Bill, Sookie si infuria con lui, quando scopre che ha utilizzato la sua natura vampira per uccidere gli esseri umani che avevano attaccato il nido. Arrabbiata, stanca ed infelice, Sookie se ne torna a casa da sola.\nTornata a Bon Temps, Sookie vive un momento di distacco da Bill, che dura circa tre settimane, durante le quali Bill viene spesso visto in compagnia di Portia Bellefleur. Ma ben presto i due si riavvicineranno. Sookie verr\u00e0 a scoprire i motivi che hanno portato Portia a farsi vedere con Bill. Anche lei vuole scoprire chi ha ucciso Lafayette per discolpare suo fratello Andy ed essere l'amica di un vampiro potrebbe attirare le attenzioni particolari di uno dei membri dei festini e farla entrare nel loro circolo privato. Inoltre Sookie verr\u00e0 a sapere da Bill che l'aver ingoiato anche una sola goccia del sangue di Eric creer\u00e0 un legame, anche sessuale, fra lei ed il vampiro biondo.\nQuando Bill dovr\u00e0 tornare a Dallas, per sbrigare alcune faccende burocratiche legate all'aiuto ricevuto dai licantropi e dai mutaforma durante la fuga della sua amata, Sookie si vedr\u00e0 costretta, suo malgrado, a chiedere l'aiuto di Eric.\nCallisto, la menade, non soddisfatta del dono ricevuto da Eric come tributo, un bue, richiede la visita dello sceriffo dell'area 5. Prima di partire per Bon Temps Eric riceve una telefonata di Sookie, la quale gli chiede di accompagnarla alla festa/orgia organizzata da Mike Spencer, uno degli avventori del bar. Con molto stupore e divertimento Eric accetta l'invito. La ragazza vuole scoprire chi tra i partecipanti ai festini sia coinvolto nell'uccisione del suo amico e collega Lafayette. Arrivata alla festa, in compagnia di Eric, Sookie rimane sorpresa di trovare la sua vecchia amica Tara e il di lei fidanzato Eggs. Tutti gli sguardi lussuriosi dei presenti, uomini e donne, sono rivolti all'affascinante vampiro. Durante il festino, l'intimit\u00e0 fra Sookie ed Eric aumenter\u00e0, con baci ed abbracci.\nQuando Sookie scoprir\u00e0 chi fra i presenti ha ucciso Lafayette (Mike Spencer e Tom Hardaway e forse anche sua moglie Cleo), il festino verr\u00e0 interrotto dall'arrivo di Andy Bellefleur, ancora una volta ubriaco e per giunta armato, che vuole punire le persone che hanno tentato di far ricadere la colpa dell'omicidio su di lui. Tutti i partecipanti alla festa sono riuniti fuori in cortile sotto il tiro della pistola di Andy, sono presenti anche Bill, appena tornato da Dallas e molto infastidito dall'odore di Eric che proviene da Sookie, e Sam (sotto forma di cane appena tornato da uno dei tanti incontri anche di natura sessuale con la menade), quando improvvisamente sbuca dai boschi Callisto. La creatura sovrannaturale gode dell'ebbrezza e della lussuria della gente presente arrivando ad uccidere tutti gli umani presenti. Oltre a Sookie, solo Andy, Tara e il fidanzato Eggs vengono risparmiati e rimandati a casa, dopo essere stata loro cancellata la memoria.\nTornati alla vita normale, Sookie e Bill possono vivere tranquillamente il loro amore e la loro passione, ma il messaggio nella segreteria telefonica dell'anziana nonna di Andy e Portia, turba la serenit\u00e0 di Bill, resosi conto che l'anziana donna \u00e8 una sua pro-pronipote. A Bill ritornano alla mente gli antichi ricordi della moglie e dei figli, che ha dovuto abbandonare per vivere la sua vita da vampiro.\nAdattamento televisivo.\nCome il precedente romanzo, \"Morti viventi a Dallas\" \u00e8 stato adattato per la seconda stagione della serie televisiva \"True Blood\". Notevoli sono le differenze tra romanzo e serie televisiva:"}
{"id": "2587923", "revid": "106456", "url": "https://it.wikipedia.org/wiki?curid=2587923", "title": "Sant'Ellero di Galeata", "text": ""}
{"id": "2587925", "revid": "124834804", "url": "https://it.wikipedia.org/wiki?curid=2587925", "title": "Armando Migliari", "text": "Biografia.\nIn teatro esord\u00ec nel 1908 come attor giovane brillante nella compagnia di Amedeo Chiantoni, successivamente recita con Armando Falconi, Anna Fontana e Aristide Baghetti, negli anni '20 si unisce con Dora Menichelli che sposer\u00e0 poco dopo. Nel 1933 fu Peter Quince in \"Sogno di una notte di mezza estate\" di William Shakespeare per la regia di Max Reinhardt con Carlo Lombardi, Cele Abba, Giovanni Cimara, Nerio Bernardi, Rina Morelli, Sarah Ferrati, Cesare Bettarini, Ruggero Lupi, Luigi Almirante, Giuseppe Pierozzi, Memo Benassi, Evi Maltagliati ed Eva Magni nel Giardino di Boboli e Gruffagna nella prima assoluta di \"La rappresentazione di Santa Uliva\" di Ildebrando Pizzetti nel Chiostro Grande della Basilica di Santa Croce di Firenze con la Morelli, Bettarini, Benassi, Andreina Pagnani, Lupi, Lombardi, la Ferrati, Bernardi e Cimara per la regia di Jacques Copeau.\nDebutt\u00f2 nel cinema muto con Emilio Graziani, ma la vera attivit\u00e0 di attore cinematografico inizi\u00f2 con la regia di Gennaro Righelli nella pellicola \"L'ultimo dei Bergerac\", del 1934, il primo di una lunga carriera con oltre 150 film, che terminer\u00e0 nel 1965."}
{"id": "2587928", "revid": "371529", "url": "https://it.wikipedia.org/wiki?curid=2587928", "title": "Discografia di David Bowie", "text": "La discografia di David Bowie consiste in 25 album studio come solista e 2 con il gruppo dei Tin Machine di cui ha fatto parte (lo stesso Bowie prima di morire, in una lettera a Brian Eno, parla del suo ultimo lavoro come il suo 25\u00b0), 23 Album live, 51 raccolte, 10 EP, 120 singoli e 4 colonne sonore. Il debutto del musicista di Brixton si ha con il singolo \"Liza Jane\" dei Davie Jones &amp; the King Bees, gruppo giovanile presto abbandonato per i Manish Boys con i quali pubblicher\u00e0 due nuovi singoli tra il 1965 ed il 1966. La prima vera pubblicazione a nome \"David Bowie\" \u00e8 \"Do Anything You Say\", singolo del 1966. Bowie dar\u00e0 vita a quattro ulteriori singoli e al suo album di debutto, \"David Bowie\" (1967), prima di raggiungere il successo in Gran Bretagna con \"Space Oddity\", del 1969. Il singolo omonimo raggiunge la posizione numero 5 nella classifica inglese, e rimarr\u00e0 strettamente legato nell'immaginario collettivo all'evento dell'allunaggio di Neil Armstrong e dell'Apollo 11.\nTra il 1969 ed il 1971 Bowie pubblica tre ulteriori album, \"Space Oddity\", \"The Man Who Sold the World\" e \"Hunky Dory\". Il seguente \"The Rise and Fall of Ziggy Stardust and the Spiders from Mars\", del 1972, \u00e8 l'album che consegna a Bowie il primo grande successo nelle classifiche inglesi, grazie al quale i lavori precedenti riceveranno nuove e maggiori attenzioni dal pubblico. Bowie pubblica nove successivi album con la RCA che raggiungeranno la top five nella Official Albums Chart (In particolare \"Aladdin Sane\", \"Pin Ups\", \"Diamond Dogs\" e \"Scary Monsters (and Super Creeps)\" guadagneranno la posizione numero uno). I tre album che seguono verranno pubblicati sotto la EMI; \"Let's Dance\", title track dell'omonimo album, diventer\u00e0 il primo singolo di Bowie a raggiungere la prima posizione sia negli Stati Uniti che nel Regno Unito.\nNel 1989 Bowie crea con Reeves Gabrels il gruppo rock Tin Machine, che pubblicher\u00e0 un album omonimo con la EMI. \"Tin Machine II\" lo seguir\u00e0 nel 1991, registrando dei dati di vendita decisamente sotto le aspettative. Bowie continua nel frattempo la carriera solista con \"Black Tie White Noise\" del 1993, che raggiunger\u00e0 la prima posizione nella Official Albums Chart. Da quel momento, Bowie ha pubblicato sei nuovi album studio. Ad oggi, tutti i 21 album studio di Bowie da \"Hunky Dory\" hanno conquistato almeno la top ten nella Official Albums Chart. In totale 9 album di studio e 2 antologie hanno raggiunto la prima posizione nella classifica del Regno Unito.\nAlbum in studio.\nQuella che segue \u00e8 la lista degli album studio di David Bowie, composta da 26 lavori eseguiti nel corso di ben 46 anni di carriera. Tra i 26 album della discografia, 2 risultano pubblicati a nome Tin Machine, gruppo del quale Bowie \u00e8 stato componente dal 1988 al 1992; \"Tin Machine II\", in particolare, \u00e8 l'unico album da \"Hunky Dory\" a non rientrare nella top ten della classifica britannica.\nAd oggi, ben 11 album si sono attestati alla prima posizione della Official Albums Chart (curiosamente tra questi non risultano \"The Rise and Fall of Ziggy Stardust and the Spiders from Mars\" e \"Heroes\", considerati generalmente dalla critica forse i due migliori album di Bowie) e 18 nella top five.\nNei primi mesi del 2001 fu annunciata l'imminente uscita di \"Toy\", album che ad oggi non \u00e8 mai stato pubblicato."}
{"id": "2587929", "revid": "339392", "url": "https://it.wikipedia.org/wiki?curid=2587929", "title": "Polo della Libert\u00e0", "text": ""}
{"id": "2587930", "revid": "47767", "url": "https://it.wikipedia.org/wiki?curid=2587930", "title": "Plantigrado", "text": ""}
{"id": "2587934", "revid": "122698710", "url": "https://it.wikipedia.org/wiki?curid=2587934", "title": "Plantigradi", "text": "Nei mammiferi, la locomozione plantigrada significa che la creatura cammina appoggiando tutta la pianta del piede sul terreno. \nI primati sono un esempio di specie plantigrade; altri esempi possono essere procioni, opossum, orsi, conigli, canguri, donnole, topi, panda rossi, ratti, procavie, puzzole, ricci. \nI membri dell'ordine di mammiferi estinti Creodonta avevano un tipo di locomozione plantigrada. Ci\u00f2 potrebbe anche aver contribuito alla loro estinzione ad opera di pi\u00f9 veloci carnivori. Sembra che almeno alcuni pterosauri e lucertole fossero anch'essi plantigradi."}
{"id": "2587935", "revid": "1543377", "url": "https://it.wikipedia.org/wiki?curid=2587935", "title": "Relitto di Cetraro", "text": "Il relitto di Cetraro (nota anche come nave dei veleni) si riferisce a un fatto di cronaca del settembre 2009 in Calabria, emerso a seguito delle rivelazioni del pentito di 'Ndrangheta Francesco Fonti riguardo all'affondamento nel Mediterraneo, al largo della Spezia e di Livorno, ed in Somalia di navi contenenti di rifiuti tossici e radioattivi.\nAntefatto.\nNel 1994 Fonti diventa collaboratore di giustizia. Fino al 2003 la sua collaborazione aveva riguardato esclusivamente i traffici di droga e di armi. Dal 2003 inizia a rilasciare delle dichiarazioni ai giornalisti di \"Famiglia cristiana\" Barbara Carazzolo, Alberto Chiara e Luciano Scalettari sul traffico dei rifiuti. Nel 2005 esce un servizio de \"L'Espresso\" con un memoriale del collaboratore di giustizia sul traffico di rifiuti pericolosi in Italia e in Somalia, coinvolgendo servizi segreti e politici, soprattutto democristiani: Riccardo Misasi e Ciriaco De Mita.\nGi\u00e0 nel marzo del 1994 la magistratura di Reggio Calabria aveva aperto un'inchiesta, nata da una denuncia di Legambiente su un possibile traffico di scorie industriali e radioattive in Aspromonte, provenienti dai porti calabresi. All'inchiesta partecip\u00f2 il capitano di corvetta Natale De Grazia, che svilupper\u00e0 a lungo l'ipotesi di affondamento nel Mar Mediterraneo di navi cariche di rifiuti. In particolare la Procura di Reggio Calabria aveva indagato sulla nave Rigel, affondata anni prima al largo di Capo Spartivento. Nel 2000, l'indagine dei magistrati reggini, passata dal 1996 alla Dda, viene archiviata.\nFrancesco Fonti nelle sue diverse dichiarazioni rese dopo il giugno del 2005 afferma di aver affondato direttamente 3 navi: la Cunski al largo di Cetraro, la Yvonne A a Maratea e la Voriais Sporadais a Melito Porto Salvo in collaborazione con i Muto e gli Iamonte.\nNel 2006 il pubblico ministero di Paola Franco Greco apre un'inchiesta dopo il rinvenimento da parte di alcuni pescatori di bidoni.\nRelitto di Cetraro.\nNel 2009 con l'insistenza del nuovo procuratore di Paola, Bruno Giordano, e dell'assessorato all'ambiente calabrese, si ricerca nuovamente la nave Cunski, che si riteneva fosse stata affondata al largo di Cetraro con 120 fusti di materiale radioattivo.\nLe prime indagini in loco vengono fatte dall'Arpacal nei primi giorni di settembre. Sempre nell'estate del 2009 la Procura di Paola aveva iniziato ad approfondire le indagini sulla contaminazione del fiume Oliva, nella zona di Serra d'Aiello e di Aiello Calabro, zona dove da anni si stavano cercando le scorie della nave Jolly Rosso, spiaggiata ad Amantea il 14 dicembre del 1990. In quella zona - non distante da Cetraro - una perizia aveva stabilito un alto numero di tumori.\nIl 12 settembre 2009 viene ritrovata una nave, inizialmente identificata come il Cunski, a circa 500 metri di profondit\u00e0. Il relitto, secondo le stime realizzate dall'equipaggio della Copernaut Franca, aveva 110 metri di lunghezza. Legambiente insiste di cercare anche gli altri relitti e in particolare il Rigel, affondato nel 1987 al largo di Capo Spartivento\nLe analisi e i dubbi.\nVengono incaricate delle analisi del fondale due navi:\n\"Copernaut Franca\" della cooperativa \"Nautilus\" su incarico della Regione Calabria e di Arpacal e la \"Mare Oceano\" di \"GeoLab\" incaricata dal ministero dell'Ambiente. Dalle analisi del ROV sottomarino di GeoLab della nave Mare Oceano si scopre che la nave non \u00e8 la Cunski ma la \"Catania\", costruita nel 1906 e affondata il 16 marzo 1917. Non vi \u00e8 neanche presenza di radioattivit\u00e0. Il 29 ottobre 2009 il caso di Cetraro viene chiuso, dopo anche gli annunci del ministro per l'ambiente Stefania Prestigiacomo e del Procuratore Nazionale antimafia Piero Grasso. Lo stesso giorno il vice procuratore Pietro Borrelli afferma inoltre che la stiva della nave \u00e8 vuota in contrasto per\u00f2 con Pippo Arena, pilota del ROV della Copernaut che fece la prima ispezione dichiarando che c'erano due stive entrambe piene.\nPochi giorni dopo emergono dubbi sollevati anche dal settimanale \"L'Espresso\": i pescatori sono increduli che al largo non ci sia la nave con i fusti radioattivi, e l'annuncio del ministro ancor prima della completa analisi del robot sottomarino per l'identificazione della nave che fino all'annuncio non aveva fatto alcun video ma solo analisi acustiche; infine non coincidono le coordinate di dove \u00e8 stata rilevata la Cunski a settembre 2009 con le coordinate del relitto Catania individuato, in quanto c'\u00e8 una differenza di 3 miglia e mezzo. Riemerge inoltre anche un documento del 24 gennaio 2006 del PM Franco Greco che per primo apr\u00ec il caso Cetraro dopo il recupero di bidoni da parte dei pescatori, dove \u00e8 scritto che le navi al largo di Cetraro affondate sono tre..\nIl 5 novembre 2009 il ministero dell'ambiente conferma le sue dichiarazioni, dichiarando inoltre che nel video \u00e8 ben visibile il nome del relitto, di aver perlustrato la zona di coordinate fornitegli a settembre dal primo ritrovamento e che la distanza di 3 miglia pu\u00f2 essere un errore plausibile ai tempi dell'affondamento nel 1917. Le autorit\u00e0 giudiziarie inoltre potranno pubblicare tutta la documentazione.\nIl 6 novembre vengono pubblicate le foto sul sito del ministero.\nAgli inizi di dicembre 2012 le autorit\u00e0 indiane comunicano agli inquirenti italiani che la Cunsky non risulta essere stata smantellata nel porto di Alang, come invece veniva riportato agli atti dell'archiviazione delle indagini.\nUn caso nazionale e internazionale.\nLo Stato si interessa della vicenda dopo la richiesta d'aiuto da parte della regione Calabria: il ministero dell'ambiente eseguir\u00e0 indagini e analisi insieme ad Arpacal e tramite la nave Astrea dell'Ispra si constater\u00e0 il tipo di inquinanti presente nella Cunsky e la loro diffusione\nSarebbero 30 le navi a perdere affondate nel Mediterraneo e quindi ben 22 paesi coinvolti. Il 12 ottobre 2009 i pescatori a Cetraro bloccano la ferrovia per protesta. Il 15 settembre 2009 il caso arriva anche in Commissione Europea, grazie all'eurodeputato calabrese Mario Pirillo del PD.\nIl 21 settembre 2009 La procura di Livorno apre un fascicolo, su quanto detto dal pentito per una nave affondata al largo del comune. Il 23 settembre 2009 la Nave Asprea fa le prime indagini. Lo stesso giorno la \"Commissione ambiente e protezione civile\" degli assessori regionali ritiene che lo Stato si debba incaricare della bonifica di tutti i siti in cui le navi sono state affondate.\nIl 13 ottobre 2009 a Diamante si sono incontrati i sindaci del Tirreno cosentino per discutere al riguardo delle scorie radioattive. Il 14 ottobre 2009 si sono incontrati una delegazione italiana con Stavros Dimas, commissario all'ambiente dell'Unione Europea per discutere sul fatto. Per il 24 ottobre si volge ad Amantea una manifestazione nazionale contro le scorie in Calabria.\nDopo le dichiarazioni del Ministro dell'Ambiente e del procuratore nazionale antimafia, il WWF chiede ad entrambi di confrontare con una perizia il video del Rov commissionato dalla Regione Calabria e Arpacal e quello della nave Asprea del Ministero dell'Ambiente. Il 3 novembre 2009 la Mare Oceano si dirige verso Maratea ad individuare l'altro relitto indicato da Fonti. Il 15 gennaio 2010 si aggiunge la testimonianza del pentito \"Sigma\", ex capobastone di un'importante 'ndrina di Amantea che confermerebbero quelle di Francesco Fonti. Poco tempo prima anche il pentito \"Emilio Di Giovine\" dell'omonima cosca si era dichiarato disposto a collaborare sul caso."}
{"id": "2587939", "revid": "337866", "url": "https://it.wikipedia.org/wiki?curid=2587939", "title": "Area metropolitana di Los Angeles", "text": ""}
{"id": "2587941", "revid": "638792", "url": "https://it.wikipedia.org/wiki?curid=2587941", "title": "Giulio Pittaluga", "text": ""}
{"id": "2587950", "revid": "729019", "url": "https://it.wikipedia.org/wiki?curid=2587950", "title": "Stazione di Ceva", "text": "La stazione di Ceva \u00e8 una stazione ferroviaria, a servizio dell'omonimo comune, posta sulla ferrovia Torino - Savona. La stazione \u00e8 inoltre punto di diramazione ed origine della linea per Ormea, sospesa al traffico passeggeri dal 2012 e percorsa dal 2016 da saltuari treni turistici, e della linea per Bra, chiusa nel 1994.\nStoria.\nLa stazione entr\u00f2 in funzione il 28 settembre 1874, con l'apertura del tronco Ceva-Savona (Via Bastia Mondov\u00ec-Bra). Nel 1933 venne inaugurata la cosiddetta \"direttissima Piemonte\" via Fossano-Mondov\u00ec-Ceva.\nNel 1994, in seguito ai danni subiti dall'Alluvione del 1994 in Piemonte, fu dismessa la linea Bra-Ceva. A seguito di tale evento tale linea fu usata solo come raccordo per uno stabilimento per la produzione di container.\nNel 2012 il traffico sulla linea per Ormea fu soppresso a partire dal 17 giugno.\nA partire dall'11 settembre 2016 la stazione risulta coinvolta nel progetto 'Binari senza tempo' che conduce i treni turistici da Torino ad Ormea.\nStrutture e impianti.\nLa stazione \u00e8 dotata di un fabbricato viaggiatori a pianta rettangolare che presenta una facciata severa e monumentale, sviluppata in lunghezza. Al piano terra ci sono i locali ad uso pubblico, tra cui uno sportello di biglietteria, due biglietterie automatiche, gli uffici del personale, movimento e capo stazione, due sale d'aspetto, servizi igienici e un bar-edicola. Al piano superiore ci sono i locali del personale. L'edificio venne completamente ricostruito in occasione dell'apertura della nuova tratta ferroviaria Torino-Savona.\nLa stazione dispone di sei binari dedicati al traffico passeggeri. I binari sono tutti serviti da un\u2019apposita banchina per l\u2019imbarco dei passeggeri.\nMovimento.\nL'impianto \u00e8 servito da treni regionali svolti da Trenitalia nell'ambito del contratto di servizio stipulato con la Regione Piemonte.\nTali treni appartengono alla sola linea Torino-Savona. Il traffico passeggeri ordinario delle linee per Ormea e per Bra risultano sospesi rispettivamente dal 2012 e dal 1994.\nPresso l'impianto effettuano inoltre fermata i saltuari treni turistici per Ormea.\nServizi.\nLa stazione offre i seguenti servizi:\nInterscambi.\nPresso la stazione sono attuati i seguenti interscambi:"}
{"id": "2587951", "revid": "819238", "url": "https://it.wikipedia.org/wiki?curid=2587951", "title": "Ferrovia Bra-Ceva", "text": "La ferrovia Bra-Ceva era una linea ferroviaria che collegava le due localit\u00e0 piemontesi attivata nel 1874, ora dismessa.\nCostruita come parte del collegamento ottocentesco tra Torino e Savona, via Trofarello-Carmagnola-Bra-Cherasco-Ceva, la linea perse buona parte della sua importanza con l'inaugurazione della variante di Fossano, per essere definitivamente soppressa in conseguenza dei gravissimi danni subiti durante l'alluvione del 1994.\nStoria.\nDa tempo nei disegni del Regno di Sardegna, la concessione di una ferrovia fra Torino e Savona \"per Carmagnola, e diramazione Cairo-Acqui\" fu approvata con regio decreto del novembre 1861, in attuazione di una legge promulgata nel luglio precedente, e assegnata alla Societ\u00e0 Anonima per la ferrovia da Torino a Savona.\nProblemi legati alla difficile natura dei terreni nella valle del Letimbro e alla crisi del debito pubblico imposero tuttavia al governo di subentrare nella concessione e nella conduzione dei lavori. Nonostante il forte ritardo dei lavori, che avrebbero dovuto essere ultimati, per contratto, entro l'anno 1872, la tratta Bra-Savona venne aperta all'esercizio in data 28 settembre 1874. L'esercizio della linea fu affidato alla Strade Ferrate dell'Alta Italia.\nLa ferrovia Carmagnola-Bra entr\u00f2 in funzione soltanto dieci anni dopo, il 7 aprile 1884, completando cos\u00ec l'originale tracciato della ferrovia Torino-Savona e realizzando quindi il primo collegamento diretto fra Torino e la Liguria di ponente, eliminando il pi\u00f9 lungo passaggio sulla linea Torino-Cuneo tra Carmagnola-Racconigi-Cavallermaggiore-Bra.\nUn atto destinato a incidere profondamente sul destino della ferrovia fu l'approvazione, avvenuta in Parlamento nel 1910, della nuova \"direttissima del Piemonte\", una tratta a doppio binario da costruirsi fra Fossano-Mondov\u00ec-Ceva quale velocizzazione del tracciato per Savona, destinata a rendere marginale il collegamento via Bra e sostituire completamente la parallela Ferrovia Fossano-Mondov\u00ec-Villanova la quale era stata concepita proprio nell'ottica di costituire lei stessa tale collegamento. La nuova ferrovia fu inaugurata il 28 ottobre 1933.\nNonostante l'elettrificazione, avvenuta nel 1935, la linea, ormai priva dei collegamenti diretti, assunse un carattere eminentemente locale, senza significativi potenziamenti dei servizi, fino ai consistenti lavori di ammodernamento che vennero condotti nel 1991, previa chiusura della linea: i sottopassi stradali a Monchiero e Farigliano furono ricostruiti in muratura, la palificazione ex trifase completamente rinnovata e automatizzato il sistema di controllo del traffico. In tale anno risultava ancora attivo il servizio merci fra Bra e Cherasco e fra Ceva e Carr\u00f9.\nL'alluvione del Tanaro del 1994 colp\u00ec il Piemonte meridionale, distruggendo diversi ponti sul Tanaro e danneggiando gravemente alcuni punti del tracciato, rendendo la linea di fatto inutilizzabile. Le FS decisero di non procedere con gli ingenti lavori di ripristino della ferrovia, interrompendone definitivamente l'esercizio. La tratta Cherasco-Ceva venne soppressa definitivamente il 26 giugno 2005 nonostante alcune proteste della popolazione locale. Il tratto Narzole-Ceva \u00e8 stato subito dismesso e smantellato mentre nel tratto da Narzole a Bra fu mantenuta provvisoriamente in funzione la trazione elettrica per la presenza a Narzole di una sottostazione elettrica a servizio della linea Torino-Savona, poi soppressa anch'essa in seguito alla messa in esercizio della nuova sottostazione di Bra, per cui RFI ha proceduto allo smantellamento della linea elettrica.\nLa parte della linea tra Bra e Cherasco, deelettrificata, \u00e8 rimasta attiva come raccordo merci per servire un'industria locale operante nell'ambito del trasporto intermodale.\nNell'anno 2016 \u00e8 stato presentato, a Torino, il progetto di mobilit\u00e0 MetroGranda, una linea di metropolitana leggera ideata per collegare i principali centri della provincia di Cuneo sfruttando le vecchie linee Savigliano-Saluzzo-Cuneo, Cuneo-Mondov\u00ec, Mondov\u00ec-Bastia Mondov\u00ec, Bastia-Bra, Bra-Cavallermaggiore, Cavallermaggiore-Savigliano. Il progetto prevederebbe quindi la ricostruzione della linea Mondov\u00ec-Bastia e un ripristino delle linee Bastia-Bra, Mondov\u00ec-Cuneo e Cuneo-Saluzzo-Savigliano. Non sono per\u00f2 al momento previsti finanziamenti.\nCaratteristiche.\nLa linea era a binario unico con scartamento ordinario da per una lunghezza totale di .\nIl percorso si snodava lungo il fondovalle del Tanaro, fiume con caratteristiche torrentizie che veniva intersecato e scavalcato con numerosi ponti e che metteva costantemente a repentaglio l'integrit\u00e0 della sede.\nLa ferrovia venne elettrificata nel 1935 a corrente alternata trifase di 16,2/3 Hz fino al 1973 anno in cui fu attuata la conversione degli impianti in corrente continua alla tensione di .\nPercorso.\nPartita da Bra e impegnata una discesa del 14 per mille, la ferrovia raggiungeva il fondovalle del Tanaro, per poi cambiare direzione volgendo verso sud; superato la Stura di Demonte, veniva dunque raggiunta la stazione di Cherasco, posta a distanza rispetto all'abitato. A seguito dello smantellamento della sottostazione elettrica di Narzole, tale sezione \u00e8 stata privata della linea aerea di alimentazione e utilizzata in regime di raccordo a partire dal 2006.\nSuperata Narzole, la cui sottostazione elettrica venne potenziata nel 1998 a linea ormai soppressa per esigenze legate al servizio sulla linea per Carmagnola, ed entrata ormai nella valle del Tanaro, la ferrovia raggiungeva la stazione di Monchiero-Dogliani, donde si diramava, fra il 1923 e il 1953, la tranvia Monchiero-Dogliani, collegata alla ferrovia stessa con un raccordo.\nLa medesima valle veniva seguita seguendo, nell'ordine, le stazioni di Farigliano e Carr\u00f9-Clavesana, con un percorso particolarmente sinuoso imposto dalla valle, che in tale tratto va via via restringendosi. Oltrepassato il Pesio e una delle rare gallerie lungo il percorso, s'incontrava sulla destra il binario della ferrovia Mondov\u00ec-Bastia Mondov\u00ec, che aveva capolinea nella successiva stazione di Bastia Mondov\u00ec; un tratto di raccordo per l'instradamento diretto verso Mondov\u00ec e Cuneo evitava il regresso a Bastia Mondov\u00ec.\nIl percorso proseguiva ulteriormente verso sud, intersecando pi\u00f9 volte il fiume, con un percorso in costante ascesa che raggiungeva le stazioni di Niella Tanaro, Rocca Cigli\u00e8, su una sede da tempo cancellata dall'allargamento della strada provinciale di fondovalle, e Castellino Tanaro, anch'essa come le due precedenti lontana dai centri abitati, per giungere infine alla stazione di Ceva."}
{"id": "2587954", "revid": "1872303", "url": "https://it.wikipedia.org/wiki?curid=2587954", "title": "Statuto di Westminster del 1931", "text": "Lo Statuto di Westminster del 1931 (in lingua inglese: Statute of Westminster 1931) \u00e8 un atto del Parlamento del Regno Unito che riconosceva l'indipendenza in ambito legislativo dei \"dominion\" britannici, quali il Canada, l'Irlanda, Terranova, l'Unione Sudafricana, la Nuova Zelanda e l'Australia.\nContesto storico.\nDopo le conferenze imperiali, riunite per riconoscere l'indipendenza dei \"dominions\" - al cui nome si sostituiva quello di Reame del Commonwealth - la modificazione\ndei rapporti tra il Regno Unito e i suoi paesi satelliti fu codificata dal Parlamento inglese nel 1931. Questo insieme di leggi prese il nome di \"Statuto di Westminster\".\nIn questo atto vengono precisate le attribuzioni dei Parlamenti di ciascun \"dominion\". Non viene approvata una Costituzione per ciascuna colonia, bens\u00ec sancita la facolt\u00e0 per ciascuno di questi paesi di annullare le leggi votate appunto a Westminster, ossia a Londra. Precedentemente all'approvazione dello Statuto non era ammessa incompatibilit\u00e0 tra le leggi del parlamento britannico e quelle dei parlamenti coloniali.\nLo Statuto, dopo il voto del Parlamento britannico, fu in seguito votato e approvato da tutti i paesi coinvolti. A sollevare delle obiezioni furono Irlanda e Sudafrica.\nRatifica.\nLo Statuto si applicava, al momento della sua emanazione, ai sei \"dominions\" che esistevano nel 1931: Canada, Australia, Irlanda, Terranova, Nuova Zelanda e l'Unione Sudafricana.\nL'Australia ratific\u00f2 lo Statuto nel 1942. La Nuova Zelanda lo ratific\u00f2 nel 1947."}
{"id": "2587955", "revid": "287204", "url": "https://it.wikipedia.org/wiki?curid=2587955", "title": "Football Manager 2006", "text": "Football Manager 2006 \u00e8 un videogioco manageriale di calcio della serie Football Manager. \u00c8 disponibile per PC e Mac ed \u00e8 stato messo in commercio nel Regno Unito il 21 ottobre 2005 (2 settimane prima rispetto a quanto precedentemente annunciato, il 4 novembre).\nLo stesso giorno che il gioco \u00e8 uscito, Sports Interactive ha distribuito anche una patch per correggere alcuni bug trovati negli stadi Beta e Gold dello sviluppo. Nella prima settimana dopo l'uscita del gioco, esso \u00e8 diventato il secondo gioco per PC pi\u00f9 venduto di tutti i tempi nel Regno Unito. Negli Stati uniti e in Canada, il gioco \u00e8 stato venduto col nome \"Worldwide Soccer Manager 2006\". Nell'aprile del 2006 \u00e8 stata pubblicata una versione del gioco per Xbox 360.\nSostanzialmente \u00e8 un aggiornamento di FM 2005 anche se include molti piccoli aggiustamenti e migliorie al modo di giocare in generale. Tra queste migliorie troviamo i discorsi con la squadra, un allenamento semplificato e schermate d'aiuto durante il gioco. Il gioco \u00e8 stato anche aggiornato da molti ricercatori (fan non pagati che collaborano con la casa madre). Il database \u00e8 di solito aggiornato due volte nel periodo in cui \u00e8 uscito il gioco. Il primo aggiornamento viene distribuito col gioco stesso e il secondo \u00e8 di solito scaricabile a gennaio come un aggiornamento gratuito per aggiornare il gioco fino alle modifiche che sono avvenute durante la finestra di mercato invernale della FIFA.\nCom'\u00e8 diventata poi la consuetudine, \u00e8 stata pubblicata una demo beta del gioco il 12 settembre 2005. A questa \u00e8 poi seguita il 30 settembre una demo \"gold\". Questa \u00e8 una versione ristretta e a tempo limitato del gioco completo che \u00e8 mandata ai produttori di videogiochi.\nProblemi legati al copyright.\nCom'\u00e8 successo per Football Manager 2005, gli sviluppatori non potevano includere alcuni dati nel gioco a causa del copyright che li proteggeva. Tutti i dati che erano protetti nella versione 2005 del gioco erano ancora protetti nella versione 2006, cos\u00ec come le nazionali del Giappone, Corea del Sud e Cina (che ora includono esclusivamente calciatori fittizi). Anche in questa versione, Oliver Kahn \u00e8 stato rinominato ancora come \"Jens Mustermann\". Comunque, cos\u00ec come su Football Manager 2005, \u00e8 sufficiente cancellare alcuni file per correggere gli \"errori\" del gioco."}
{"id": "2587957", "revid": "36426", "url": "https://it.wikipedia.org/wiki?curid=2587957", "title": "Fra' Carnevale", "text": ""}
{"id": "2587962", "revid": "122559293", "url": "https://it.wikipedia.org/wiki?curid=2587962", "title": "Lucio Calpurnio Pisone Cesonino (console 58 a.C.)", "text": "Biografia.\nLa data di nascita \u00e8 collocabile tra il 105-101 a.C., avendo ricoperto la carica di console nel 58 a. C.\nDiscendente da un'antica famiglia plebea arricchitasi durante la guerra italica, figlio di un armiere e di una delle figlie di Calvenzio di Piacenza, ricco mercante che \u00e8 stato ritratto nel discorso di Cicerone, \"In Pisonem\", come bandista d'asta gallico. Nonostante i suoi genitori non fossero entrambi romani, di lui Cicerone ci restituisce l'immagine di un tipico romano: \u00abnella severit\u00e0 del volto e in quel sopracciglio che appariva alla gente non come un sopracciglio ma come una promessa di buon governo\u00bb . Spos\u00f2 la figlia di un certo Rutilio Nudo che guid\u00f2 la flotta di Cotta nel 73 a.C. Ebbe due figli Lucio Calpurnio Pisone (detto \"il Pontefice\") e Calpurnia che nel 59 a.C. divenne la terza ed ultima moglie di Giulio Cesare. Fu il responsabile dell'esilio di Marco Tullio Cicerone nel 58 a.C. dovuto all'emanazione della legge retroattiva che puniva coloro che non avevano permesso di invocare la \"Provocatio ad populum\" prima di morire condannati a morte.\nCursus Honorum.\nIntraprese il cursus honorum rivestendo la carica di questore nel 70 a.C., di edile nel 64 a.C., pretore al primo tentativo nel 61 a.C. Esord\u00ec al consolato nel 58 a.C. insieme ad Aulo Gabinio con la celebrazione dei giochi Compitali, contro il volere del senato che li aveva aboliti nel 64 a.C. per motivi di ordine pubblico. La carica fu rinnovata nel 57 a.C.con collega Publio Cornelio Lentulo Spintere.\nNel 49 a. C. Pisone sostenne la proposta di Curione con la quale si disponeva la deposizione del comando proconsolare da parte di Pompeo e Cesare, rispettivamente in Spagna e in Gallia, proponendosi invano come ambasciatore a Cesare. Quando quest'ultimo varc\u00f2 il Rubicone e marci\u00f2 su Roma, Pisone lasci\u00f2 la citt\u00e0 invece di incontrarsi con Cesare, per questo fu elogiato da Cicerone, il quale lo stim\u00f2 maggiormente quando, dopo la fine della dittatura di Cesare, attacc\u00f2 Antonio nel Senato.\nL'atteggiamento di Pisone nella controversia con Antonio si fece meno rigido rispetto a quello di Cesare. Infatti, nel 43 a. C egli sostenne che Antonio non dovesse ricevere una condanna senza essere giudicato, accettando di recarsi insieme ad altri senatori come ambasciatore presso Antonio; in seguito, avanzando la proposta di inviare ad Antonio una seconda ambasceria, incontr\u00f2 l'opposizione di Cicerone, il quale volle chiudere definitivamente la questione.\nDurante il suo consolato, grazie anche all'attivit\u00e0 legislativa di Publio Clodio Pulcro (anche lui fedele alleato di Cesare e dei triumviri), vennero approvate numerose leggi, tra cui la \"Lex Fufia\" e \"Aelia,\" la \"Lex Clodia de provinciis consularibus\" che assegnava a Pisone e Gabinio le province in cui i consoli si sarebbero recati come proconsoli l'anno seguente (a Pisone fu affidata la Macedonia e a Gabinio la Cilicia poi mutata in Siria) e che attribuiva loro poteri straordinari (nominare legati, disporre di grosse somme di denaro) in contraddizione con Lex Iulia de repetundis. Infine la \" Lex de capite civis Romani\", che stabiliva, con valore retroattivo, la non liceit\u00e0 di condanne a morte eseguite per ordine del senato (\"Senatus consultum ultimum\") senza la \"Provocatio ad populum\", cio\u00e8 senza l'appello al popolo. Questa era di fatto una legge contro Cicerone che nel 63 a.C. aveva fatto eseguire la condanna dei Catilinari senza appello al popolo. Per questa legge Cicerone fu costretto all'esilio fino al settembre del 57a.C.\nNel 57 a.C. Pisone si rec\u00f2 in Macedonia come proconsole ove rest\u00f2 fino al 55 a.C. Venne richiamato a Roma sotto richiesta di Cicerone, il quale durante la discussione nel Senato del 56 a. C., riportato nel De provinciis consularibus, si espose a favore della sottrazione delle province affidate a Pisone e Gabinio, affinch\u00e9 fossero assegnate ai pretori del 55 a. C. In particolare nel discorso \u00e8 riportato che l'esercito reclutato, reso prigioniero, fu vittima di saccheggi, vessazioni, uccisioni che portarono ingenti perdite di uomini; a ci\u00f2 si aggiunse la cattiva amministrazione della provincia con pesanti imposte, restrizioni e danni alle opere pubbliche. Per questi motivi la proposta avanzata da Cicerone fu accolta solo per la provincia macedonica che venne affidata al pretore Quinto Ancario, nemico di Cesare e dello stesso Pisone.\nAl suo rientro a Roma nei primi mesi del 56, Pisone tenne un discorso contro Cicerone in Senato, nel quale, dopo aver esaltato la propria carriera, lo attacc\u00f2 sia per essersi allontanato volontariamente da Roma quando fu approvata la \"lex Clodia de capite civis romani,\" sia per non aver colpevolizzato i reali responsabili dell'esilio, Cesare e Pompeo\".\".\nCicerone rispose con la celebre invettiva \"In Pisonem,\" pronunciata fra il luglio e il settembre del 55 a.C. e pubblicata nel corso del 54 a.C., che verteva sul confronto tra il disastroso operato politico di Pisone e il proprio glorioso, facendo uso magistrale della sua arte retorica e ricorrendo ad una colorita e caricaturale descrizione del suo aspetto fisico e dei suoi modi. Inoltre critic\u00f2 aspramente le sue simpatie per l'epicureismo e la frequentazione con il filosofo greco Filodemo di Gadara che godette dell'ospitalit\u00e0 e della protezione di Pisone nella sua casa di Ercolano (probabilmente in quella che oggi \u00e8 nota come Villa dei Papiri).A tale proposito Cicerone sottolineava che egli \u00absi era gonfiato anima e corpo di quella parola, piacere\u00bb, senza indagare a fondo sulla natura di questa. Tuttavia non ebbe il coraggio di portare Pisone in tribunale, essendo il suo scopo solo quello di condannarlo moralmente, come dichiara nell'orazione: \u00abIo non ho avuto mai sete del tuo sangue e mai ti ho augurato quell'estremo supplizio che la legge e i giudici possono infliggere cos\u00ec ai malvagi come a i galantuomini, ma che tu giacessi avvilito, disprezzato\u00bb .\nTuttavia Nisbet riscatta la figura di Pisone in quanto abile proconsole e cittadino attaccato alla repubblica, sottolineando quanto il giudizio di Cicerone sia tendenzioso a causa del suo coinvolgimento diretto nelle vicende.\nNel 50 a.C. Pisone venne nominato censore insieme ad Appio Claudio Pulcro. L'anno successivo, allo scoppio della guerra civile tra Cesare e Pompeo, Pisone, che non aveva ancora restituito la sua carica, offr\u00ec i propri servigi come mediatore a Cesare, ma il partito aristocratico non accett\u00f2 la mediazione. Quando Pompeo fugg\u00ec da Roma, Pisone dapprima lo segu\u00ec, ma poi torn\u00f2 a Roma rimanendo neutrale per tutta la durata della guerra.\nNel 44 a.C. alla morte di Cesare, Pisone cerc\u00f2 di ottenere la conservazione delle leggi e delle istituzioni volute da Cesare e si batt\u00e9 inizialmente contro il comportamento di Marco Antonio. Successivamente divent\u00f2 un fedele seguace di Antonio di cui difese la causa da Roma quando questo si reco in Gallia Cisalpina.\nNel 43 a.C. fece parte di una delegazione di ambasciatori inviati da Roma a Mutina presso il campo di Antonio per cercare una riconciliazione con Ottaviano."}
{"id": "2587966", "revid": "1543377", "url": "https://it.wikipedia.org/wiki?curid=2587966", "title": "Galleria di base della Furka", "text": "La galleria di base della Furka \u00e8 un tunnel ferroviario a scartamento ridotto della Svizzera, parte della ferrovia del Furka-Oberalp.\n\u00c8 lungo 15,44\u00a0km, e sito tra Oberwald (a 1369\u00a0m) nel Canton Vallese e Realp (a 1538\u00a0m) nel Cantone di Uri.\nIl tunnel, a semplice binario, ha sostituito la precedente tratta montana del passo del Furka, che raggiungeva il culmine ai 2160\u00a0m sul livello del mare della stazione di Muttbach-Belvedere; tale tratta montana comprende la vecchia galleria di valico della Furka di m - che all'epoca della costruzione era il pi\u00f9 lungo tunnel ferroviario a scartamento ridotto del mondo - ed \u00e8 ora utilizzata a scopo turistico nel periodo estivo dalla ferrovia Dampfbahn Furka-Bergstrecke.\nDescrizione.\nCon la costruzione del tunnel, le regioni dell'Alto Vallese e del massiccio del San Gottardo si sono notevolmente avvicinate ai Cantoni limitrofi attraverso un collegamento ferroviario stabile e duraturo. Rispetto al passato, quando nel periodo invernale il transito veniva infatti interrotto, e perfino si smontavano tratte di linea elettrica per preservarle dalle distruttive slavine, ora \u00e8 possibile assicurare i collegamenti.\nLa costruzione venne approvata dal parlamento della Confederazione svizzera nel 1973, con una previsione di spesa stimata in 76 milioni di franchi svizzeri, lievitata nel tempo fino a superare la cifra di 300 milioni di franchi a causa delle difficolt\u00e0 geologiche impreviste, dato che si pensava di dover perforare roccia compatta e invece vennero trovate vaste zone di materiale incoerente e saturo d'acqua. Per velocizzare i lavori fu deciso anche lo scavo di una galleria supplementare - denominata Finestra di Bedretto - che da Ronco Bedretto conduce a met\u00e0 tunnel di base.\nLo scavo della galleria della Furka fu funestato da incidenti sul lavoro nel corso dei quali persero la vita 5 operai, di cui 4 italiani e uno spagnolo. Una lapide sul portale del tunnel ne ricorda i nomi, assieme alle date di inizio e fine lavori, 1973-1982.\nIl tunnel viene attraversato, alla velocit\u00e0 massima di 90\u00a0km/h, dai treni Glacier Express e da convogli navetta, durante tutto il giorno, per il trasporto di automobili tra Realp e Oberwald in soli 15 minuti. Nel periodo invernale il traffico navetta si intensifica fino alle massime capacit\u00e0 di trasporto.\nGeotermia.\nUn'interessante utilizzazione correlata allo scavo del tunnel della Furka \u00e8 quella dell'utilizzazione delle sue acque di deriva a uso riscaldamento geotermico; con una portata di 5400 litri al secondo alla temperatura di 16 \u00b0C vengono utilizzate a scopo di riscaldamento di 177 abitazioni e impianti vari per una potenza pari a 960\u00a0kW."}
{"id": "2587968", "revid": "104458", "url": "https://it.wikipedia.org/wiki?curid=2587968", "title": "Galleria della Furka", "text": "La galleria della Furka \u00e8 un tunnel ferroviario a scartamento ridotto della Svizzera, lungo 1874 m, posto nella tratta montana acclive, della ferrovia del Furka-Oberalp, che raggiunge il culmine a 2160 m sul livello del mare nella stazione di passo della Furka tra Oberwald (a 1369 m) nel Canton Vallese e Realp (a 1538 m) nel cantone di Uri. Il tunnel \u00e8 a semplice binario ed \u00e8 stato sostituito, nel 1982, con la nuova tratta in galleria di base della Furka; la lunga galleria di base si era resa necessaria per risolvere il serio problema dell'interruzione dell'esercizio che la ferrovia doveva affrontare ogni anno, da ottobre alla successiva primavera. A causa delle valanghe infatti, all'inizio di ogni stagione invernale, veniva smontata la linea aerea e tutto ci\u00f2 che sporgesse pi\u00f9 di un metro dal piano del ferro per preservarlo dalla distruzione. Anche il ponte Steffenbach veniva smontato in tre pezzi, e poi rimontato, ogni volta con consistenti spese di esercizio.. La vecchia galleria dismessa \u00e8 ora riutilizzata, dal 2001, con la riapertura parziale a scopo turistico della linea che ha preso il nome di Dampfbahn Furka-Bergstrecke.\nIn seguito la linea completa \u00e8 stata riaperta nel 2010."}
{"id": "2587972", "revid": "92723", "url": "https://it.wikipedia.org/wiki?curid=2587972", "title": "Sede titolare di Nepi", "text": ""}
{"id": "2587975", "revid": "105006925", "url": "https://it.wikipedia.org/wiki?curid=2587975", "title": "Acamante (figlio di Antenore)", "text": "Acamante () \u00e8 un personaggio della mitologia greca e valoroso eroe troiano, figlio di Antenore, che affianc\u00f2 Enea e il fratello Archeloco alla guida dei Dardani, alleati di Priamo. Suo padre era uno dei consiglieri di Priamo a Troia, nonch\u00e9 il pi\u00f9 favorevole alla restituzione di Elena e alla pacificazione con gli Achei.\nAcamante sopravvisse di poco al fratello Archeloco, riuscendo comunque a vendicarne la morte. Nel complesso svolse un ruolo particolarmente brillante durante l'avanzata troiana contro le navi avversarie.\nMitologia.\nLe origini.\nSuo padre Antenore, uomo di nobilt\u00e0 d'animo e con spirito pacifista, era uno dei pi\u00f9 fidi consiglieri del re Priamo ed aveva salvato dal massacro Menelao ed Ulisse dai Troiani che, istigati da Antimaco, non volvano rendere Elena ed infine invitando Priamo alla restituzione della donna al suo legittimo marito, Menelao stesso. \nAcamante apparteneva ad una nobile famiglia troiana, la cui madre Teano, figlia di Cisseo, re di Tracia, era stata eletta sacerdotessa di Atena a Troia ed era, secondo alcune tradizioni, sorella della regina Ecuba. \nInsieme al gi\u00e0 citato Archeloco, Acamante era solo uno degli innumerevoli figli generati da Antenore con la moglie, la cui lista \u00e8 in parte redatta dalla stessa \"Iliade\" e tra i suoi fratelli pi\u00f9 valorosi si ricordano Coone, il primogenito, Agenore, Demoleonte e Polibo.\nNella guerra di Troia.\nAcamante era molto affezionato al cugino Enea, comandante dei Dardani, con il quale condivideva la supremazia. \nQuando Troia venne assediata dall'esercito di Agamennone, deciso a vendicare l'offesa che il principe troiano Paride aveva arrecato al fratello Menelao rapendone la moglie Elena, Acamante non si schier\u00f2 immediatamente a favore del suo popolo, ma attese nove anni prima di condurre l'esercito dardano come alleato a Troia. Il suo fu un atto di fedelt\u00e0 ad Enea, in quanto l'eroe per diverso tempo ebbe contrasti con Priamo che era suo suocero. Probabilmente il figlio di Anchise non sarebbe mai intervenuto a favore del re troiano, se Achille non avesse realizzato un'incursione contro le mandrie che Enea faceva pascolare solitamente sul monte Ida.\nLa morte.\nSecondo Omero, Acamante fu ucciso da Merione, quando Patroclo torn\u00f2 in battaglia fingendosi Achille e mise in fuga i Troiani. Quinto Smirneo afferma invece che fu invece ucciso poco prima della caduta di Troia, colpito da una freccia di Filottete."}
{"id": "2587982", "revid": "1632387", "url": "https://it.wikipedia.org/wiki?curid=2587982", "title": "L'onda", "text": ""}
{"id": "2587990", "revid": "30445", "url": "https://it.wikipedia.org/wiki?curid=2587990", "title": "Calpurnii", "text": ""}
{"id": "2587996", "revid": "767487", "url": "https://it.wikipedia.org/wiki?curid=2587996", "title": "Reazione elementare", "text": "Con il termine reazione elementare si indica una reazione chimica nella quale una o pi\u00f9 specie chimiche reagiscono direttamente per formare i prodotti attraverso un singolo \"stadio di reazione\" (anche detto \"atto reattivo\") e attraversando un solo stato di transizione (anche detto \"complesso attivato\").\nQualsiasi reazione chimica pu\u00f2 essere scomposta in una sequenza di reazioni elementari.\nReazione elementare unimolecolare.\nNel caso di una reazione elementare unimolecolare, una molecola \"A\" si dissocia o si isomerizza per formare uno o pi\u00f9 prodotti, secondo la reazione:\nIn condizioni di isotermicit\u00e0, la velocit\u00e0 di reazione formula_1 \u00e8 proporzionale alla concentrazione della specie \"A\", ovvero:\nReazione elementare bimolecolare.\nNel caso di una reazione elementare bimolecolare, due atomi, molecole, ioni o radicali \"A\" e \"B\" reagiscono insieme per formare uno o pi\u00f9 prodotti, secondo la reazione:\nIn condizioni di isotermicit\u00e0, la velocit\u00e0 di reazione formula_1 \u00e8 proporzionale al prodotto delle concentrazioni delle specie \"A\" e \"B\", ovvero:\nQuesto risultato \u00e8 anche noto come legge di azione di massa.\nUn esempio di reazione di questo tipo \u00e8 la reazione di cicloaddizione.\nNel caso di reazione bimolecolare, i reagenti si trasformano in prodotti passando attraverso la formazione di un complesso attivato (A\u00b7B). Ad esempio, se vengono formate due molecole (C e D) a partire da due molecole reagenti (A e B), la reazione elementare pu\u00f2 essere scritta nella forma:\nIl complesso attivato ha un'energia maggiore di quella dei reagenti, per cui si ha una \"barriera di energia\" da oltrepassare perch\u00e9 si possa svolgere la reazione. La differenza di contenuto energetico tra i reagenti e i prodotti \u00e8 associata alla termodinamica del sistema: in particolare la reazione \u00e8 endotermica se i prodotti hanno contenuto energetico maggiore rispetto ai reagenti mentre \u00e8 esotermica se i prodotti hanno contenuto energetico minore rispetto ai reagenti.\nReazione elementare trimolecolare.\nPerch\u00e9 avvenga una reazione elementare trimolecolare \u00e8 necessario che tre specie chimiche si urtino tutte e tre contemporaneamente, per cui questo tipo di reazione elementare \u00e8 molto rara."}
{"id": "2587999", "revid": "124070094", "url": "https://it.wikipedia.org/wiki?curid=2587999", "title": "Olga Bozna\u0144ska", "text": "Sue opere si possono ammirare nei musei nazionali di Varsavia e Cracovia, e presso musei di Parigi, Venezia, Praga.\nIstruzione ed esordi.\nLa giovane Olga riceve con la sorella Izabela i primi rudimenti di disegno dalla madre, per poi iscriversi ai corsi di alcuni tra i pi\u00f9 importanti insegnanti di Cracovia. Si trasferisce in seguito, per il suo perfezionamento, a Monaco di Baviera; qui entra in contatto con la vasta comunit\u00e0 di artisti polacchi l\u00ec presenti e dopo tre anni apre il suo primo studio. \nRimane a Monaco fino al 1898, compiendo solo occasionali viaggi in Francia, Svizzera ed Austria.\nL'affermazione.\nNel 1895 il giornale di Berlino \"Bazaar\" la include tra le dodici pi\u00f9 interessanti pittrici europee.\nNello stesso anno le viene affidata la cattedra di disegno nella scuola privata di Theoedor Hummel a Monaco, esperienza per la quale otterr\u00e0 molti consensi. In seguito le verr\u00e0 offerta anche la direzione della sezione femminile dell'Accademia di Belle Arti di Cracovia, ma decliner\u00e0 l'invit\u00f2.\nIl 1896 segna il suo debutto a Parigi, al salone della \"Societ\u00e0 nazionale di belle arti\", della quale diverr\u00e0 membro nel 1904. In 1898 si trasferisce definitivamente a Parigi.\nNel corso degli anni, la Bozna\u0144ska ha aderito a molte societ\u00e0 ed associazioni, tra cui la \"Societ\u00e0 degli Artisti Polacchi\", l\"'Associazione delle artiste polacche\" di Cracovia, la \"Societ\u00e0 internazionale di scultori, incisori e pittori\", la \"Societ\u00e0 degli artisti polacchi\" a Parigi, e la \"Societ\u00e0 artistica polacca\".\nEsibizioni.\nLa Bozna\u0144ska ha iniziato molto presto a presentare al pubblico i suoi quadri, sia in Polonia che all'estero, partecipando a numerose collettive internazionali. In tutta la sua vita, ad ogni modo, ha tenuto un'unica \"personale\" in Polonia, alla \"Societ\u00e0 amici dell'arte\" di Cracovia nel 1931. \nDopo la sua morte sono state organizzate sue mostre postume alla \"Biblioth\u00e8que Polonaise\" di Parigi nel 1945 ed alla \"Societ\u00e0 di belle arti\" di Cracovia l'anno seguente.\nNel 1960 le \u00e8 stata dedicata una retrospettiva al Museo nazionale di Cracovia. Lo stesso museo ha organizzato un'altra grande mostra delle sue opere nel 2014.\nRiconoscimenti.\nOlga Bozna\u0144ska ha ricevuto nel corso della sua carriera numerosi riconoscimenti, tra cui il premio della \"Probusz Barczewski Foundation\" nel 1908 ed il \"Premio citt\u00e0 di Varsavia\" nel 1934. Le sono stati inoltre conferiti la \"Legione d'onore\" francese nel 1912 e l'Ordine della Polonia Restituta nel 1924. \nNel 1959 all\"'Acad\u00e9mie Colarossi\" di Parigi, dove la Bozna\u0144ska ha insegnato disegno, \u00e8 stata posta una targa in suo onore."}
{"id": "2588000", "revid": "339392", "url": "https://it.wikipedia.org/wiki?curid=2588000", "title": "Galleria Nazionale di Palazzo Barberini", "text": ""}
{"id": "2588004", "revid": "287204", "url": "https://it.wikipedia.org/wiki?curid=2588004", "title": "Olga Boznanska", "text": ""}
{"id": "2588007", "revid": "110157", "url": "https://it.wikipedia.org/wiki?curid=2588007", "title": "Della Calabria illustrata", "text": "Della Calabria illustrata \u00e8 un'opera scritta da Giovanni Fiore da Cropani dove descrive la storia e la storiografia della Calabria fino al XVII secolo. L'opera venne pubblicata postuma: un volume apparve nel 1691, il successivo nel 1743. Un terzo volume venne poi pubblicato nel 1977 sulla base di alcuni manoscritti esistenti."}
{"id": "2588008", "revid": "125848649", "url": "https://it.wikipedia.org/wiki?curid=2588008", "title": "Mauricio Ugartemendia", "text": "Carriera.\nDurante la sua carriera, durata circa 15 anni, gioc\u00f2 per Arenas Club de Getxo, Athletic Club, Recreativo, Sabadell e Real Avil\u00e9s.\nCon l'Athletic Club vinse un campionato e 3 coppe nazionali.\nVest\u00ec in 5 occasioni la casacca della Nazionale maggiore, giocando sempre partite amichevoli."}
{"id": "2588015", "revid": "179980", "url": "https://it.wikipedia.org/wiki?curid=2588015", "title": "Pablo Stifer Armero", "text": ""}
{"id": "2588019", "revid": "29244", "url": "https://it.wikipedia.org/wiki?curid=2588019", "title": "Giampaolo", "text": ""}
{"id": "2588030", "revid": "599013", "url": "https://it.wikipedia.org/wiki?curid=2588030", "title": "F\u00e9lix Markaida", "text": "Carriera.\nCentrocampista cresciuto tra le file del Barakaldo, passa all'Athletic Bilbao con cui debutta nella Primera Divisi\u00f3n spagnola il 5 ottobre 1952 nella partita Athletic-Celta Vigo 5-0.\nDopo 11 stagioni con i baschi, passa prima al CE Europa, poi al Pontevedra, ed infine al Recreativo Huelva."}
{"id": "2588031", "revid": "709565", "url": "https://it.wikipedia.org/wiki?curid=2588031", "title": "Episodi di Dollhouse (seconda stagione)", "text": "La seconda stagione della serie televisiva Dollhouse \u00e8 stata trasmessa negli Stati Uniti per la prima volta dall'emittente Fox dal 25 settembre 2009 al 29 gennaio 2010.\nIn Italia, \u00e8 stata trasmessa in prima visione sul canale satellitare Fox dal 15 aprile all'8 luglio 2010.\nVoti.\nTrama.\nDa mesi Paul lavora con Echo, alla quale \u00e8 stata imprintata la personalit\u00e0 di un'agente dell'FBI che finge di essere innamorata di un trafficante d'armi per poterlo incastrare. Nel frattempo, la dottoressa Claire Saunders comincia a dare segnali di squilibrio mentale dovuto al suo rifiuto di accettare il fatto di essere una Doll, decidendo infine di fuggire alla ricerca di libert\u00e0. Un potente senatore (Alexis Denisof) comincia a compiere delle indagini sulla Rossum Corporation. Nel finale, a Paul viene proposto di essere il nuovo guardiano di Echo.\nIstinto.\nTrama.\nIn questo episodio Echo si trova nei panni di una neo-mamma. Topher per\u00f2, durante il processo, ha modificato anche i livelli ormonali, cercando di passare ad Echo dei veri istinti materni. Questo per\u00f2 porta a segni di paranoia nella ragazza, convinta che il marito voglia uccidere lei e il bambino. Nel frattempo Madeline (Mellie/November) torna alla Dollhouse per dei controlli di routine e si trova faccia a faccia con Paul.\nScambio di personalit\u00e0.\nTrama.\nEcho diventa una studentessa del college per soddisfare le fantasie di un professore, mentre Victor acquista la personalit\u00e0 di Terry, un serial killer. Quando Victor/Terry riesce a fuggire dalla Dollhouse per finire il suo macabro piano, Topher cerca di azzerarlo a distanza grazie ad un nuovo sistema, ma l'effetto \u00e8 disastroso: le personalit\u00e0 impiantate in Victor ed Echo si scambiano.\nUn amore malato.\nTrama.\nVediamo il passato di Sierra: una volta era una semplice ragazza australiana, Priya, desiderata da un importante esponente della Rossum, Nolan, che la fece rinchiudere in un istituto psichiatrico dopo essere stato rifiutato. Topher, credendo di fare un favore alla sanit\u00e0 mentale di Priya, prese la ragazza e la port\u00f2 alla Dollhouse, dove divent\u00f2 l'Active Sierra. Una volta scoperto l'inganno, Topher restituisce la personalit\u00e0 a Priya, che si vendica una volta per tutte di Nolan. Ma anche dopo essere stata azzerata di nuovo, Sierra comincia ad avere dei ricordi (o meglio, delle sensazioni), segno che anche lei comincia ad evolversi nello stesso modo di Echo.\nIl complotto.\nTrama.\nIl senatore Perrin rivela al mondo l'esistenza delle Dollhouse, portando come prova la testimonianza di Madeline. Adelle entra in azione e manda Ballard ad investigare, il quale suppone che la moglie del Senatore sia in realt\u00e0 una Doll dormiente, che potrebbe eliminare Madeline da un momento all'altro. Echo viene ingaggiata come una prostituta allo scopo di screditare il senatore, ma Perrin capisce che la ragazza \u00e8 una Doll e decide di usarla come ulteriore prova. Nel frattempo Ballard, grazie ad un nuovo dispositivo di Thoper, scopre che la moglie del senatore non \u00e8 una Doll, ma lo \u00e8 Perrin stesso. L'uomo infatti, in giovent\u00f9, era la pecora nera della famiglia, per cui gli \u00e8 stata imprintata la sua stessa personalit\u00e0, con l'aggiunta di qualche ambizione politica. \nBallard, inutilmente, cerca di convincere Madeline a non testimoniare, dopodich\u00e9 decide di tirarsi fuori dalla storia e di sparire. Nel frattempo Echo e Perrin vengono catturati e portati alla Dollhouse di Washington: Echo subisce le torture della programmatrice Bennet (Summer Glau), una vecchia conoscenza di Caroline.\nAdelle intanto capisce che tutta la propaganda del senatore non era altro che un piano della Rossum per screditare la Dollhouse di L.A.\nLiberi dalla Dollhouse.\nTrama.\nAdelle e Topher partono alla volta di Washington per riprendersi Echo, non senza aver imprintato in Victor la personalit\u00e0 di Topher. Con il presupposto di chiedere aiuto a Bennett per il suo nuovo dispositivo, Thoper riesce a mettere in contatto le due Dollhouse, in modo che Victor/Topher possa accedere a file riservati. Bennett mette in pratica un astuto piano e fa in modo che Echo e Perrin fuggano. I due si tolgono i dispositivi GPS, ma ad un certo punto nel senatore si attiva la personalit\u00e0 da killer e cerca di fare fuori Echo, che riesce a difendersi. In un flashback, vediamo Caroline abbandonare Bennett sotto le macerie di un edificio: da qui si capisce l'odio della programmatrice nei confronti della Doll. Nel frattempo Topher capisce di essere stato ingannato da Bennett e cerca di risolvere la situazione mandando una squadra per salvare Echo, la quale scappa per non essere rintracciata da Adelle.\nInfine, il senatore Perrin si reca alla conferenza stampa dove annuncia di essere stato ingannato in quanto non esiste nessuna Dollhouse. Il piano della Rossum, quindi, ha funzionato, e Madeline viene portata a Washington per essere trasformata di nuovo in Doll.\nDonna non identificata.\nTrama.\nTre mesi dopo, Echo (non senza conseguenze stressanti) ha sviluppato completamente una personalit\u00e0 propria riuscendo a far convivere se stessa con le altre personalit\u00e0, vive in Texas e lavora come infermiera. In realt\u00e0 tutto questo \u00e8 una copertura: Echo infatti, con l'aiuto di Paul, vuole liberare una ragazza finita in carcere a causa sua. Alla Dollhouse, dove Adelle ora ha perso il posto a favore di Harding, lo staff continua a cercare la Doll, senza saperche che Paul l'ha gi\u00e0 trovata e che Boyd \u00e8 suo complice. Topher ha sviluppato un nuovo sistema per l'azzerramento su qualsiasi persona, ma sapendo che la Rossum lo userebbe per scopi pericolosi, confida la sua scoperta solo ad Adelle. L'ambiziosa donna per\u00f2 lo tradisce e consegna il progetto ad Harding per riottenere il suo vecchio ufficio.\nUna volta conclusa la loro missione, Paul riporta Echo alla Dollhouse, ormai sicuro che la ragazza riesca a resistere agli imprint. Ma Adelle, sospettosa, fa mettere Echo in isolamento per vedere fino a che livelli di stress la Doll riesce a sopportare.\nUn amore immenso.\nTrama.\nAdelle usa tutti i mezzi a disposizione per scoprire che ha fatto Echo in tre mesi di assenza, ma senza risultati. Nel frattempo Alpha, per gelosia, uccide tutti coloro che negli ultimi anni hanno ingaggiato Echo per scopi sentimentali e infine si intrufola alla Dollhouse, minacciando Adelle e rivelandole che Echo e Paul hanno vissuto insieme gli ultimi tre mesi. L'ultimo bersaglio di Alpha, infatti, \u00e8 proprio Paul, che viene torturato nel laboratorio di Topher, fino a finire in coma.\nContratto scaduto.\nTrama.\nIl contratto quinquennale Victor scade. Anthony (questo \u00e8 il suo nome vero) torna quindi alla sua vita da ex-militare, ma viene quasi subito ingaggiato da un'organizzazione di ex-Doll, una sezione militare della Rossum. Boyd invia Echo e Priya a recuperarlo mentre Adelle, in completa crisi, crolla nel suo ufficio ubriaca. Una volta finita la sua missione, Echo tenta di far fuggire Anthony e Priya, ma tutti e tre vengono improvvisamente azzerati. Adelle, infatti, era stata avvertita da Harding della situazione e decide di mandare i fuggiaschi in Soffitta.\nIl segreto.\nTrama.\nPer salvare Paul, Thoper decide di fargli un imprint della sua stessa personalit\u00e0, pur sapendo che l'ex-federale far\u00e0 fatica ad accettare la sua nuova condizione di Doll.\nCon il corpo bloccato in Soffitta, Echo e gli altri viaggiano con la mente vivendo i loro peggiori incubi. Dopo aver trovato Dominic e Clyde (uno dei fondatori della Rossum imprigionato l\u00ec a causa dei loschi scopi del suo socio, il signor Ambrose) Echo capisce che i loro cervelli vengono usati con lo scopo di alimentare il mainframe centrale, per cui si uccidono uno alla volta in modo da tornare nel mondo reale e risvegliarsi in Soffitta. Usciti da l\u00ec, Echo rivela ad Adelle di avere le informazioni che le servivano. Si scopre infatti che le due donne erano d'accordo sin dall'inizio: Adelle ha mandato Echo in Soffitta solo per scoprire il pi\u00f9 oscuro segreto della Rossum. Nel finale, Echo, Priya, Anthony, Paul, Boyd, Topher e Ivy si incontrano nell'ufficio di Adelle per decidere il piano: sono pronti ad affrontare la Rossum, e ad incontrare Caroline, l'unica a sapere la vera identit\u00e0 del signor Ambrose.\nPericolo Imminente.\nTrama.\nTutti sono pronti per eseguire l'imprint di Caroline su Echo, ma l'impianto viene rubato, lasciando a Thoper solo il back-up distrutto. Adelle decide quindi di mandare Paul e Boyd a Washington per rapire Bennett, l'unica in grado di aiutarli. Paul, arrivato l\u00ec, decide di salvare Madeline, ora tornata November, alla quale verr\u00e0 poi inserito l'imprint di Mallie. Bennett decide di riparare l'impianto, ma viene uccisa dall'appena tornata dottoressa Saunders, in realt\u00e0 in balia della Rossum, come dormiente, da molto tempo. Adelle capisce che sono spacciati, infatti gli agenti della Rossum fanno irruzione: Topher ordina ad Ivy di scappare e finisce di riparare il back-up, che viene imprintato in Echo.\nIn alcuni flashback scopriamo che Caroline era un'idealista con l'obiettivo di distruggere la Rossum Corporation. Divent\u00f2 quindi amica di Bennett, una neo-assunta della societ\u00e0, con il solo scopo di ottenere informazioni. Ma una volta scoperta la verit\u00e0, Bennett decise di schierarsi dalla parte di Caroline aiutandola a far esplodere l'edificio. Ma pochi istanti prima dell'esplosione Caroline si accorse che la Rossum effettuava esperimenti agghiaccianti sugli umani e diede l'ordine a Bennett di interrompere tutto per non ucciderli. Ormai era troppo tardi e una parte dell'edificio esplose, e Bennett rimase incastrata nelle macerie. A quel punto Caroline decise di farsi scoprire per poter dare una copertura all'amica e viene mandata dal misterioso signor Ambrose: Boyd.\nResa dei conti.\nTrama.\nFlashback: a Caroline viene offerto un patto da Ambrose/Boyd: restare al servizio della Dollhouse per cinque anni in cambio della caduta di tutte le accuse di terrorismo.\nPresente: Dopo aver subito l'imprint di Caroline, Echo sembra impazzita. Il gruppo decide che l'unica soluzione rimasta \u00e8 affrontare direttamente la Rossum, per cui fanno irruzione nell'edificio, incontrando il Clyde imprintato nel corpo di Whisky. \nAnthony e Priya, rimasti alla Dollhouse, scoprono l'inganno di Boyd e si recano immediatamente alla Rossum, non prima di aver potenziato Anthony.\nIntanto, Echo riprende i sensi e grazie ai ricordi di Caroline capisce il ruolo di Boyd in tutto. Ma \u00e8 troppo tardi: Boyd ha convinto Topher a riparare il dispositivo di azzerramento. Boyd a questo punto rivela la sua vera natura agli altri, spiegando che lo scopo della Rossum \u00e8 \"salvare\" solo pochi eletti, condannando il resto dell'umanit\u00e0 ad essere azzerrata. Il vaccino si pu\u00f2 creare usando solo il midollo spinale di Echo, visto che la sua fisionomia ha dimostrato eccellenti capacit\u00e0 di resistere agli imprint. Boyd attiva anche la Doll dormiente in Mellie, che tenta di uccidere Paul. Paul per\u00f2 riesce a far tornare in s\u00e9 la donna, che in un attimo di lucidit\u00e0 capisce che non riuscir\u00e0 a resistere ancora a lungo e si suicida.\nIl gruppo viene infine salvato dall'arrivo di Pryia e Anthony. Topher azzerra Boyd, che diventa una doll: Echo gli ordina di far saltare l'edificio, e Boyd acconsente, totalmente privo di coscienza. Echo riesce ad uscire appena in tempo, convinta di aver salvato il mondo.\nFlashforward: dieci anni dopo, Paul ed Echo combattono sulle strade di un'apocalittica Los Angeles.\nEpitaph Two: il ritorno.\nTrama.\nAnno 2020. Zone, Mag e Iris/Caroline stanno ancora cercando il Porto Sicuro, ma vengono catturati dalla Rossum. Qui per\u00f2 incontrano Echo e Paul, venuti per liberare Topher (costretto a lavorare su nuove tecnologie a seconda degli scopi della Rossum). Il gruppo, dopo essere fuggito, raggiunge il Porto Sicuro, ossia un luogo isolato da ogni tipo di telecomunicazione, in cui vivono anche Adelle, Pryia e il figlioletto. Sembra che Topher abbia scoperto il modo per far tornare il mondo come prima, resettando tutti gli imprint effettuati, ma per farlo ha bisogno delle tecnologia di una Dollhouse. Aiutati da Anthony e dalla sua squadra, tornano a Los Angeles dove, nel tentativo di nascondersi sottoterra, ingaggiano una battaglia contro i Macellai: Meg rimane ferita alle gambe e Paul, rimasto con Zone indietro per aiutarla, viene ucciso da una pallottola. \nArrivati alla Dollhouse, il gruppo scopre che \u00e8 tornata in funzione e al suo vertice c'\u00e8 proprio Alpha, ora dedito a cercare un modo per aiutare la gente. Topher costruisce la \"bomba\" che resetter\u00e0 gli imprint di tutti gli umani, e decide di sacrificarsi per attivarla, affidando ad Adelle il compito di guidare la gente che si risveglier\u00e0 verso un futuro migliore. Caroline decide di sacrificare la sua personalit\u00e0 per ridare quella originale alla bambina, dopotutto, lei vivr\u00e0 ancora in Echo. Zone decide di accompagnarla, mentre Mag \u00e8 costretta a rimanere alla Dollhouse a causa delle ferite. Alpha se ne va, lasciando ad Echo il compito di distruggere la tecnologia della Dollhouse. Priya presenta Anthony al figlio, e i tre cominciano finalmente la vita tanto sognata.\nAdelle, Caroline, Zone e il resto delle Doll si recano all'esterno e Topher attiva il congegno sacrificandosi: tutte le doll si risvegliano con le personalit\u00e0 originarie e Zone si presenta alla bambina. Echo, nella Dollhouse, usa per l'ultima volta la sedia di Thoper: come regalo finale, Alpha ha lasciato ad Echo la possibilit\u00e0 di imprintarsi la personalit\u00e0 del defunto Paul. I due infine si ricongiungono nella mente della ragazza: ora Echo non sar\u00e0 pi\u00f9 sola."}
{"id": "2588033", "revid": "15756", "url": "https://it.wikipedia.org/wiki?curid=2588033", "title": "Mandatory access control", "text": "Nella sicurezza informatica, il termine mandatory access control (MAC, in italiano: \"controllo d'accesso vincolato\") indica un tipo di controllo d'accesso alle risorse del sistema attraverso il quale il sistema operativo vincola la capacit\u00e0 di un soggetto (es. utente) di eseguire diverse operazioni su un oggetto o un obiettivo del sistema stesso.\nDescrizione.\nUn soggetto pu\u00f2 essere, ad esempio, un processo o un thread, ed oggetti i file, le cartelle, le porte TCP/UDP, segmenti di memoria condivisa e altro.\nIl controllo di accesso si basa sulla specifica a priori di una serie di attributi di sicurezza rispettivamente per soggetti e oggetti: quando un soggetto tenta l'accesso a un oggetto, il kernel del sistema operativo avvia una regola di autorizzazione che esamina gli attributi di sicurezza di soggetti e oggetti e decide se l'accesso pu\u00f2 aver luogo oppure essere negato.\nAnche un sistema di gestione della base di dati (DBMS), come meccanismo di controllo degli accessi pu\u00f2 applicare MAC. In questo caso gli oggetti sono rappresentati dalle tabelle, dalle viste, dalle procedure etc.\nPer storia e tradizione, il MAC \u00e8 strettamente correlato con i sistemi di sicurezza multilivello (MLS).\nRetroscena storico e implicazioni con sicurezze multilivello.\nIn passato, MAC era fortemente associato con sicurezze multilivello (multilevel security \u2013 MLS) in modo da proteggere le informazioni classificate americane.\nLa Trusted Computer System Evaluation_Criteria (TCSEC) ha provveduto alla originale definizione del MAC come \u201cuna forma di restrizione d\u2019accesso ad oggetti basata sulla sensibilit\u00e0 delle informazioni contenute in oggetti e l\u2019autorizzazione formale di soggetti di accedere alle formazioni di tale sensibilit\u00e0\u201d.\nPi\u00f9 recenti implementazioni di MAC come Honeywell\u2019s SCOMP, USAF SACDIN, NSA Blacker, e Boeing\u2019s MLS LAN incentrata su MLS per proteggere livelli classificati di orientamento militare con rinforzi robusti.\nIl termine obbligatorio in MAC ha acquisito un significato speciale derivante dal suo utilizzo nei sistemi militari.\nIn questo contesto, MAC implica un estremamente elevato grado di robustezza che assicura che i meccanismi di controllo possano resistere a ogni tipo di sovversione, in modo da permetter loro di imporre controlli d\u2019accesso che sono affidati su ordine di un governo come \u201cl\u2019Executive Order 12958\u201d per le informazioni classificate americane.\nL\u2019imposizione dovrebbe essere pi\u00f9 imperativa che per applicazioni commerciali.\nQuesto preclude l\u2019applicazione di meccanismi efficienti; solo meccanismi che possono provvedere assolutamente o quasi al compito sono accettabili nel MAC.\nQuesto \u00e8 un alto ordine e a volte risulta irrealistico a coloro che non sono familiari con strategie ben certe, e molto difficile per coloro che invece lo sono.\nGradi di potenza del sistema MAC.\nIn alcuni sistemi, l\u2019utente ha l\u2019autorit\u00e0 di decidere se garantire l\u2019accesso ad ogni altro utente.\nPer permettere questo, tutti gli utenti hanno autorizzazioni su tutti i dati.\nQuesto non \u00e8 necessariamente vero in un sistema MLA.\nSe esistono individui o processi a cui pu\u00f2 essere negato l\u2019accesso ad alcuni dati del sistema, allora il sistema deve imporre il MAC.\nDal momento che ci possono essere diversi livelli di classificazione dei dati e utenti autorizzati, questo implica una quantificazione su scala per robustezza.\nPer promuovere la consistenza ed eliminare soggettivit\u00e0 in termini di robustezza, un\u2019estesa analisi scientifica e una valutazione degli argomenti ha prodotto una fondamentale standardizzazione di riferimento che quantifica le capacit\u00e0 di robustezza di sicurezza dei sistemi e li associa ai gradi di affidabilit\u00e0 garantiti per vari ambienti di sicurezza.\nI risultati sono stati documentati nel CSC-STD-004-85.\nDue componenti relativamente indipendenti di robustezza sono stati definiti: Assurance Level e Functionally.\nEntrambi sono stati specificati con livelli di precisione che garantiscono confidenze significative in certificazioni basate su questi criteri.\nEvoluzione della potenza dei sistemi MAC.\nIl Common Criteria \u00e8 basato su questa scienza e il suo intento \u00e8 quello di preservare l\u2019Assurance Level come livelli EAL e i funzionamenti specificati come Protection Profiles.\nDi questi due componenti essenziali di obiettiva robustezza dei segni di riferimento, solo i livelli EAL sono fedelmente preservati.\nNel caso del TCSEC livello C2 \u00e8 abbastanza fedelmente preservato nel Common Criteria, come il Controlled Access Protection Profile (CAPP).\nLa sicurezza multilivello per la protezione dei profili \u00e8 pi\u00f9 generale rispetto al B2.\nSono a conoscenza del MLS, ma manca una dettagliata implementazione dei requisiti degli Orange Book dei loro predecessori, concentrandosi maggiormente sugli obiettivi.\nQuesto d\u00e0 ai certificatori maggior flessibilit\u00e0 soggettiva nelle decisioni se le caratteristiche tecniche del prodotto raggiungono adeguatamente l\u2019obiettivo, potenzialmente l\u2019erosione della consistenza della valutazione dei prodotti e rendendo pi\u00f9 facile ottenere la certificazione per prodotti meno affidabili.\nPer queste ragioni, l\u2019importanza dei dettagli tecnici della protezione dei profili \u00e8 critica per determinare l\u2019adeguatezza di un prodotto.\nUna tale architettura previene l\u2019autenticazione di utenti o processi di una determinate classificazione o livello di fiducia delle informazioni di accesso, processi, o dispositivi su diversi livelli.\nQuesto fornisce un meccanismo di contenimento per utenti e processi, che entrambi lo sappiano oppure no.\nImplementazioni.\nAlcune implementazioni di MAC, come il progetto Unisys\u2019Blanker, erano certificate in modo abbastanza robusto da separare informazioni Top Secret da Classificati pi\u00f9 tardi nell\u2019ultimo millennio.\nLa loro tecnologia \u00e8 diventata obsoleta e non \u201crinfrescate\u201d.\nOggi non ci sono implementazioni certificate da TCSEC a quel livello di robustezza.\nEsistono comunque prodotti meno robusti:\nNote.\n1. \"Technical Rational Behind CSC-STD-003-85: Computer Security Requirements\". 1985-06-25. Archiviato dall'originale il 15 luglio del 2007. Recuperato il 15-03-2008.\n2. \"The Common Criteria Portal\" . Recuperato il 15-03-2008.\n3. Dipartimento della Difesa Americano (Dicembre 1985). \"DoD 5200.28-STD: Trusted Computer System Evaluation Criteria\". Recuperato il 15-03-2008.\n4. \"Controlled Access Protection Profile, Version 1.d\" . Agenzia della Sicurezza Nazionale. 10-08-1999. Recuperato il 15-03-1008.\n5. \"Protection Profile for Multi-Level Operating Systems in Environments Requiring Medium Robustness, Version 1.22\". Agenzia della Sicurezza Nazionale. 23-05-2001. Recuperato il 15-03-2008.\n6. National Information Assurance Partnership. \"The Common Criteria Evaluation and Validation Scheme Validated Products List\". Archiviato dall\u2019originale il 14-03-2008. Recuperato il 15-03-2008.\n7. \"TOMOYO Linux, an alternative Mandatory Access Control\". Linux 2 6 30. Linux Kernel Newbies.\n8. \"Linux 2.6.36 released 20 October 2010\". Linux 2.6.36. Linux Kernel Newbies.\n9. \"Why doesn't grsecurity use LSM?\".\n10. Matthew Conover. \"Analysis of the Windows Vista Security Model\". Symantec Corporation. Archiviato dall\u2019originale il 25-03-2008. Recuperato il 08-10-2007.\n11. Steve Riley. \"Mandatory Integrity Control in Windows Vista\". Retrieved 2007-10-08.\n12. Mark Russinovich. \"PsExec, User Account Control and Security Boundaries\". Recuperato il 08-10-2007.\n13. TrustedBSD Project. \"TrustedBSD Mandatory Access Control (MAC) Framework\". Recuperato il 15-03-2008.\n14. \"sandbox_init(3) man page\". O7-07-2007. Recuperato il 15-03-2008.\n15. \"SEPostgreSQL-patch\".\n16. \"Security Enhanced PostgreSQL\".\n17. \"Trusted RUBIX\".\n18. (in Russo) \u041a\u043b\u044e\u0447\u0435\u0432\u044b\u0435 \u043e\u0441\u043e\u0431\u0435\u043d\u043d\u043e\u0441\u0442\u0438 Astra Linux Special Edition \u043f\u043e \u0440\u0435\u0430\u043b\u0438\u0437\u0430\u0446\u0438\u0438 \u0442\u0440\u0435\u0431\u043e\u0432\u0430\u043d\u0438\u0439 \u0431\u0435\u0437\u043e\u043f\u0430\u0441\u043d\u043e\u0441\u0442\u0438 \u0438\u043d\u0444\u043e\u0440\u043c\u0430\u0446\u0438\u0438\n19. \"Official SMACK documentation from the Linux source tree\". Archiviato dall\u2019originale il 21-09-2012.\n20. Jonathan Corbet. \"More stuff for 2.6.25\". Archiviato dall\u2019originale il 21-09-2012."}
{"id": "2588035", "revid": "1305772", "url": "https://it.wikipedia.org/wiki?curid=2588035", "title": "Molecolarit\u00e0", "text": "Nell'ambito della cinetica chimica, con il termine molecolarit\u00e0 si indica il numero di entit\u00e0 molecolari che collidono durante un singolo atto reattivo (o reazione elementare), o in altre parole il numero di entit\u00e0 di cui \u00e8 costituito il complesso attivato.\nA differenza dell'ordine di reazione, il cui valore viene ottenuto per via sperimentale riferendosi alla reazione chimica (costituita da pi\u00f9 reazioni elementari), la molecolarit\u00e0 di una reazione viene ricavata per via teorica e viene applicata ad una singola reazione elementare.\nNel caso di una reazione elementare, i valori dell'ordine di reazione, della molecolarit\u00e0 e del coefficiente stechiometrico coincidono, sebbene il loro significato sia differente.\nA seconda della molecolarit\u00e0 della reazione, si possono avere:\nLe reazioni trimolecolari sono piuttosto rare.\nUn importante meccanismo proposto per descrivere le reazioni unimolecolari in fase gassosa, data la loro particolarit\u00e0, \u00e8 quello di Lindemann-Hinshelwood."}
{"id": "2588041", "revid": "110157", "url": "https://it.wikipedia.org/wiki?curid=2588041", "title": "Molibdo-enzimi mononucleari", "text": "I Molibdo-enzimi sono una grossa classe di enzimi aventi un atomo di molibdeno contenuto nel cofattore principale. Questa classe di enzimi svolge una funzione catalitica che in generale pu\u00f2 essere descritta come trasferitore di un atomo di ossigeno a o da una molecola fisiologica accettore o donatore.\nTutti questi enzimi posseggono l'atomo di molibdeno coordinato da un cofattore organico triciclo piranopterinico per mezzo dei due sostituenti tiolenici.\nIl cofattore \u00e8 spesso chiamato in letteratura \"molibdopterina\", perch\u00e9 era originariamente ritenuto una esclusiva dei molibdo-enzimi. Fu poi riscontrato che la stessa forma \u00e8 presente anche nei tungsto-enzimi. Il tungsteno \u00e8 un elemento essenziale solo per alcuni batteri, per lo pi\u00f9 termofili. I tungsto-enzimi, come la formato deidrogenasi da \"Desulfovibrio gigas\", appartengono alla famiglia della DMSO reduttasi e sono altamente omologhi ai corrispondenti molibdo-enzimi.\nAttualmente sono noti pi\u00f9 di 50 molibdo-enzimi coinvolti in reazioni catalitiche al cicli di carbonio, zolfo e azoto suddivisi in due forme base. \nCon l'eccezione del multinucleare centro MoFe presente nella nitrogenasi , il molibdeno si trova in tutti i molibdo-enzimi conosciuto in forma mononucleare.\nIl molibdeno \u00e8 un elemento in tracce essenziale per animali, piante e microorganismi ed \u00e8 l'unico metallo di transizione della seconda linea con rilevanza biologica. Esso \u00e8 largamente disponibile in natura per i sistemi biologici per la elevata solubilit\u00e0 acquosa dei suoi ossidi ad alta valenza. Il molibdeno \u00e8 il metallo di transizione pi\u00f9 abbondante nell'acqua marina (110nM).\nClassificazione.\nIl cofattore molibdeno \u00e8 usato, per classificare queste proteine in famiglie, come stabilito da \"Russ Hille\" nel 1996. Il cofattore molibdeno deriva dalla complessassione tra molibdopterina e uno ione di molibdeno. La molibdopterina \u00e8 probabilmente coinvolta nel mediare il trasferimento elettronico dal centro molibdenico a altri centri e responsabile della modulazione del potenziale di ossidoriduzione del metallo connesso. In base alla sua struttura si hanno in tre famiglie di enzimi prendenti il nome da i loro membri pi\u00f9 rappresentativi, \"xantina ossidasi\", \"solfito ossidasi\" e \"DMSO reduttasi\".\nDelle grandi famiglie del molibdeno solamente quella della solito ossidasi e la xantina ossidasi vengono riscontrate in tutti i regni viventi, gli organismi associati ad altri sfruttano le Moco-proteine dell'ospitante. \nFamiglia della xantina ossidasi.\nIn questa famiglia, che prende il nome dal suo membro pi\u00f9 rappresentativo, la xantina ossidasi, il centro catalitico \u00e8 costituita da un singolo cofattore pterina coordinato mediante ponte ditiolenico al molibdeno.\nI membri catalizzano l'idrossilazione ossidativa di una varia gamma di aldeidi e eterocicli aromatici in reazioni che coinvolvono la rottura di un legame C-H. \nPrincipali membri:\nFamiglia della solfito ossidasi.\nDal capostipite solfito ossidasi viene chiamata questa seconda famiglia di molibdo-enzimi.\nTipicamente catalizza il corretto trasferimento di un atomo di ossigeno a o da un substrato con un doppietto elettronico disponibile. Tali enzimi svolgono funzioni fisiologiche quali detossificazione e/o assimilazione di solfiti e nitrati.\nIl centro catalitico possiede, anch'esso, un singolo cofattore pteridinico coordinato tramite ponte ditiolenico al metallo che completa le coordinazioni con una cisteina.\nPrincipali membri:\nFamiglia della DMSO reduttasi.\nQuest'ultima famiglia, simile alla precedente per funzione catalitica, \u00e8 composta da enzimi batterici come la DMSO reduttasi, da cui ne prende la denominazione. Tali enzimi si trovano nel periplasma o associati alla membrana cellulare che fungono da ossidasi respiratorie terminali. \nI membri di questa famiglia presentano un doppio cofattore pteridinico coordinato al molibdeno, oltre ad avere pi\u00f9 grosse diversit\u00e0 strutturali rispetto alle altre famiglie. Il centro metallico pu\u00f2 essere coordinato inoltre da un ossigeno, zolfo o selenio da un lato e da una serina, cisteina o selenocisteina dall'altro.\nPrincipali membri:"}
{"id": "2588046", "revid": "1305772", "url": "https://it.wikipedia.org/wiki?curid=2588046", "title": "Ucagne", "text": "Ucagne, o Ucagna dei Marchi, gi\u00e0 Ucagna(in sloveno Ukanje) \u00e8 un paese della Slovenia, frazione del comune di Canale d'Isonzo, tra il fiume Isonzo e il torrente Iudrio.\nLa localit\u00e0 \u00e8 situata a 12,4\u00a0km a sud-ovest del capoluogo comunale e a 7,4\u00a0km dall'Italia, con cui confina direttamente, presso il valico secondario di Molino Vecchio; in essa sono inoltre presenti gli agglomerati di B\u00e0iti (\"Bajti\"), Britovo (\"Britof\"), Filei(\"Filej\"), M\u00e0rchici (\"Marki\u010di\"), Seberiachi (\"\u0160eberjak\") e Selligne (\"\u017delinje\").\nStoria.\nFece parte per secoli della Contea di Gorizia e Gradisca.\nCon la Convenzione di Fontainebleau del 1807, pass\u00f2, per un breve periodo fino al 1814, nel Regno d'Italia napoleonico, trovandosi sul confine con le terre austriache, sotto il Dipartimento di Passariano nel comune di Anicova.\nCol Congresso di Vienna nel 1815 rientr\u00f2 in mano austriaca; pass\u00f2 in seguito sotto il profilo amministrativo al Litorale austriaco nel 1849 come comune autonomo.\nTra le due guerre mondiali fu frazione del comune di Anicova Corada della Provincia del Friuli per poi passare, nel 1927, alla ricostituita Provincia di Gorizia nel medesimo comune che assunse il nome di Salona d'Isonzo; pass\u00f2 poi alla Jugoslavia e quindi alla Slovenia.\nGeografia fisica.\nRappresentato in parte nella carta IGM al 25.000: 26-III-NE\nCorsi d'acqua.\ntorrente Judrio (\"Idrija\")"}
{"id": "2588050", "revid": "92723", "url": "https://it.wikipedia.org/wiki?curid=2588050", "title": "Psammofila", "text": "Si dice psammofila (dal greco:\"psammos\" = sabbia, e \"filos\" =amico) una pianta adatta ed amante degli ambienti sabbiosi.\nQueste piante sono anche dette psammofite, dal greco \"psammofita\" = \"pianta della sabbia\".\nLe psammofile appartengono a diverse famiglie botaniche: le Graminaceae, Asteraceae, Composite, Crucifere, Chenopodiaceae, ecc.\nDato che l'ambiente sabbioso si associa a volte con quello desertico sono spesso anche adatte a suoli aridi (xerofile). \nGli ambienti sabbiosi dunali costieri marini sono a volte luoghi importanti di colonizzazione delle piante psammofile, che in tal caso possono essere anche alofile cio\u00e8 tolleranti al sale, sia di origine da inondazione che da nebulizzazione.\nLe piante psammofile (con le spesso concomitanti caratteristiche di resistenza all'arido ed al sale) sono importantissime piante pioniere di zone desertiche, infatti contrastano la desertificazione, favorendo l'impianto di altre piante di maggior mole e di minore resistenza.\nLa resistenza nella sabbia \u00e8 dovuta all'impianto profondo ed esteso delle radici, ai sistemi di riduzione e la modifica delle superfici fogliari, per limitare la perdita in umidit\u00e0 e ridurre l'azione di presa del vento.\nLe piante psammofile sono componenti importanti nella Macchia mediterranea, quale primo fronte per la colonizzazione delle dune costiere.\nAlcune piante psammofile dell'ambiente dunale e retrodunale italiano:"}
{"id": "2588052", "revid": "110157", "url": "https://it.wikipedia.org/wiki?curid=2588052", "title": "Adult Film Database", "text": "L'Adult Film Database \u00e8 un sito web che archivia tutti film e attori della pornografia: filmografie, biografie parziali, recensioni.\nNacque nel 1991 sotto il nome di \"Sodomite\". Nel 1999 cambia il nome in quello attuale."}
{"id": "2588054", "revid": "287204", "url": "https://it.wikipedia.org/wiki?curid=2588054", "title": "Dhaluwala", "text": " \nDhaluwala \u00e8 una suddivisione dell'India, classificata come \"census town\", di 11.206 abitanti, situata nel distretto di Tehri Garhwal, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 25' 24 N e 77\u00b0 55' 23 E e ha un'altitudine di 772 .\nSociet\u00e0.\nEvoluzione demografica.\nAl censimento del 2001 la popolazione di Dhaluwala assommava a 11.206 persone, delle quali 6.153 maschi e 5.053 femmine. I bambini di et\u00e0 inferiore o uguale ai sei anni assommavano a 1.552, dei quali 876 maschi e 676 femmine. Infine, coloro che erano in grado di saper almeno leggere e scrivere erano 8.512, dei quali 5.121 maschi e 3.391 femmine."}
{"id": "2588055", "revid": "36426", "url": "https://it.wikipedia.org/wiki?curid=2588055", "title": "Madonna col Bambino e quattro santi", "text": ""}
{"id": "2588059", "revid": "767487", "url": "https://it.wikipedia.org/wiki?curid=2588059", "title": "Manuel Gonz\u00e1lez Etura", "text": "Carriera.\nCresciuto tra le file del Getxo, passa all'Athletic Bilbao con cui debutta nella Primera Divisi\u00f3n spagnola il 12 dicembre 1954 nella partita Athletic-H\u00e9rcules (3-0).\nCon i baschi disputa tredici stagioni, conquistando tre coppe del Generalisimo ed un campionato, per concludere la carriera tra le file dell'Indautxu."}
{"id": "2588061", "revid": "767487", "url": "https://it.wikipedia.org/wiki?curid=2588061", "title": "Antonio Infantino", "text": "Tra i maggiori esponenti della musica etnica meridionale, il suo stile attribuisce al tarantismo, oltre ad un significato folcloristico, un messaggio di natura sociale e politica. Attivo anche come compositore di colonne sonore per teatro e cinema, nonch\u00e9 autore di poesie e pittore, ha influenzato artisti come Eugenio Bennato, Carlo D'Angi\u00f2, Peppe Barra, Teresa De Sio, Giovanna Marini e Vinicio Capossela.\nIn un articolo sul Corriere della Sera dei primi anni ottanta, Fernanda Pivano lo ha definito \u00abun personaggio che incarna in senso letterale alcune tra le cose migliori della cultura e dello spettacolo di questi ultimi quarant'anni\u00bb.\nBiografia.\nInizi.\nNasce a Sabaudia da Giuseppe e Angelina, entrambi insegnanti di origini lucane. Al momento della nascita, suo padre \u00e8 militare di stanza a Terracina. Terminata la guerra, la famiglia ritorna in Basilicata, dove Infantino vive tra Tricarico e Potenza fino ai 18 anni.\nA partire dal 1964 matura varie esperienze artistiche, spaziando dalla musica performativa e gestuale all'elettronica e free jazz, con Vittorio Gelmetti, Sylvano Bussotti, Pietro Grossi, Charlotte Moorman, Giuseppe Chiari, Alvin Curran, e con altri artisti di poesia visiva. Nel 1966 comincia ad esibirsi dal vivo, al Folkstudio di Roma e al Nebbia Club di Milano, divenendo uno dei protagonisti del beat italiano, come documenta Fernanda Pivano in \"Mondo Beat\" ed un ritaglio del Corriere della Sera dell'epoca, quando pass\u00f2 una notte in cella dopo essersi aggirato per Milano con la corona di una Madonna in testa.\nNel gennaio 1967 la Feltrinelli pubblica un quaderno di sue poesie dal titolo \"I denti cariati e la patria 1966\", con introduzione della stessa Pivano, che si rivela uno dei pi\u00f9 alti esempi di beat italiano, tanto che Infantino viene invitato a tenere delle letture insieme ad Allen Ginsberg. Nello stesso anno esce il suo primo album, \"Ho la criniera da leone (perci\u00f2 attenzione)\", registrato a Milano con gli orchestrali della Scala per la Ricordi. Nel 1969 collabora con Dario Fo e Franca Rame per lo spettacolo \"Ci ragiono e canto n. 2\", componendo e interpretando insieme a Enzo Del Re i brani \"Avola\" e \"Povera gente\", che narrano, rispettivamente, l'eccidio di Avola e il dramma dell'emigrazione meridionale. Nel frattempo si laurea con lode in architettura presso l'Universit\u00e0 di Firenze, ottenendo in seguito la cattedra di arte dei giardini nella medesima facolt\u00e0.\nCarriera.\nNel 1975 fonda i Tarantolati di Tricarico, a cui hanno partecipato negli anni decine di musicisti, con i quali, stravolgendo e reinventando il repertorio tradizionale della Basilicata, crea un canzoniere nuovo e composito, passando dalle ninne nanne alle filastrocche infantili, ai canti di festa e di denuncia contro i problemi atavici del Meridione quali disoccupazione ed emigrazione, il tutto basato spesso su ritmi ossessivi e ipnotici, suonati con strumenti poveri della tradizione meridionale, come il cupo cupo, accompagnati da chitarra battente e percussioni. Con i Tarantolati di Tricarico pubblica tre dischi incisi per la Fonit Cetra: \"I Tarantolati\" (1975), \"La morte Bianca\" (1976), \"Follie del divino spirito santo\" (1977).\nNel 1977 partecipa al Premio Tenco, facendo ballare per la prima volta il pubblico dell'Ariston di Sanremo. Nel 1978 si reca in Brasile dove, con la partecipazione attiva di popolazione e scuole di samba, unisce i due generi musicali, taranta e samba, pubblicando il \"documentario sonoro\" in forma di LP \"La tarantola va in Brasile\", che vede anche il contributo di Faf\u00e1 de Bel\u00e9m. Sempre in Brasile, esercita la professione di architetto progettando istituti religiosi, sistemazioni urbane, centri sanitari e strutture alberghiere nell'area di San Paolo.\nNel 1983 torna a collaborare con Dario Fo musicando il suo \"Arlecchino\" in occasione della Biennale di Venezia. Nel 1984 compone l'opera \"La fattoria degli animali\", utilizzando campionamenti di versi di animali reali. Successivamente, firma la colonna sonora dei film \"Ternosecco\" di Giancarlo Giannini e \"Vincere per vincere\" di Stefania Casini.\nNel 1989 compone le musiche per lo spettacolo \"Tricolore triste\", allestito ad Anversa dal gruppo teatrale belga Nieuwe Scene. Per la stessa compagnia scrive testi e musiche per \"La nave dei folli\" (1991), spettacolo che ripercorre l'evoluzione del teatro comico nei millenni. Dello spettacolo Infantino cura anche le scenografie e i costumi. Sempre in Belgio, dipingendo quadri, indaga sui rapporti tra musica e colore pittorico, ricevendo il premio e la laurea honoris causa in Belle Arti da parte dell'Accademia Reale Fiamminga.\nNel 1996 presenta l'album \"Tarantella Tarantata\" (Amiata Records) ed espone dei suoi quadri presso il Parlamento Europeo di Bruxelles, in una mostra dal titolo \"Danza Cosmica: danza, suono, colore\". Nel 1997, assieme ai 99 Posse, riedita \"La gatta mammona\", uno dei suoi successi degli anni settanta. Nel 1998 pubblica \"Succh\u00e0\", una nuova antologia di poesie edita dalla City Lights Bookstore di Lawrence Ferlinghetti.\nAnni recenti.\nNel 2000, il suo spettacolo \"Tara'n Trance\" chiude ufficialmente il Carnevale di Venezia in Piazza San Marco, riscuotendo successo di critica e di pubblico. L'opera si caratterizza per la presenza corale di diverse discipline artistiche e tecniche che coinvolgono costantemente il pubblico fra danze, musica, arti visive. \"Tara'n Trance\" verr\u00e0 pubblicato quattro anni dopo in CD, ed entrer\u00e0 nelle classifiche della hit parade statunitense.\nNel 2004 \u00e8 invitato come ospite speciale alla Biennale di Venezia. Nel 2007 la Deja-vu R\u00e9tro pubblica e distribuisce \"Antology of Tarantella\", cofanetto multimediale articolato in cinque supporti tra CD audio e DVD. Nel 2009 partecipa nuovamente alla Biennale di Venezia con installazioni e performance sul tema \"La danza delle api\", in cui analizza il linguaggio e i comportamenti degli insetti. Nel 2015 partecipa alle registrazioni del disco \"Canzoni della cupa\" di Vinicio Capossela. Nel 2016 Infantino si esibisce al concerto del Primo Maggio di Roma con lo stesso Capossela e apre, a Melpignano, il concerto della Notte della Taranta.\nNel 2017, riceve il premio UNPLI dalla regione Basilicata, con la motivazione di \"grande interprete della pi\u00f9 antica tradizione musicale risalente al popolo anellenico degli Enotri\".\nMuore nella sua abitazione a Firenze a causa di un malore, il 30 gennaio 2018, all'et\u00e0 di 73 anni. Le esequie si sono svolte a Tricarico, a cui hanno partecipato anche Capossela e la cittadinanza locale.\nFilmografia.\nAttore"}
{"id": "2588062", "revid": "287204", "url": "https://it.wikipedia.org/wiki?curid=2588062", "title": "Compiegne", "text": ""}
{"id": "2588065", "revid": "367445", "url": "https://it.wikipedia.org/wiki?curid=2588065", "title": "Povert\u00e0", "text": "La povert\u00e0 indica una scarsit\u00e0, riferita a qualcosa di materiale o spirituale, relativa ad uno standard ipotetico maggioritario all'opposto del quale vi \u00e8 il concetto altrettanto relativo di ricchezza o abbondanza.\nAnche se il termine \"povert\u00e0\" pu\u00f2 riferirsi a diversi aspetti ed essere usato con diverse accezioni, comunemente il riferimento \u00e8 all'aspetto economico-finanziario che pu\u00f2 definirsi come la condizione di singole persone o collettivit\u00e0 umane nel loro complesso, che si trovano ad avere, per ragioni di ordine economico, un limitato o del tutto mancante, nel caso della condizione di miseria, accesso a beni essenziali e primari, ovvero a beni e servizi sociali d'importanza vitale.\nLa condizione di povert\u00e0 come viene intesa oggi, secondo alcuni autori ha cominciato a delinearsi con l'avvento della civilt\u00e0 urbana, in quanto le societ\u00e0 primitive ad economia di sussistenza sono in grado di soddisfare i propri limitati bisogni primari senza differenziazioni socio-economiche con un impiego di energia per la sopravvivenza adeguato alle loro necessit\u00e0. \nIl giudicare povere le societ\u00e0 tribali deriverebbe dalla tendenza dell'attuale societ\u00e0 capitalistica a valutare secondo i propri valori e criteri tutte le altre societ\u00e0 anche se portatrici di valori diversi. La povert\u00e0 quindi, come tale, \u00e8 in connessione con il concetto di ricchezza per cui sociologi hanno sostenuto la tesi che \u00e8 la stessa ricchezza nell'ambito dell'economia industriale a produrre la povert\u00e0..\nTerminologia.\nSecondo alcuni etimologisti il termine nascerebbe dal latino \"pauper\" come la contrazione di \"pauca\" (poco), e \"pariens\" (che produce) : \"colui che produce poco\"; per altri: \"chi ha appena il necessario per vivere\"\n, per altri ancora : \u00ab\"chi scarseggia delle cose necessarie per una normale sussistenza:\"\u00bb.\nDi solito il lemma viene considerato con accezione negativa, mentre gli vengono riconosciuti connotati positivi col significato di \"povert\u00e0 volontaria\", quella cio\u00e8 predicata da diverse religioni come distacco dai beni terreni (ad esempio il Voto di povert\u00e0 ) , da filosofie ed anche da alcune teorie laiche egualitarie.\nLa povert\u00e0 diventa pauperismo o miseria o indigenza quando riguarda masse che non riescono pi\u00f9 ad assicurarsi i minimi mezzi di sussistenza: \u00e8 questo un fenomeno collegato a una particolare congiuntura economica che porti al di sotto del minimo reddito di sussistenza una gran parte della popolazione.\nPovert\u00e0 e miseria.\nCon l'avvento della prima Rivoluzione industriale la povert\u00e0 in linea generale tendeva a essere di grado pi\u00f9 elevato nelle aree rurali che in quelle urbane dove si trovavano maggiori opportunit\u00e0 e fonti di reddito: inoltre nelle zone rurali, la povert\u00e0 si accompagnava a un isolamento sociale maggiore di quello che la povert\u00e0 di per s\u00e9 determina. In genere per\u00f2 la povert\u00e0 urbana pu\u00f2 causare maggiori problemi rispetto a quella rurale: si vedano ad esempio i problemi sanitari che caratterizzano le baraccopoli o gli \"slums\" nei paesi in via di sviluppo. In base a nuove e diverse ricerche della Banca Mondiale che ha analizzato i dati provenienti da 90 Paesi a basso e medio reddito oggi la soglia di povert\u00e0 nelle aree urbane \u00e8 il 30% pi\u00f9 elevata di quella delle aree rurali\nLa durata della povert\u00e0 \u00e8 un elemento molto importante per quanto riguarda la posizione condizione sociale ed economica delle persone, che non viene intaccata in casi di durata breve della situazione d'indigenza.\nLe famiglie povere sono di norma quelle pi\u00f9 numerose, con un numero elevato di figli e di persone conviventi che tuttavia possono sostituire i servizi pubblici per l'assistenza dei genitori anziani. Una funzione analoga di assistenza e di mutuo soccorso viene svolta dalla cosiddetta famiglia allargata.\nIl lavoro minorile \u00e8 una fonte di reddito spesso essenziale per le famiglie povere, ma frequentemente causa un difetto dell'istruzione, determinando una sorta di circolo vizioso della povert\u00e0.\nLa posizione della donna riguardo alla situazione di povert\u00e0 \u00e8 spesso svantaggiata rispetto a quella dell'uomo, in termini sia di cultura e partecipazione alla vita sociale sia di carichi di lavoro e, talvolta, di disponibilit\u00e0 di cibo e altri beni essenziali.\nQuando la povert\u00e0 assume connotazioni estreme di assenza di beni materiali primari si parla di miseria, termine che pu\u00f2 assumere oltre a quello economico e sociale, come quello di povert\u00e0, anche un significato immateriale indicante sia un'estrema infelicit\u00e0 sia una condizione spirituale di grettezza e meschinit\u00e0 morale.\nIl pi\u00f9 delle volte nei vari significati i due termini vengono comunemente indicati come equivalenti, essendo la differenza genericamente indicata in un'accentuazione delle caratteristiche negative della miseria rispetto a quelle della povert\u00e0.\nLa soglia di povert\u00e0 \u00e8 un parametro statistico (che ha la valenza di criterio normativo) che cerca di stabilire quantitativamente una determinata situazione d'indigenza, per la quale chi vive in condizioni tali da non raggiungere il minimo reddito di base per la sopravvivenza (che secondo la Banca Mondiale viene indicato nell'avere due dollari per persona al giorno) pu\u00f2 essere indicato in condizioni di povert\u00e0. Non esistono invece indicatori certi dello stato di miseria, che del resto ha un aspetto molto pi\u00f9 evidente dello stato di povert\u00e0, che pu\u00f2 (entro certi limiti) essere mascherato come quando si parla ad esempio di \"una dignitosa povert\u00e0\" mentre una \"dignitosa miseria\" \u00e8 un'espressione improponibile.\nPovert\u00e0 ed emarginazione.\nLa povert\u00e0 costituisce la principale causa, ma non l'unica, di esclusione sociale o emarginazione: la peculiarit\u00e0 \u00e8 che l'estromissione dall'accesso a beni e servizi essenziali deriva (quasi sempre \"de facto\", in rari casi anche \"de iure\") dalla scarsit\u00e0 di mezzi economici.\nCi\u00f2 vale a distinguerla da altre situazioni in cui la privazione ha origini diverse, come ad esempio i casi di discriminazione su base etnica, religiosa, sessuale (pur esistendo situazioni in cui tali condizioni si sovrappongono e aggravano fra loro). Si parla di povert\u00e0 anche in termini \"relativi\", cio\u00e8 in riferimento a situazioni di rilevante disparit\u00e0 di reddito e potere d'acquisto fra singoli e gruppi sociali nella stessa comunit\u00e0 nazionale o locale.\nStoria sintetica della povert\u00e0 nel mondo occidentale.\nLa povert\u00e0 nel mondo antico romano.\nLa situazione dei poveri nel mondo antico romano divenne particolarmente grave in coincidenza con la crisi dell'Impero. Fino ad allora le stesse classi sociali pi\u00f9 ricche avevano provveduto ad attenuare le condizioni dei poveri allo scopo di evitare sommovimenti sociali: periodiche elargizioni di beni, soprattutto alimentari, riuscivano cos\u00ec a conservare l'ordine sociale.\nGi\u00e0 in epoca repubblicana la plebe era riuscita a ottenere la difesa dei suoi diritti mediante la creazione di un'apposita magistratura a lei riservata, quella dei tribuni della plebe che avrebbe dovuto proteggere coloro che come unica fonte di reddito avevano la loro prole, i proletari.\nNell'et\u00e0 imperiale gli elementi pi\u00f9 disagiati della popolazione, assumendo il ruolo di \"clientes\", sostenitori di una casata gentilizia, riuscivano ad avere i beni essenziali per la sopravvivenza in cambio del loro appoggio politico.\nLe classi elevate consideravano con un certo disprezzo queste torme di poveri che con le loro \"sportulae\" (ceste) si presentavano periodicamente a ricevere quanto pretendevano. Si trattava di un ceto cittadino parassitario che il sistema economico romano basato sulla produzione schiavistica permetteva di sostenere. Quando per\u00f2 Roma, per la stessa estensione dei confini imperiali, sar\u00e0 costretta a rinunciare alle guerre di conquista ed espansione e quindi ad acquisire nuovi schiavi, allora comincer\u00e0 a emergere il problema della povert\u00e0 e dei rimedi da mettere in atto per la sua soluzione.\nNell'et\u00e0 di Diocleziano il regime fiscale colp\u00ec pesantemente le campagne in modo particolare i coloni che cominciarono ad abbandonarle per fuggire dall'oppressione delle tasse. Il mondo contadino comincia a essere afflitto pesantemente da miseria e malattie. \"Il lamento inusitato \" (Gregorio di Nissa, \"Sermo de pauperibus amandis\", II) di bande di poveri si ode nelle campagne abbandonate, negli \"agri deserti\". La miseria coesiste spesso con le malattie, in particolare la lebbra considerata una conseguenza di colpe morali. La guarigione comporter\u00e0 quindi l'intervento del \"santo\" che liberi dai demoni della malattia l'ammalato e li ricacci nei loro \"covi\".\nL'oppressione fiscale fu la causa del brigantaggio di contadini poveri e di rivolte, come quelle delle \"Bagaudae\" in Gallia e Spagna, per ribellarsi allo Stato e alla Chiesa cattolica che li perseguitava per la loro adesione all'eresia donatista.\nIn questo periodo nasce la figura del \"patronus\", un capo militare che in cambio del sostentamento dato ai soldati protegge i villaggi contadini dall'esattore delle tasse.\nIl vescovo, buon patronus.\nLa figura del \"patronus\" si estende dalla campagna alle citt\u00e0 dove viene impersonata dal vescovo che proteggeva i contadini poveri che in occasione di carestie affluivano nelle citt\u00e0 a mendicare il pane. \nA Milano, ad esempio, \u00e8 Ambrogio che difende i poveri della citt\u00e0 che gli aristocratici vorrebbero espellere: \u00ab\" ...se tanti coltivatori sono ridotti alla fame e tanti coloni muoiono, il nostro approvvigionamento di grano sar\u00e0 gravemente rovinato: noi vogliamo escludere proprio coloro che normalmente ci forniscono il nostro pane quotidiano\"\u00bb (\"De Officiis Ministrorum\", III)\nAmbrogio rappresenta il buon patronus difensore dei \"pauperes Christi\" ai quali egli stesso devolse gran parte del proprio patrimonio imitato da molti nobili di famiglia senatoria, convertitisi al Cristianesimo.\nQuesta carit\u00e0 degli uomini di Chiesa, come ha osservato A.Giardina, indeboliva il potere delle classi dominanti che riempivano le sportulae dei clientes: \u00ab\"Il dono pagano era destinato alla citt\u00e0, al popolo inteso come insieme dei cittadini, i donatori cristiani indirizzavano invece la loro carit\u00e0 ai poveri, intesi come categoria sociale e morale, non civica\"\u00bb (A.Giardina, \"Melania la santa, in Roma al femminile\", a cura di A.Fraschetti, Laterza, 1994, p.\u00a0249.)\nNel \"De Nabuthae historia\", Ambrogio sostiene che \u00e8 vero che la ricchezza in s\u00e9 pu\u00f2 essere causa di perdizione, ma il ricco pu\u00f2 guadagnarsi la piet\u00e0 di Dio: \u00ab\"tu dici: demolir\u00f2 i miei granai; il Signore ti risponde: cerca piuttosto che quanto \u00e8 contenuto nel granaio \u00e8 destinato ai poveri, fa in modo che codesti tuoi magazzini riescano utili agli indigenti. Ma tu insisti: ne far\u00f2 di pi\u00f9 grandi e l\u00ec raccoglier\u00f2 tutto quello che i campi hanno prodotto per me. E il Signore risponde: spezza il pane che \u00e8 tuo all'affamato. Tu dici: porter\u00f2 via ai poveri la loro casa. Il Signore invece ti chiede: conduci a casa tua i poveri che non hanno un tetto\"\u00bb\" (X,44).\nAmbrogio rifiuta la convinzione generalizzata del suo tempo che vedeva nel povero un maledetto dalla divinit\u00e0. I poveri vanno distinti in meritevoli e non meritevoli: \u00abma forse dirai anche tu quello che avete l'abitudine di dire in queste occasioni: \"non abbiamo diritto di fare regali a colui che Dio ha tanto maledetto da volere che vivesse in miseria\" invece, non \u00e8 vero che i poveri sono maledetti; al contrario \u00e8 detto beati i poveri perch\u00e9\u201a di essi \u00e8 il regno dei cieli. Non a proposito del povero ma a proposito del ricco la Scrittura dice che 'Chi accaparra il grano per alzarne il prezzo verr\u00e0 maledetto'. E poi non stare a indagare i meriti delle singole persone. La misericordia \u00e8 abituata a non giudicare il merito della gente, ma a venire incontro alle necessit\u00e0 altrui; ad aiutare il povero, non a soppesare la pura giustizia. Sta scritto 'Felice colui che pensa al bisognoso e al povero'; chi ne ha compassione, chi si sente partecipe della medesima natura con lui, chi comprende che il ricco e il povero sono ugualmente creature del Signore, chi sa di santificare i propri raccolti, se ne riserva una porzione per i poveri. Insomma dato che hai per fare del bene, non rimandare dicendo: 'dar\u00f2 domani': potresti anche perdere la possibilit\u00e0 di donare. \u00c8 pericolosa qualsiasi dilazione nel salvare gli altri; pu\u00f2 accadere che, mentre tu continui a rinviare, quello muoia. Preoccupati piuttosto di arrivare prima che muoia; pu\u00f2 accadere infatti che quando arriva il domani, l'avarizia ti trattenga e le promesse siano annullate\u00bb. (De Nab., VIII,40)\nLa povert\u00e0 nel Medioevo.\nNel Medioevo il patrimonio della Chiesa, enormemente accresciuto per le donazioni dei re franchi, era espressamente definito come propriet\u00e0 dei poveri che si doveva amministrare con la cura del \"pater familias\", imponendo a tutti di non pesare su di esso qualora non ci fossero stati i requisiti della povert\u00e0, e difendendolo anche con minacce di sanzioni come la scomunica. Solo chi non poteva sostenersi con il proprio lavoro aveva il diritto di ricorrere alle propriet\u00e0 ecclesiastiche. Anche il clero si doveva sostenere con il proprio lavoro: \u00abIl chierico provveda al vitto e al vestito con un lavoro artigianale o contadino...anche il chierico erudito nella Parola di Dio\u00bb (IV concilio di Cartagine del 398). Chi attenta al patrimonio dei poveri \u00e8 da considerarsi \"necator pauperum\", assassino dei poveri come affermano molti concili della Gallia nei secoli VI-XI che stabiliscono anche che nessuno, neppure i vescovi possono alienare n\u00e9 vendere nessun bene che sia stato dato alla Chiesa perch\u00e9 con questi beni vivono i poveri (canone IV del concilio di Adge dell'anno 506), altrimenti saranno considerati anch'essi \"necatores pauperum\" e subiranno la scomunica.\nPovert\u00e0 e malattia.\nNel XII secolo la condizione di povero incomincia a essere distinta tra coloro che avessero scelto la povert\u00e0 come un mezzo per arrivare a Dio, i \"pauperes cum Petro\", com'erano i frati mendicanti di San Francesco, e quelli che erano poveri per necessit\u00e0: i \"pauperes cum Lazaro\", dei quali si dovevano occupare la Chiesa e i buoni cristiani. I teologi discutono inoltre se si dovessero beneficiare solo i veri poveri escludendo i falsi poveri o tutti indistintamente. Sostenevano gli studiosi di teologia che se il povero riceveva l\"'hospitalitas\", in questo caso non si facevano distinzioni, poich\u00e9 questa era una sorta di assistenza sociale per tutti i bisognosi, se invece il povero era oggetto della \"liberalitas\", quindi della beneficenza, in questo caso bisognava operare una distinzione tra i veri e i falsi poveri.\nUn segno per identificare il vero povero dal falso \u00e8 la malattia: al concetto di \"pauper\" si associa quello di \"infirmus\" e il termine di \"pauper infirmus\" indica il povero che a causa delle gravi carenze alimentari \u00e8 affetto da malattie come la peste, il vaiolo e la lebbra. (V. Paglia, op. cit., pp.\u00a0191\u2013192). Il povero quindi coincide con il malato che deve essere accolto e aiutato.\nLa distinzione tra la condizione di povero e malato incomincia a definirsi nel periodo che va dal XIII al XIV secolo quando la diffusione della lebbra divenne endemica in coincidenza con l'aumento della popolazione e degli scambi commerciali e con il fenomeno delle crociate che avevano messo l'occidente in stretto contatto con il vicino Oriente, la terra del \"morbus phoenicius\" (malattia fenicia), la lebbra\nIncominciano a diffondersi i lebbrosari che raccolgono le persone destinate alla morte fisica e a quella civile. Ubicati nei sobborghi o fuori dalle citt\u00e0 i lebbrosari incominciano a diventare luoghi di separazione tra i sani e i malati: che la Chiesa considerava nel duplice aspetto della conseguenza del peccato originale: il peccatore che soffre nella carne e la figura del Cristo che con la sofferenza redime. Il lebbroso era quindi il maledetto ma anche l'amato da Dio (in J.C.Schmitt, \"La storia dei marginali\", in La nuova storia, a cura di J. Le Goff, Milano 2002, p.\u00a0271). \nIl lebbrosario viene organizzato quindi come un monastero (hospitale purgatorii) spesso intitolato a San Lazzaro: quello che Ges\u00f9 aveva resuscitato, come raccontava l'evangelista Giovanni, o il Lazzaro di cui i cani leccano le piaghe, com'\u00e8 detto nel vangelo di San Luca (in F. B\u00e8riac, \"La paura della lebbra, in Per una storia delle malattie\", op. cit., Bari 1986, p.\u00a0173)\nPovert\u00e0 e ribellione.\nNel Medioevo quindi i poveri sono riconosciuti come tali e sono integrati nella societ\u00e0 medioevale che dibatte sull'elemosina e sull'assistenza dei poveri, sul valore morale e religioso della povert\u00e0 che trover\u00e0 il suo massimo rappresentante in San Francesco d'Assisi, (1181/1182 - 3 ottobre 1226), \"pauper cum Petro\", \"il poverello\" di Dio, fondatore dell'Ordine mendicante. La concezione della povert\u00e0 diventa con lui non solo imitazione della vita di Cristo ma viene interpretata, specialmente dopo la sua morte, anche come denuncia della condotta morale della Chiesa e del suo potere temporale. Solo quattro anni dopo la sua morte infatti il papa Gregorio IX, con la bolla \"Quo elongati\", si preoccupava di rendere noto che il \"Testamento\" del santo d'Assisi non avesse un valore vincolante per i suoi successori. La divisione in Spirituali, che seguono il precetto dell'assoluta povert\u00e0, e dei Conventuali pi\u00f9 vicini al carattere temporale della Chiesa, \u00e8 un segno di una crisi sociale dove le differenze tra ricchi e poveri si sono accentuate e ormai la ricchezza ha perso quasi del tutto il carattere provvidenziale di aiuto e sostegno della povert\u00e0 com'era al tempo di Sant'Ambrogio.\nL'unica via per la perfezione morale ora \u00e8 diventata quella indicata dal gioachimismo contro la \"ecclesia carnalis\" \"meretrix magna\" (chiesa carnale, grande prostituta). La disputa teologica sulla povert\u00e0 diviene motivo di scontro politico tra le pretese teocratiche dei papi, sostenuti dalle nuove aspirazioni all'autonomia dei nascenti stati nazionali e l'aspirazione all'impero universale, alla \"res publica cristiana\" (stato cristiano) degli imperatori medievali miranti a un potere unificato temporale e spirituale. Per i gioachimiti e i dolciniani l'ideale della perfetta povert\u00e0 diventa invece messaggio di ribellione anarchica contro ogni forma di potere dei ricchi, siano essi nella Chiesa o presso l'imperatore, in nome di una trasformazione radicale di una societ\u00e0 afflitta dalla miseria materiale e spirituale. Come ribelli essi saranno duramente colpiti sia dal potere spirituale sia da quello temporale che divengono alleati quando si sentono minacciati.\nLa crisi interna della Chiesa sfocer\u00e0 nel Grande Scisma al cui termine la nuova societ\u00e0 degli umanisti e degli uomini del Rinascimento dichiarer\u00e0 il suo disgusto per la gerarchia romana preferendo rivolgersi a una religione tutta naturale e immanente.\nLa povert\u00e0 nell'et\u00e0 moderna.\nDopo la definitiva separazione tra la Chiesa cattolica e quella Protestante entrambe le Chiese sono coinvolte nello stesso atteggiamento d'intolleranza dimostrando di essere due diversi aspetti di uno stesso clima culturale di apprensione e sospetto determinato dalle guerre di religione, dall'insicurezza sociale prodotta dall'inflazione aggravata dall'aumento della popolazione.\nNel Cinquecento si \u00e8 calcolato che nell'Europa occidentale circa un quinto della popolazione fosse costituito da poveri: l'incremento demografico, lo sviluppo delle manifatture, in specie quelle tessili, la rivoluzione dei prezzi aveva determinato l'avvento di una moltitudine di poveri e sbandati in modo particolare nelle campagne. Ad aggravare le condizioni di vita subentravano poi i tre flagelli della peste, della guerra e della carestia che spingevano queste masse di disperati a trovare soccorso nelle citt\u00e0.\nAd aumentare le ansie dei cittadini si aggiungeva poi lo sbandamento dei soldati mercenari che ora, con la creazione dell'esercito permanente negli stati assoluti, non trovano pi\u00f9 chi li assoldasse generando, in misura prima sconosciuta, masse disperse di poveri e vagabondi, banditi e rivoltosi.\nLe istituzioni cittadine cominciano allora a distinguere tra la povert\u00e0 \"vera\" da quella \"falsa\" comprendendo nella prima i malati, coloro che non potevano pi\u00f9 mantenersi per motivi fisici, i ragazzi e i bambini abbandonati dalle famiglie, i vecchi che non potevano pi\u00f9 lavorare ma che avevano lavorato in passato. Vi erano poi i poveri organizzati in \"compagnie\" come quelle dei ciechi e degli storpi riconosciute dall'assistenza pubblica. A questi si aggiungeva la moltitudine dei poveri occasionali che ricevevano l'elemosina saltuariamente, costituita da lavoratori che attraversavano periodi di povert\u00e0 dovute soprattutto ai debiti che non riuscivano a saldare. \nTra questa massa di marginali una figura che emerge \u00e8 quella del mendicante. Le citt\u00e0 cominciano a riempirsi di schiere di assillanti cenciosi che ispirano paura e ripugnanza. I mendicanti non avevano nessun tipo di potere, non pagavano le tasse, erano esclusi dalle corporazioni e dalle confraternite. Le istituzioni nel XVI secolo cominciarono a emanare leggi che colpivano i falsi mendicanti includendo in questa categoria i vagabondi.\nIl povero era stato per tutto il Medioevo un simbolo di valori cristiani: in ogni povero c'era la sofferenza di Cristo e la stessa elemosina pi\u00f9 che un carattere di solidariet\u00e0 sociale assumeva un valore religioso. La figura del povero prima assimilata a quella dell'eremita, del viandante pellegrino ora si confondeva con quella di un esercito minaccioso di miserabili.\nNel XVI secolo si va infatti affermando l'identificazione del mendicante con la \"familia diaboli\" in contrapposizione con i poveri di Dio. Si diffondono libri che trattano di una mendicit\u00e0 organizzata in corporazioni illegali pi\u00f9 o meno segrete e delle loro tecniche di accattonaggio che venivano usate per ingannare il prossimo. \u00ab\"Nel 1528, nella prefazione del \"Liber vagatorum\", manoscritto circolante gi\u00e0 alla fine del XV secolo ma stampato agli inizi del XVI, Martin Lutero rappresentava i vagabondi come coloro che agivano in combutta con il diavolo, anzi era lo stesso diavolo che si serviva di loro per impedire che le elemosine finissero nelle mani dei veri mendicanti. Ma \u00e8 nell'opera di Teseo Pini, lo \"Speculum cerretanorum\" scritto tra il 1484 e il 1486 e rielaborato successivamente da Giacinto Nobili sotto lo pseudonimo di \"Rafaele Frianoro\" con il titolo \"I vagabondi\", che viene analizzata la mendicit\u00e0 assieme ai complicati metodi di fraudolenza: accanto alla rappresentazione dei diversi mascheramenti viene riprodotto il linguaggio segreto usato dai vagabondi e mendicanti per comunicare tra di loro\"\u00bb (\"Il libro dei vagabondi\", a cura di P. Camporesi, Torino 1973)\nA questo malessere sociale la Chiesa cattolica cerca di rispondere con la creazione di numerose organizzazioni caritative e assistenziali schierando in prima fila la generosit\u00e0 altruistica dei grandi santi del Cinquecento.\nDiversamente reagirono le autorit\u00e0 cittadine e statali che con metodi repressivi cercano di eliminare la presenza dei poveri nelle citt\u00e0, eliminando la possibilit\u00e0 del loro continuo vagabondare e incanalando in forme controllabili quelle masse di accattoni che potevano divenire un serio pericolo di rivolte ogniqualvolta vi fosse una carestia o un aumento dei prezzi dei beni alimentari. Dalla carit\u00e0 medioevale ormai nel Cinquecento si \u00e8 persa ogni traccia: gli ospedali aperti senza troppe distinzioni ai malati e ai miserabili diventano istituti d'internamento coattivo e, quando questo non basta, i poveri vengono a forza arruolati negli eserciti o divengono rematori nelle galere.\nLa repressione \u00e8 ancora pi\u00f9 evidente nelle zone calviniste e luterane dell'Europa settentrionale dove l'etica del lavoro rendeva difficile la tolleranza e la giustificazione della povert\u00e0 considerata una colpa morale: i poveri vengono giudicati severamente come esseri antisociali e parassiti, sebbene Calvino avesse stabilito a Ginevra come fosse compito precipuo assegnato ai diaconi l'assistenza dei poveri e dei malati.\nLa povert\u00e0 nel XVII secolo.\nContinua nel Seicento la configurazione dell'ospedale non come istituzione di cura per i malati ma struttura per l'isolamento e l'internamento. Gi\u00e0 in Inghilterra nel 1576 una legge di Elisabetta I istituiva degli stabilimenti, le \"Houses of correction\", che miravano alla \"punizione dei vagabondi e al sollievo dei poveri\" istituite come case di lavoro (workhouse) come mezzo per la repressione della mendicit\u00e0. Sull'esempio inglese fece altrettanto la Svizzera che nel 1631 a Berna (nel 1637 a Zurigo) apr\u00ec come nuovo reparto dell'ospedale generale una casa di correzione e per il lavoro forzato. Cos\u00ec anche in Francia tipico \u00e8 il caso dell'\"Hospital General\" di Parigi fondato nel 1656 che Michel Foucault definisce \"il terzo stato della repressione\" (cfr. M. Foucault, \"Sorvegliare e punire\", 1976).\nQuesti istituti diffusi in Europa tra la fine del Cinquecento e gli inizi del Seicento volevano associare l'assistenza ai poveri e insieme la funzione di rieducazione al lavoro per conseguire un rinnovamento morale e una redditivit\u00e0 economica, considerata base di una ipotetica integrazione sociale dei mendicanti, da raggiungere con la privazione della libert\u00e0 e una rigida disciplina che prevedeva sanzioni e punizioni corporali per i trasgressori. L'importanza attribuita all'osservanza delle regole, diligenza, produttivit\u00e0 lavorativa, rispetto degli orari, pulizia ecc. era vista come uno strumento di disciplinamento sociale valido anche per la societ\u00e0 al di fuori degli istituti.\nL'ospedale \u00e8 divenuto luogo di repressione per il povero \"cattivo\", il ribelle alle regoli sociali, ma anche di beneficenza per il povero \"buono\" sottomesso all'ordine sociale. La classe dirigente, di fronte all'aggravarsi del fenomeno del pauperismo, tende a porre in atto una politica assistenziale \"di contenimento della povert\u00e0\", che pone sempre pi\u00f9 l'accento sulla classificazione dei poveri in \"meritevoli\" (e tra questi i poveri \"vergognosi\" sono considerati una categoria privilegiata) e \"non meritevoli\" (in primo luogo mendicanti e vagabondi).\nUna politica di vera e propria segregazione dei poveri, avviata gi\u00e0 alla fine del XVI secolo, si affermer\u00e0 quindi soprattutto nel XVII secolo, e a un punto tale che il Seicento sar\u00e0 appunto definito il secolo della \"grande reclusione\". Il povero \"cattivo\" \u00e8 colui che rifiuta il lavoro come mezzo di espiazione, per guadagnarsi la grazia divina, e strumento dato da Dio per riscattarsi dal peccato originale: chi non lavora quindi \u00e8 colui che si ribella e rifiuta Dio.\nL'inutilit\u00e0 sociale del povero determina la sua condanna ed esclusione dalla societ\u00e0 dei buoni. Al di fuori di ogni controllo della legge comune l'ospedale diviene una casa di correzione, molto simile a un carcere, dove relegare i marginali. La carit\u00e0 si \u00e8 laicizzata come dovere di stato sanzionato da leggi e la povert\u00e0 \u00e8 considerata una colpa contro l'ordine pubblico.\nLa povert\u00e0 nel XVIII secolo.\nQuesta politica d'internamento sistematico diffusa tra gli stati europei appare nel Settecento inumana e dannosa sul piano sanitario. Viene finalmente contestata dai filosofi illuministi e abbandonata. Ci si avvicina alla concezione attuale della povert\u00e0 considerata come una disfunzione della societ\u00e0. Il fattore economico viene identificato come causa principale della povert\u00e0 anche se quello morale non \u00e8 del tutto messo da parte. \nSi propone come soluzione dell'indigenza l'applicazione del principio della \"ridistribuzione della ricchezza\": siamo per\u00f2 ancora lontani da una concezione dello stato assistenziale poich\u00e9 l'intervento laico delle strutture statali \u00e8 indirizzato non a tutta la popolazione ma solo a certe categorie come le vedove, gli orfani...i poveri \"buoni\" e \"meritevoli\".\nAncora nei giorni della Rivoluzione dell'89 la condizione della povert\u00e0 non era del tutto mutata dal secolo precedente: quando il popolo parigino diede l'assalto al famigerato \"Hospital general\" e, dopo aver trucidato il personale ospedaliero, liber\u00f2 circa 8000 ricoverati, in maggioranza donne, le condizioni di queste infelici, descritte da Restif de la Bretonne, un testimone del tempo, non erano diverse da quelle dei tempi passati.\nMa gi\u00e0 qualcosa era cambiata nella politica sociale: repressione e carit\u00e0 cominciarono a essere distinte: fu abolito il lavoro forzato nelle manifatture ospedaliere e furono istituiti i \"depots de mendicit\u00e9\" (depositi di mendicit\u00e0) dove erano internati i vagabondi e i mendicanti mentre negli ospedali generali venivano ricoverati i poveri di ogni genere. Nei d\u00e9p\u00f4ts ai mendicanti era offerto un ricovero provvisorio in attesa che li reclamasse la famiglia o un qualche datore di lavoro. Pi\u00f9 a lungo erano trattenuti solo i vagabondi e i mendicanti di professione il cui accattonaggio era considerato un reato. Tutti i detenuti erano obbligati a lavorare dall'alba al tramonto e ogni d\u00e9p\u00f4ts era attrezzato a tale scopo di botteghe artigiane. Sommosse agitazioni periodicamente nascevano in quegli agglomerati di mendicanti e assumevano spesso il carattere di aperte e sanguinose rivolte come quella di Rennes, nel 1782.\nLa rivoluzione del 1789 mise fine anche ai depositi di mendicit\u00e0 segnando la conclusione dell'epoca della \"grande reclusione\".\nL'originale esperienza sociale che aveva messo assieme lo spirito di carit\u00e0 e la crudele repressione, aveva nello stesso tempo esaltato la funzione del lavoro come una forma di educazione e socializzazione sia nelle societ\u00e0 cattoliche sia in quelle protestanti. Ora il lavoro viene esaltato nel sistema industriale come sinonimo di riscatto e elevazione sociale ma nella realt\u00e0 il lavoro operaio diviene una forma di mantenimento e talora di aggravamento della povert\u00e0.\nL'Europa, che si stava avviando verso lo sviluppo industriale, sembrava voler conservare nella moderna fabbrica, con il rigido regolamento interno, le norme di disciplina del lavoro e, con la stessa struttura architettonica, quella passata commistione di carcere e manifattura degli ospedali generali.\nLa povert\u00e0 nel XIX secolo.\nNell'Inghilterra dell'ormai avviata rivoluzione industriale era giunto il tempo di una nuova legge per la povert\u00e0 che, emanata nel 1834, aboliva la \u201ccarit\u00e0 legale\u201d, proibiva l'aiuto a domicilio e costringeva i poveri nelle nuove \"workhouse\" (case di lavoro), nuove versioni degli ospedali generali con il medesimo rigido regime del passato di costrizioni e di privazioni, nonch\u00e9 di separazione secondo il sesso e l'et\u00e0.\nAutore di questa politica fu Sir Edwin Chadwick (1800-1890), discepolo di Jeremy Bentham, personaggio molto odiato, un amministratore dispotico e discusso la cui figura \u00e8 ricordata soprattutto per il suo impegno nella riforma della sanit\u00e0 pubblica, convinto com'era che le condizioni insalubri delle citt\u00e0 provocassero malattie biologiche e sociali, causa di un degrado psicologico che pu\u00f2 trascinare le persone verso i vizi, come l'alcolismo, o peggio, verso la rivoluzione. Rendere le citt\u00e0 pi\u00f9 salubri poteva essere lo strumento per rendere il proletariato pi\u00f9 felice, pi\u00f9 sano, pi\u00f9 produttivo, e pi\u00f9 docile.\nIl tema della povert\u00e0 comincia in questi anni a essere associato a quello dell'industrialismo. L\"'Accademia delle scienze morali e politiche\" francese promosse delle inchieste sulle condizioni degli operai in Francia volendo stabilire in che cosa consistesse la loro povert\u00e0, come si manifestasse e quali fossero le cause che la determinavano. Una prima risposta era stata data da Louis Ren\u00e8 Villerm\u00e9, un medico fautore degli aspetti positivi del sistema della fabbrica e convinto che tutto ci\u00f2 che lo contrastasse fosse un'offesa della pubblica morale: la promiscuit\u00e0 dei sessi all'interno delle fabbriche, l'eccessiva durata dell'orario di lavoro minorile, i prestiti concessi agli operai come anticipo dei loro salari erano le uniche cause del degrado morale e fisico degli operai.\nQuesta tesi moralistica venne contestata da Antoine-Eug\u00e8ne Buret nella sua opera \"De la mis\u00e8re des classes laborieuses en Angleterre et en France... \"; egli vuole eliminare dall'analisi sociologica della cause della povert\u00e0 ogni riferimento astratto e non verificabile: comincia quindi a stabilire una stretta connessione tra le condizioni di indigenza degli operai e la ricchezza considerati entrambi come fenomeni strettamente economici e controllabili oggettivamente. Le sue conclusioni lo portano a sostenere che esiste un rapporto di \u00ab\"coesistenza\"\u00bb o \u00ab\"simultaneit\u00e0\"\u00bb tra la povert\u00e0 e la \u00ab\"ricchezza della nazione\"\u00bb e che le cause di questa concomitanza sono da riportare \u00ab\"ai processi industriali, alle circostanze in cui si trovano posti, gli uni in relazione con gli altri, gli agenti della produzione\"\u00bb cos\u00ec che \u00ab\"la condizione fisica e morale dei lavoratori si misura esattamente sulla posizione in cui essi si trovano di fronte agli strumenti o ai capitali\"\u00bb nel senso che \u00ab\"pi\u00f9 ne sono vicini e pi\u00f9 la loro vita \u00e8 assicurata; ed essa si elever\u00e0 e migliorer\u00e0 secondo la misura e l'estensione di questi rapporti.\"\u00bb (in op. cit. tomo II libro III cap.V pag.86)\nIl pensiero sociale della Chiesa.\nDi fronte all'ascesa del movimento socialista le Chiese cristiane, sia quelle protestanti sia quelle cattoliche, sentirono la necessit\u00e0 di chiarire esplicitamente le proprie concezioni sul problema sociale della povert\u00e0 dei lavoratori. Nel 1871 il vescovo cattolico di Magonza, Wilhelm Emmanuel von Ketteler nel suo libro \"Liberalismo, socialismo, cristianesimo\" denunciava gli abusi del capitalismo e sosteneva che lo Stato, contro le teorie liberiste, dovesse intervenire con una legislazione sociale a regolare i fatti economici. Da lui nacque un movimento cristiano-sociale che si diffuse in Austria, Francia e Belgio.\nNel 1891 prese ufficialmente posizione lo stesso pontefice Leone XIII con l'enciclica \"Rerum novarum\" sulla questione sociale, cui era particolarmente sensibile per aver direttamente visto esplodere le rivolte operaie in Belgio al tempo della sua nunziatura apostolica.\nL'enciclica afferma che voler trasformare la propriet\u00e0 da personale a collettiva offende i diritti naturali (\u00ab\"diritto di natura \u00e8 la propriet\u00e0 privata\"\u00bb ) ed \u00e8 impossibile togliere dal mondo le disparit\u00e0 sociali cos\u00ec come non si pu\u00f2 eliminare il dolore (\u00ab\"levar via le sofferenze del mondo non v'\u00e8 forza o arte che possa\"\u00bb) anzi le differenze tra ricchi e poveri sono necessarie per mettere in atto le virt\u00f9 cristiane della carit\u00e0 e della pazienza. L'enciclica inoltre muove un preciso atto d'accusa al capitalismo e ai ricchi, indifferenti alla dignit\u00e0 umana e cristiana dei poveri: \u00ab\"Si ricordino i capitalisti e i padroni che n\u00e9 le divine n\u00e9 le umane leggi permettono di opprimere per utile proprio i bisognosi e gli infelici, e trafficare sulla miseria del prossimo. Defraudare la giusta mercede \u00e8 colpa s\u00ec enorme che grida vendetta al cospetto di Dio\"\u00bb (da Gaeta, Villani, \"Le encicliche sociali dei Papi da Pio IX a Pio XII, 1846-1946\", Milano 1971). La soluzione della questione sociale, secondo l'enciclica, sar\u00e0 nella cooperazione tra capitale e lavoro e nell'intervento dello Stato che dovr\u00e0 da un lato tutelare il lavoro e assicurare il giusto salario e dall'altro frenare le cupidigie delle plebi malconsigliate prevenendo a tempo le cause dei tumulti e delle violenze.\nPovert\u00e0 volontaria.\nLa rinuncia volontaria ai beni terreni in nome di un principio di sobriet\u00e0, come era per gli epicurei, e della conduzione di una vita ridotta all'essenziale \u00e8 presente gi\u00e0 nelle filosofie antiche specie nella morale cinica e stoica, anche nelle religioni Buddismo, Cristianesimo e Islam viena auspicata questa scelta di vita .\nNel cristianesimo.\nLa Chiesa cristiana fin dai primi secoli della sua esistenza ha predicato il valore di una vita condotta in povert\u00e0 ad imitazione di quella vissuta da Ges\u00f9 Cristo. I pi\u00f9 sensibili ad un ideale di spiritualit\u00e0 quindi si ritiravano dalle comunit\u00e0 sociali per condurre un'esistenza nella quale i beni materiali di sussistenza fossero ridotti al minimo al fine di dedicarsi esclusivamente e pi\u00f9 efficacemente, trascurando il corpo, alla pratica dei beni spirituali. Con l'anacoretismo, cui segu\u00ec il monachesimo, i fedeli pi\u00f9 intransigenti, spinti da una forte vocazione si separavano dal resto delle comunit\u00e0 per meglio avvicinarsi a Dio, seguendo lo stile di vita di Cristo. Gli anacoreti e gli eremiti rinunciavano completamente al mondo e alle sue tentazioni, scegliendo una vita fatta di silenzio e di preghiera, per tendere alla perfezione attraverso la povert\u00e0 e la penitenza.\nLa povert\u00e0 volontaria si diffuse soprattutto con i cosiddetti ordini mendicanti, sorti tra il XII ed il XIII secolo in seno alla Chiesa cattolica, ai quali la regola religiosa imponeva la pronuncia di un voto di povert\u00e0 che implicava la rinuncia ad ogni propriet\u00e0 non solo per gli individui, ma anche per i conventi, che traevano cos\u00ec sostentamento unicamente dalla questua, la raccolta delle elemosine.\nNell'ambito dell'ordine mendicante di San Francesco si svilupp\u00f2 allora un contrasto tra i \"Conventuali\" aderenti a un ideale moderato della povert\u00e0 e coloro che aspiravano e praticavano un'assoluta ed estrema povert\u00e0, i cosiddetti \"Spirituali\" (1280 ca - 1317) che seguivano un'interpretazione letterale della Regola \"sine glossa\" (cio\u00e8 senza interpretazioni ufficiali che ne sminuissero la portata), e che si riferivano al Testamento dello stesso Francesco, al quale il resto dell'Ordine non riconosceva autorit\u00e0 normativa. A questi ultimi si ispirarono il movimento dei fraticelli (o Fratelli della vita povera) (sec.XIV), i Dolciniani e il Gioachimismo (secc. XIII e XIV) che \u00ab\"Per mezzo di collegamenti, non sempre chiari [...] specialmente con la loro antinomia tra Chiesa spirituale e Chiesa carnale, Cristo e Anticristo, influirono profondamente sia sulla stessa Chiesa cattolica (San Bernardino da Siena), sia sui movimenti eterodossi come quelli di Wycliffe e dei lollardi, di Hus, e sulla Riforma (specialmente gli anabattisti)\".\u00bb"}
{"id": "2588068", "revid": "729019", "url": "https://it.wikipedia.org/wiki?curid=2588068", "title": "Funivia Mazzar\u00f2-Taormina", "text": "La funivia di Mazzar\u00f2 collega il centro della citt\u00e0 di Taormina, in Sicilia con la costiera jonica in localit\u00e0 Mazzar\u00f2 proprio di fronte all'omonima baia, poco pi\u00f9 a nord dell'Isola Bella.\nStoria.\nLa costruzione della funivia venne intrapresa alla fine degli anni venti come informava nel 1928 la rivista \"Vie d'Italia\" del Touring Club Italiano; Ha nel tempo subito importanti riammodernamenti strutturali.\nCaratteristiche.\nL'impianto attuale, di costruzione Leitner, \u00e8 del tipo \"cabinovia monofune\" con stazione traente posta a valle; l'impianto supera il dislivello di con uno sviluppo lineare di e una pendenza massima del 68%. Le cabine sono agganciate stabilmente in due gruppi di 4 cabine ciascuno e viaggiano ad una altezza massima dal suolo di poco pi\u00f9 di .\nLa quantit\u00e0 di persone trasportate per ciascuna cabina \u00e8 di 8 unit\u00e0 e ci\u00f2 consente una portata oraria di circa 650 passeggeri. Gli orari di apertura sono dalle 8h alle 20h 15', con corse effettuate ogni quindici minuti, la sera d'estate fino all'1."}
{"id": "2588069", "revid": "287204", "url": "https://it.wikipedia.org/wiki?curid=2588069", "title": "Bang Bros", "text": "Bang Bros \u00e8 una rete di 30 siti internet a carattere pornografico, 18 dei quali attivi, 12 non pi\u00f9 aggiornati, fondata nel 2000 con sede a Miami, bench\u00e9 alcuni filmati vengano realizzati a Los Angeles. I pi\u00f9 vecchi fra i siti web ancora attivi sono \"AssParade, BangBus, BigMouthfuls, BigTitsRoundAsses, MonstersofCock\" e \"TugJobs\". Bang Bros \u00e8 particolarmente celebre per lo stile di riprese \"gonzo\".\nNel 2007, Bang Bros ha generato entrate per un totale di circa 1.9 milioni di dollari. Dal 2008, comunque, le visite giornaliere ai suoi siti sono diminuite, secondo i rilevamenti di Alexa."}
{"id": "2588070", "revid": "287204", "url": "https://it.wikipedia.org/wiki?curid=2588070", "title": "Dharchula", "text": " \nDharchula \u00e8 una suddivisione dell'India, classificata come \"nagar panchayat\", di 6.424 abitanti, situata nel distretto di Pithoragarh, nello stato federato dell'Uttarakhand, sul confine fra India e Nepal, sulla riva sinistra del fiume Kali. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 51' 0 N e 80\u00b0 31' 60 E e ha un'altitudine di 908 .\nSociet\u00e0.\nEvoluzione demografica.\nAl censimento del 2001 la popolazione di Dharchula assommava a 6.424 persone, delle quali 3.490 maschi e 2.934 femmine. I bambini di et\u00e0 inferiore o uguale ai sei anni assommavano a 802, dei quali 428 maschi e 374 femmine. Infine, coloro che erano in grado di saper almeno leggere e scrivere erano 4.815, dei quali 2.789 maschi e 2.026 femmine."}
{"id": "2588071", "revid": "869733", "url": "https://it.wikipedia.org/wiki?curid=2588071", "title": "Fido (cane)", "text": "Fido (1941 - 9 giugno 1958) \u00e8 stato un cane, incrocio di un Pointer inglese, vissuto a Luco del Mugello (nel comune di Borgo San Lorenzo, in provincia di Firenze), divenuto famoso poich\u00e9, dopo la morte del padrone nel 1943, continu\u00f2 a recarsi per circa quattordici anni, fino alla fine della propria vita, alla fermata dell'autobus, attendendo invano il suo ritorno.\nStoria.\nUna sera di inverno del 1941 un uomo residente a Luco del Mugello, Carlo Soriani, operaio alle Fornaci Brunori di Borgo San Lorenzo, trov\u00f2 in un fosso un cucciolo di cane ferito. Ignorando a chi potesse appartenere, Soriani lo port\u00f2 a casa e decise di adottarlo, attribuendogli il nome di Fido. Una volta ristabilitosi, il cane si affezion\u00f2 talmente al suo padrone che ogni mattina lo accompagnava da casa alla piazza centrale di Luco, dove Soriani avrebbe preso la corriera per Borgo San Lorenzo. Fido tornava quindi a casa, ma alla sera era di nuovo alla fermata della corriera, attendendo l'arrivo del padrone, che poi riaccompagnava a casa.\nIl 30 dicembre 1943, in piena guerra, Borgo San Lorenzo fu oggetto di un violento bombardamento alleato: anche le Fornaci Brunori furono colpite e molti operai, tra cui Carlo Soriani, perirono. La sera stessa Fido si present\u00f2 come al solito alla fermata della corriera, ma ovviamente non vide scendere il proprio amato padrone. Il fedelissimo animale non si perse d'animo e per i quattordici anni successivi (oltre 5000 volte), fino al giorno della sua morte, si rec\u00f2 quotidianamente alla fermata, nella speranza, purtroppo vana, di veder scendere Soriani.\nColpito dalla straordinaria fedelt\u00e0 di Fido, il sindaco di Borgo San Lorenzo dispose che venisse esentato dalla tassa sul possesso dei cani. Poi gli conferm\u00f2 ufficialmente il diritto di circolare senza museruola (l'animale, essendo inoffensivo, era gi\u00e0 da anni \"tollerato\" dalle autorit\u00e0 locali). Infine gli confer\u00ec, il 9 novembre 1957, una medaglia d'oro, alla presenza di molti concittadini e della commossa vedova di Soriani. Nel medesimo anno il Comune di Borgo San Lorenzo decise di omaggiare Fido con un monumento, collocato nella centrale Piazza Dante, ove si trova tutt'oggi. Nello stesso periodo Fido dest\u00f2 l'interesse mediatico italiano: le riviste \"Gente\" e \"Grand Hotel\" pubblicarono la storia del cane, che apparve anche in diversi cinegiornali dell'Istituto Luce.\nFido mor\u00ec il 9 giugno 1958. La notizia fu diffusa al pubblico dal quotidiano fiorentino \"La Nazione\" con un titolo a quattro colonne. Il 22 giugno \"La Domenica del Corriere\" commemor\u00f2 Fido con una commovente copertina firmata da Walter Molino, che ritrasse il cane in punto di morte sul ciglio della strada, con la corriera che ogni giorno attendeva sullo sfondo. Per permettergli di ricongiungersi finalmente con il padrone, Fido fu sepolto all'esterno del cimitero comunale di Luco, ove riposavano le spoglie di Carlo Soriani.\nIl monumento.\nNel 1957 il comune di Borgo San Lorenzo incaric\u00f2 lo scultore sestese Salvatore Cipolla di realizzare un monumento in onore di Fido, a testimonianza di quell'esemplare storia di amore e fedelt\u00e0. L'opera, nota come \"Monumento al cane Fido\", fu collocata in piazza Dante a Borgo San Lorenzo, accanto al palazzo Comunale, ed era costituita da un basamento in pietra, sovrastato da una statua in maiolica raffigurante il cane. Sul basamento, campeggiava la dedica: \"A FIDO, ESEMPIO DI FEDELT\u00c0\".\nIl monumento venne inaugurato alla presenza dello stesso Fido e della vedova di Carlo Soriani. Pochi mesi dopo l'inaugurazione, tuttavia, la statua in maiolica venne distrutta nottetempo. Il Comune decise, allora, di sostituirla con una in bronzo.\nEpisodi analoghi.\nEpisodi analoghi sono accaduti in Giappone, in Polonia e negli Stati Uniti d'America, dove sono stati eretti monumenti per celebrare la fedelt\u00e0, rispettivamente, dei cani Hachik\u014d, D\u017cok e Shep."}
{"id": "2588072", "revid": "110157", "url": "https://it.wikipedia.org/wiki?curid=2588072", "title": "Museo tecnico navale", "text": "Il Museo tecnico navale della Marina Militare ha sede alla Spezia.\nStruttura.\nQuello della Spezia \u00e8 il pi\u00f9 importante tra i musei navali italiani e, bench\u00e9 sia qui da poco pi\u00f9 di un secolo, ha origini molto pi\u00f9 antiche. &lt;br&gt;Situato accanto al portale di accesso principale all'Arsenale militare, \u00e8 in questa sede dal 1958. In precedenza era collocato presso le officine meccaniche all'interno dello stabilimento militare (venne infatti inaugurato nel 1923, unitamente al Museo storico navale di Venezia).\nStoria.\nLa storia del museo ha inizio attorno all'anno 1570, a Villefranche-sur-Mer dove i Duchi di Savoia avevano stabilito la prima base della loro nascente Marina. Pi\u00f9 tardi, a seguito delle conquiste napoleoniche ed il trasferimento del governo sardo-piemontese a Cagliari, venne iniziata una nuova raccolta nella citt\u00e0 sarda.\n&lt;br&gt;Alla caduta di Napoleone e con il ritorno del governo sardo-piemontese in continente, le raccolte sarde e quelle che erano rimaste del museo di Villefranche, furono trasferite a Genova, dal 1815 divenuta sede della nuova base militare della marina Sarda.\nDopo l'unit\u00e0 nazionale e la fusione delle varie marine italiane e quella dello stato Sardo, ulteriori arricchimenti della collezione confluirono a Genova, dove il museo rimase per 55 anni, sino al 1870 che vide il trasferimento, per decisione di Cavour, della base della Marina con tutti i suoi servizi, Museo Navale compreso, alla Spezia, divenuta sede del \"Primo dipartimento militare marittimo\".\nDurante la seconda guerra mondiale molte furono le perdite di preziosi materiali a causa dei bombardamenti. &lt;br&gt;Il museo venne ripristinato nel 1958 e collocato nelle sale che lo ospitano attualmente, accanto alla porta principale dell'arsenale.\nLa collezione.\nUna sala dedicata all'evoluzione navale ospita pregevole raccolta di modelli in scala di vascelli di marine degli stati italiani rievocanti i tempi della navigazione a vela, nonch\u00e9 modelli di quasi tutte le principali unit\u00e0 italiane varate tra il 1860 e il 1910 nell'Arsenale della Spezia, e quelli di navi italiane della Seconda guerra mondiale.\nTra i cimeli pi\u00f9 antichi va annoverata una raccolta di polene appartenute a vascelli del XV, XVI, XVII secolo. Fra queste merita menzione la misteriosa scultura lignea femminile, detta \"Atalanta\" recuperata nel 1866 dalle acque dell\u2019Oceano Atlantico e che si crede possa stregare con il suo fascino inquietante chi la guardi troppo a lungo.\nLa sala dei mezzi d'assalto raccoglie una vasta documentazione. I primi reperti, risalenti alla prima guerra mondiale, sono i resti del \"Grillo\" (modello del \"MAS 15\") e un prototipo dell'ordigno con il quale Rossetti e Paolucci affondarono nel porto di Pola la corazzata austriaca \"Viribus Unitis\", il 1\u00ba novembre 1918. \nSono esposti, inoltre, il prototipo della \"torpedo semovente\" di Tesei e Toschi (meglio nota come \"Maiale\"), nonch\u00e9 i Barchini, altri mezzi d'assalto, che testimoniano l'attivit\u00e0, nata alla Spezia, del \"Gruppo mezzi d'assalto\" durante la Seconda guerra mondiale. Nella sala \u00e8 un busto bronzeo di Teseo Tesei, opera dello scultore Italo Bernardini (1980).\nLa sala sulle armi subacquee segue l'evoluzione del siluro, a partire dal prototipo impiegato dalla Marina nel 1875 per ai vari tipi impiegati nella prima e nella seconda guerra mondiale. L'evoluzione delle mine subacquee \u00e8 testimoniata dalla presenza di esemplari originali utilizzati durante i conflitti mondiali.\nLa sala dedicata alle armi antiche, infine, ospita, tra le altre, due spingarde moresche del XVI secolo, un cannoncino turco del 1521, due piccole bombarde del 1784, una mitragliatrice Gatling a 10 canne dei primi del secolo, originariamente utilizzata dai Boxer. Sono inoltre esposte due teche di armi portatili impiegate nella guerra italo-turca e nella prima guerra mondiale.\nDi particolare interesse, infine, \u00e8 la documentazione fotografica sui primi esperimenti di Guglielmo Marconi con le stazioni riceventi mobili alla fine dell'Ottocento.\nNel giardino interno del Museo navale sono esposti il monumento in bronzo di Costanzo Ciano, opera dello scultore Francesco Messina (1940), un'elica della corrazzata Vittorio Veneto e una parte della carena della nave Elettra di Marconi."}
{"id": "2588074", "revid": "123375197", "url": "https://it.wikipedia.org/wiki?curid=2588074", "title": "Corradino di Svevia", "text": "Biografia.\nInfanzia.\nEra figlio dell'imperatore Corrado IV e di Elisabetta di Baviera. Alla morte di suo padre, avvenuta quando aveva solo due anni, Corradino gli succedette nella titolarit\u00e0 delle corone della casata. Corrado IV, pur scomunicato da papa Innocenzo IV, aveva affidato a lui l'erede. Innocenzo era intenzionato a offrire il regno di Sicilia a Edmondo il Gobbo, di soli nove anni, figlio di Enrico III d'Inghilterra, ma, vedendosi data la reggenza del regno, sospese l'accordo. Il fratellastro di Corrado IV, Manfredi, si rec\u00f2 dal pontefice per far valere subito la sovranit\u00e0 del nipote, ma il Papa obiett\u00f2 che Corradino era troppo piccolo e, fino all'et\u00e0 adulta, al Papato sarebbe spettata la reggenza.\nManfredi accett\u00f2, prese tempo e si prepar\u00f2 ad attaccare militarmente il Papa per prendere il controllo del regno, ma, dopo la prima sconfitta militare, il pontefice mor\u00ec per malattia. La reggenza pass\u00f2 a papa Alessandro IV. Data la tenerissima et\u00e0 di Corradino, l'uomo forte della fazione sveva non poteva che essere suo zio Manfredi, il quale ne usurp\u00f2 il trono (la vulgata vuole anche facendo spargere la voce, falsa, della morte del bimbo), ma forse furono le circostanze a fare di suo zio un usurpatore di fatto e, di conseguenza, il re. Manfredi godeva di un prestigio immenso presso i suoi, sia per le sue qualit\u00e0 di condottiero sia per quelle di uomo di corte e di amante delle lettere e delle arti.\nInsomma, con la morte di Corrado forse parve naturale che il comando dovesse essere di Manfredi e certo il principe di Taranto non si fece troppi scrupoli legalistici. Corradino, re di Sicilia, dai due ai sei anni d'et\u00e0 crebbe cos\u00ec in disparte in Baviera, lontano dall'agone italiano, il vero terreno dello scontro tra guelfi e ghibellini, tra papato e impero, il teatro dei trionfi e dei rovesci della straordinaria storia della sua stirpe. Crebbe sotto l'ala protettiva di sua madre, dedito alla poesia e alle virt\u00f9 cortesi. Il 24 ottobre 1266 probabilmente spos\u00f2 per procura Sofia di Landsberg, figlia di Teodorico di Landsberg, margravio di Landsberg, su consiglio del tutore Ludovico II di Baviera. Se il matrimonio sia avvenuto o sia stato soltanto una promessa di matrimonio, \u00e8 oggetto di dibattito tra gli studiosi. \nTuttavia, dopo la morte dello zio Manfredi, ucciso nella battaglia di Benevento il 26 febbraio 1266, i ghibellini italiani ne invocarono la venuta nella penisola e Corradino nel settembre del 1267 si mosse finalmente alla riconquista del suo regno, passato nel frattempo sotto la corona francese di Carlo I d'Angi\u00f2, il vincitore di Benevento. I dignitari tedeschi, invece, si limitarono a osservare lo svolgersi degli eventi. Ancora una volta, anche al suo epilogo, la storia degli Hohenstaufen era un fatto essenzialmente italiano.\nLa discesa in Italia.\nCorradino arriv\u00f2 in Italia, accompagnato dall'amico e cugino Federico I di Baden-Baden, con il quale condivise fino alla morte la sua impresa. Venne ben accolto a Verona, a Pavia e specialmente a Pisa, citt\u00e0 da tempo legatissima alla sua casata e senza oscillazioni di fede ghibellina, se si eccettua l'appoggio pisano dato inizialmente a Ottone IV di Brunswick, antagonista di Federico II nell'ascesa al trono imperiale. I pisani misero a sua disposizione danaro e soprattutto la loro potenza marinara. Giunto a Roma, gli venne tributato un vero e proprio trionfo e molti furono i romani che lo seguirono in battaglia, guidati da Enrico di Castiglia, senatore di Roma che, pur imparentato con l'Angi\u00f2 e con il beneplacito di questi salito alla guida della municipalit\u00e0 capitolina, abbandon\u00f2 il partito guelfo-angioino per sposare le sorti ghibelline. Ovviamente il Papa non attese lo \"Staufen\" a Roma, ma si ritir\u00f2 a Viterbo.\nA proposito dell'apoteosi romana, il grande storico Ernst Kantorowicz ebbe a considerare, che ci\u00f2 che non era mai riuscito al grande Federico, trionfare a Roma, riusc\u00ec al piccolo Corradino. Il trionfo romano fu per\u00f2 effimero. Anche a sud la discesa di Corradino risvegli\u00f2 entusiasmi filo-svevi e in particolare nella enclave musulmana di Lucera, i cui guerrieri, ancora una volta, si dimostrarono fedelissimi agli Staufen e alla memoria di Federico II, del quale erano stati per decenni la temibile guardia scelta.\n\u201cPresa\u201d l\"'Urbe\", Corradino valut\u00f2 l'ipotesi di espugnare Viterbo e fare prigioniero il Papa, ma desistette, seguendo cos\u00ec l'esempio di suo nonno Federico, pi\u00f9 volte trovatosi di fronte al dilemma, se far cessare l'odio curiale mettendo in ceppi direttamente il Pontefice, ma sempre dissuaso dal compiere questo passo dalla facile previsione del disastro propagandistico, che un'azione del genere avrebbe causato.\nIn ogni caso, tutti questi episodi impensierirono non poco la Curia papale, inizialmente assai scettica sulle possibilit\u00e0 di successo del giovane svevo; prova ne siano gli scritti di propaganda denigratoria del tempo dove, per mettere all'erta i guelfi italiani, la Curia prende ad apostrofare Corradino come odioso basilisco, ultimo mostruoso parto della stirpe del drago. Sono i consueti toni apocalittici e di taccia di Anticristo, cui tutti gli Hohenstaufen, \"in primis\" il grande Federico II, dovettero sottostare. Anche lui, come tutti i suoi predecessori, fu scomunicato.\nIncoraggiato dalle vittorie riportate in Toscana sugli Angioini dal suo sodale Federico duca d'Austria e da alcuni rilevanti successi marinari degli alleati pisani, che tra Calabria e Sicilia inflissero perdite ingenti alla flotta angioina, Corradino si illuse di aver facilmente ragione del nemico.\nLa sconfitta e la fine.\nCorradino si diresse quindi verso il sud e giunto alle porte del suo regno, ai Piani Palentini, tra Scurcola Marsicana e Albe, venne finalmente a contatto con le schiere di Carlo d'Angi\u00f2. Qui ebbe luogo la tragica e fatale battaglia che poi Dante Alighieri ha reso nota col nome di battaglia di Tagliacozzo, il 23 agosto 1268. Corradino fu sconfitto dopo un'apparente vittoria iniziale: \u00e8 documentato che un nobile di parte angioina abbia indossato in battaglia le vesti di Carlo, esponendone le insegne. Caduto questo combattente, i ghibellini ebbero l'illusione di aver ucciso l'odiato francese e di avere in pugno la vittoria. Si lanciarono cos\u00ec all'inseguimento dei guelfi in apparente rotta, per essere poi travolti dalla carica di 800 cavalieri di parte angioina, fino ad allora tenuti in riserva. Lo schieramento ghibellino non resse il colpo e si disperse, subendo la strage.\nCorradino si dette alla fuga, dirigendosi verso Roma. La citt\u00e0 che poco tempo prima lo aveva trionfalmente accolto, si dimostr\u00f2 ora ostile allo sconfitto. D'altronde, l'ira di Carlo verso i romani, ritenuti traditori per l'appoggio dato al giovane rampollo degli Hohenstaufen, fu terribile, come atrocemente sperimentarono i cittadini romani fatti prigionieri a Scurcola. Essi, infatti, furono barbaramente massacrati con inumani supplizi. Forse la statua di Arnolfo di Cambio, che raffigura Carlo d'Angi\u00f2 in trono con un'espressione torva, dovette avere anche la funzione di monito al popolo romano sul prezzo dell\"'infedelt\u00e0\". Il viatico di questi eventi non favor\u00ec la solidariet\u00e0 dei romani verso il fuggiasco Corradino. Lo svevo e i suoi risolsero che sarebbe stato pi\u00f9 prudente lasciare Roma per lidi pi\u00f9 sicuri. Raggiunta con i suoi compagni Torre Astura, localit\u00e0 del litorale laziale nei pressi di Nettuno, Corradino tent\u00f2 di prendere il mare, probabilmente diretto verso la fedelissima Pisa. Fu invece tradito da Giovanni Frangipane, della prestigiosa omonima famiglia, signore del luogo, e consegnato a Carlo d'Angi\u00f2, che lo fece imprigionare a Napoli a Castel dell'Ovo. Processato e condannato a morte, fu decapitato a Campo Moricino (l'attuale piazza del Mercato di Napoli), il 29 ottobre 1268.\nCarlo, implacabile nella decisione di giustiziare Corradino, ma temendo di alienarsi, con l'uccisione di un fanciullo, la fedelt\u00e0 delle popolazioni conquistate (anche perch\u00e9 era ovvio che Corradino era incolpevole del crimine di \"majestas\" - cio\u00e8 di infedelt\u00e0 all'usurpatore francese - di cui era assurdamente imputato), volle giustificarsi con la difesa dei diritti della Chiesa, la cui autorit\u00e0 Corradino avrebbe minacciato; da ci\u00f2 nacque la celebre frase attribuita a Clemente IV: \"Mors Corradini, vita Caroli. Vita Corradini, mors Caroli\" (La morte di Corradino \u00e8 la vita di Carlo. La vita di Corradino \u00e8 la morte di Carlo). Non ci sono documenti in cui il Papa, che invece pi\u00f9 volte aveva rimproverato a Carlo la sua crudelt\u00e0 e la durezza dei suoi metodi coi quali avrebbe perso il favore del popolo, abbia detto ci\u00f2; abbiamo per\u00f2 una lettera di Carlo al Papa in cui gli dice, che Corradino ha meritato la fine che spetta ai \"persecutori della Chiesa\".\nI resti di Corradino e degli altri giustiziati, come era stato per lo zio Manfredi, non ebbero sepoltura; furono trascinati verso il mare, che dista pochi passi dal luogo del supplizio, e abbandonati, ricoperti solo parzialmente con sassi dal popolo impietosito. La salma fu recuperata e tumulata in una tomba solo con l'intervento della madre.\nTestimonianze.\nSul luogo dove avvenne l'esecuzione fu edificata una chiesa, l'attuale Santa Croce e Purgatorio al Mercato, dove si trova una delle testimonianze pi\u00f9 suggestive del triste avvenimento. Si tratta di una colonna commemorativa in porfido che reca incisa questa frase:\n\u00c8 invece nella vicina chiesa di Santa Maria del Carmine che sono sepolte le spoglie di Corradino, per decisione della madre: qui \u00e8 visibile il monumento funebre dello sventurato principe, fatto erigere, secoli dopo, da Massimiliano II di Baviera e disegnato dallo scultore danese Bertel Thorvaldsen. La lastra frontale del basamento su cui poggia la statua di Corradino reca incisa la dedica del duca di Baviera, che definisce il giovane re \u201cl'ultimo degli Hohenstaufen\u201d. Ci\u00f2 che se cronologicamente non \u00e8 vero - lo zio Enzo, figlio di Federico II, sopravvisse a Corradino, sia pure per veder consumata inutilmente la propria vita nella perpetua prigionia bolognese \u2013 \u00e8 certamente vero sul piano storico: in campo Moricino si consuma l'ultimo atto significativo della stirpe del Barbarossa e dello Stupor Mundi.\nNella chiesa, in virt\u00f9 del lascito della madre, vanamente accorsa a Napoli per riscattarlo, vien detta annualmente una messa in suffragio di Corradino di Svevia.\nDopo l'8 settembre 1943, i monaci del Carmine dovettero occultarne le spoglie di cui Hitler aveva disposto il \"ritorno\" in Germania.\nAncora un'altra chiesa reca un'interessante testimonianza della vicenda di Corradino, vista, per cos\u00ec dire, dalla parte opposta: \u00e8 l'abbazia di Santa Maria della Vittoria a Scurcola Marsicana, della quale rimangono solo ruderi. La chiesa oggi dedicata alla vittoria di Tagliacozzo, incastonata nella rocca Orsini, alla sommit\u00e0 del borgo di Scurcola, non \u00e8 la chiesa originariamente fatta costruire da Carlo d'Angi\u00f2, per esaudire il voto fatto in caso di vittoria, ma fu ricostruita in epoca pi\u00f9 tarda. Qui \u00e8 custodita la \"Madonna della Vittoria\", statua lignea francese del sec. XIII, donata dall'Angi\u00f2 all'originaria abbazia e che una leggenda vuole realizzata personalmente dal re di Francia Luigi IX (San Luigi), fratello di Carlo. Dalla rocca Orsini lo sguardo spazia sui Piani Palentini, luogo della battaglia.\nCorradino tra storia e leggenda.\nLa tragica fine dell'ultimo degli Svevi commosse in ogni tempo letterati e artisti, che circondarono di un alone romantico la sua personalit\u00e0.\nAlcune leggende fiorirono gi\u00e0 negli anni immediatamente successivi alla sua morte, tutte relative alla sua decapitazione. Una prima versione vuole che Corradino, affrontando con coraggio la sua sorte, gettasse tra la folla un guanto prima di porgere il capo al boia. Questo guanto sarebbe stato raccolto da Giovanni da Procida, medico e gi\u00e0 consigliere di Federico II, che poi sarebbe stato tra gli animatori dei Vespri Siciliani, rivolta che sottrasse la Sicilia agli angioini per metterla sotto il dominio aragonese. E proprio durante i Vespri gli insorti sventolavano bandiere su cui era raffigurata una testa mozzata, ovviamente quella di Corradino.\nAltra leggenda vuole che, ad esecuzione avvenuta, un'aquila (non a caso simbolo che compare sulle insegne della casata degli Hohenstaufen) piombasse dal cielo, per bagnare un'ala nel sangue di Corradino e poi volare verso il Nord: evidente presagio di vendetta.\nDante ricorda Corradino in un passo del canto XX del Purgatorio:\nIl poeta arcadico salentino Antonio Caraccio (Nard\u00f2 1630 - Roma 14.2.1702) scrisse una tragedia intitolata \"Corradino\" (1684) in cui imita la scena dei terrori notturni di Alvida nel \"Torrismondo\" del Tasso.\nFrancesco Mario Pagano scrisse la tragedia \"Corradino\" nel 1789.\nIl poeta ottocentesco Aleardo Aleardi gli dedic\u00f2 una lirica dal titolo \"Corradino di Svevia\". Anche lo storico tedesco Ferdinand Gregorovius dedic\u00f2 alcuni versi alla vicenda del giovane principe svevo.\nIl compositore italiano Pino Donati gli dedic\u00f2 un'opera lirica dal titolo \"Corradino lo svevo\" nel 1931.\nItalo Alighiero Chiusano scrisse il romanzo \"Konradin\" nel 1990.\nLo scrittore Giuseppe Pederiali pubblic\u00f2 nel 2009 il romanzo \"La vergine napoletana\", anch'esso ispirato alle vicende dell'epoca.\nAraldica.\nLe insegne araldiche associate, dalle varie fonti, al giovane sovrano siciliano sono pi\u00f9 d'una, anche in virt\u00f9 dei diversi titoli detenuti da Corrado. Quale stemma per il regno di Sicilia, egli adoper\u00f2 l'arme caricata dell'aquila al volo abbassato di nero. Quanto allo smalto del campo, \u00e8 plausibile che esso fosse d'argento, o almeno fu tale nelle insegne sotto le quali combatt\u00e9 durante la battaglia di Tagliacozzo.\nIn una delle tavole a corredo del secondo tomo dell\"'Historia della Citt\u00e0 e Regno di Napoli\", dello storico napolitano Giovanni Antonio Summonte, \u00e8 associato, a Corrado, un particolare stemma con aquila bicipite, che nelle pagine precedenti dell'opera \u00e8 ricondotto anche a Federico II. Sull'aquila, inoltre, caricato in cuore, \u00e8 presente uno scudetto, il quale, con capo troncato cuneato da parte a parte, \u00e8 interzato in palo, con, nel primo terziere, tre pini o pigne male ordinate, nel secondo, tre leoni passanti, posti l'uno sull'altro, e, nell'ultimo, la croce di Gerusalemme.\nProprio l'arme del regno di Gerusalemme, d'argento, alla croce potenziata d'oro, accantonata da quattro crocette dello stesso metallo, fu appannaggio del giovane Hohenstaufen in quanto investito del relativo titolo reale. Un'altra arme crociata, strettamente connessa allo stemma del regno di Gerusalemme, \u00e8 rappresentata da un'insegna riprodotta in una miniatura nel \"Codex Manesse\". Si tratta di uno stemma dal campo d'oro, sul quale \u00e8 posta una croce trifogliata di nero, con il braccio inferiore pi\u00f9 lungo degli altri e il piede aguzzo: \u00e8 da sottolineare che l'attribuzione di tale arme a Corrado sarebbe in rapporto con il titolo di re di Gerusalemme. Per tale insegna, \u00e8 possibile rinvenire altre due blasonature. Secondo alcune fonti, infatti, una variante dell'arme, fermo restante il metallo del campo, utilizzerebbe, per la croce, l'argento, in luogo del nero. In un'altra variante, invece, il campo muta in argento, mentre la croce \u00e8 di rosso.\nNella produzione iconografica riguardante Corrado, inoltre, non mancano le opere raffiguranti la decapitazione del sovrano siciliano, affiancato dall'arme di Svevia, d'oro ai tre leoni passanti di nero, insegna della casa Hohenstaufen, che fu rappresentativa del ducato di Svevia. In particolare, una delle varianti dell'arme sveva pare essere direttamente connessa alla sorte di Corrado. Essa presenta, in campo d'oro, i tre leoni passanti, raffigurati con la zampa destra di rosso, ovvero grondante di sangue: la tradizione vorrebbe che tale variazione sia stata introdotta, in seguito alla decapitazione dell'ultimo sovrano degli Hohenstaufen, quale segno di lutto e di vendetta."}
{"id": "2588076", "revid": "1005847", "url": "https://it.wikipedia.org/wiki?curid=2588076", "title": "Alapalooza", "text": "Alapalooza \u00e8 l'ottavo album studio di \"Weird Al\" Yankovic edito nel 1993."}
{"id": "2588077", "revid": "869733", "url": "https://it.wikipedia.org/wiki?curid=2588077", "title": "Federico Barbarossa", "text": "Sal\u00ec al trono dei Romani il 4 marzo 1152, succedendo allo zio Corrado III, e fu incoronato imperatore nella primavera del 18 giugno 1155 a Pavia. Due anni dopo, il termine \"sacrum\" (\"santo\") apparve per la prima volta in un documento in relazione al suo impero. \nSuccessivamente fu formalmente incoronato re di Borgogna, ad Arles, il 30 giugno 1178. Fu chiamato Barbarossa dalle citt\u00e0 dell'Italia settentrionale che tent\u00f2 di governare; in tedesco, era conosciuto come Kaiser Rotbart, che ha lo stesso significato. La prevalenza del soprannome italiano, anche nell'uso tedesco successivo, riflette la centralit\u00e0 delle campagne italiane nella sua carriera.\nPrima della sua elezione imperiale, Federico era per eredit\u00e0 duca di Svevia (1147-1152, come Federico III). Era il figlio del duca Federico II della dinastia degli Hohenstaufen e di Giuditta, figlia del duca di Baviera Enrico IX, del casato rivale di Welfen. Federico, quindi, discendeva dalle due famiglie leader in Germania, rendendolo una scelta accettabile per i principi elettori dell'Impero.\nGli storici lo considerano tra i pi\u00f9 grandi imperatori medievali del Sacro Romano Impero.\nCombinava qualit\u00e0 che lo facevano apparire quasi sovrumano ai suoi contemporanei: la sua longevit\u00e0, la sua ambizione, le sue straordinarie capacit\u00e0 organizzative, il suo acume sul campo di battaglia e la sua perspicacia politica.\nI suoi contributi alla societ\u00e0 e alla cultura dell'Europa centrale includono il ristabilimento del \"Corpus iuris civilis\", o lo stato di diritto romano, che controbilanciava il potere papale che dominava gli stati tedeschi dalla conclusione della lotta per le investiture.\nBiografia.\nAscesa al trono.\nNon \u00e8 nota con certezza la data di nascita di Federico Barbarossa. \u00c8 tuttavia certo che sia nato nel castello di Waiblingen, nella prima met\u00e0 degli anni venti del XII secolo, le ipotesi spaziano tra il 1118 e il 1125. Il padre, che portava il suo stesso nome, era il duca di Svevia Federico II. La madre di Federico era Giuditta di Baviera, sorella del duca di Baviera, di Sassonia e marchese di Toscana, Enrico il Superbo, appartenente alla dinastia rivale dei Welfen, dal cui nome deriv\u00f2 quello del partito dei guelfi in Italia. Federico rappresentava agli occhi dei principali elettori dell'Impero una scelta accettabile per la corona, poich\u00e9 appunto per linea materna aveva legami anche con la casata dei Welfen.\nNel 1147 Federico succedette al padre come Federico III nell'ufficio di duca di Svevia, e nello stesso anno si aggreg\u00f2 allo zio Corrado III, che guid\u00f2 la seconda crociata assieme al re di Francia Luigi VII. La crociata si concluse con l'abbandono da parte dei crociati dell'assedio di Damasco, il 28 luglio 1148.\nDalla crisi di potere seguita alla morte di Enrico V, incapace di assicurare in modo definitivo alla propria dinastia la successione al trono dei Romani, si pass\u00f2 invece a una elezione, alla morte di Corrado III, condivisa, con un consenso quasi totale. Non si ebbe contesa, come altre volte in precedenza, per l'elezione del re dei Romani fra le due principali casate del regno; si risolse il 4 marzo 1152 a Francoforte pare grazie a un compromesso: il cugino di Federico, il duca di Sassonia Enrico il Leone, della stirpe dei Welfen, uno dei principali pretendenti al trono, rinunci\u00f2 a esso in cambio della promessa della sovranit\u00e0 sulla Baviera. Fu eletto re dei Romani Federico III di Svevia che prese il nome di re Federico I. Fu incoronato ad Aquisgrana il 9 marzo 1152 all'et\u00e0 di circa trent'anni.\nFederico I mostr\u00f2 subito di volere rafforzare l'autorit\u00e0 imperiale, per cui, nel marzo del 1153, indisse una dieta a Costanza a cui parteciparono anche gli ambasciatori del papa Eugenio III (1145-53); a essi Federico espresse la convinzione che potere politico e spirituale potessero collaborare su un piano di parit\u00e0, per cui ribad\u00ec i suoi diritti in materia di elezione dei vescovi tedeschi ma allo stesso tempo assicur\u00f2 di volere rispettare prestigio e potenza della Chiesa in cambio della promessa di essere incoronato imperatore; inoltre fu anche stabilito che nessun territorio della penisola italiana doveva essere ceduto a Manuele I Comneno, imperatore bizantino, anzi si presero misure per scacciarlo dalla penisola.\nRegno dei Romani.\nIl primo problema che Federico dovette risolvere fu l'assegnazione della Baviera al cugino Enrico il Leone. Il duca di Baviera, Enrico Jasomirgott, che aveva ricevuto il ducato da Corrado III, non voleva consegnarlo a Enrico il Leone. Federico convoc\u00f2 diverse diete per discutere del problema, ma Jasomirgott non si present\u00f2, n\u00e9 a W\u00fcrzburg, nel 1152, n\u00e9 a Worms, n\u00e9 a Spira, nel 1153. Infine a Goslar, il 3 giugno del 1154, con Jasomirgott sempre assente, il ducato fu assegnato a Enrico il Leone e l'investitura ufficiale avvenne a Ratisbona, nell'ottobre del 1155, dopo il rientro di Enrico il Leone dalla campagna d'Italia. Ma il problema fu risolto solo l'anno dopo (1156), sempre a Ratisbona, dopo che a Enrico Jasomirgott fu assegnato il ducato d'Austria, completamente indipendente dalla Baviera.\nIn quell'anno era morto il conte palatino del Reno e Federico elev\u00f2 a quella carica il proprio fratellastro, Corrado Hohenstaufen, che aveva ereditato i possedimenti paterni in Franconia. E sempre in quell'anno Federico nomin\u00f2 l'ecclesiastico Rainaldo di Dassel, futuro arcivescovo di Colonia, cancelliere imperiale.\nDopo che Enrico il Leone duca di Baviera e Sassonia, nel 1159, aveva rifondato la citt\u00e0 di Lubecca, concedendole un'ampia autonomia locale e esonerando i mercanti dal pagamento di tasse e pedaggi, l'imperatore Federico, intervenendo prima a confermare, poi ad ampliare e quindi a prorogare le concessioni di Enrico il Leone, mise le basi affinch\u00e9 Lubecca divenisse una citt\u00e0 imperiale, libera dalle influenze paralizzanti dei feudatari, e che, in seguito, avesse un ruolo determinante nella Lega anseatica, e diventasse una delle citt\u00e0 principali della Lega. Nel 1162 assedi\u00f2 e rase al suolo la citt\u00e0 di Milano, per intimare i comuni italiani ad accettare la \"Constitutio de regalibus\".\nEnrico il Leone, mentre Federico combatteva in Italia, si prodig\u00f2 a costruire uno stato efficiente e forte nella Germania nord-orientale. Dopo avere preso sotto la sua protezione il re di Danimarca Valdemaro Enrico intraprese con sistematicit\u00e0 la conquista delle terre slave dei Vendi, sulla sponda orientale dell'Elba. Oltre a conquistare il territorio dei Vendi Enrico ridusse le libert\u00e0 dei nobili sia in Sassonia sia in Baviera.\nVerso il 1170, cominciarono gli screzi tra Federico e il cugino Enrico il Leone, sia per le propriet\u00e0 dello zio di entrambi, Guelfo VI, in Italia, comprate da Federico che pur sapeva che le stava trattando Enrico, che al momento era in Terra santa, sia per le buone relazioni tra Enrico e Manuele I Comneno, che per\u00f2 aiutava i Lombardi, ed Enrico II d'Inghilterra, che per\u00f2 parteggiava per il papa Alessandro III. Comunque l'ultimo incontro amichevole tra i due avvenne a Ratisbona, nel 1174. L'incontro successivo, a Chiavenna, nella primavera del 1176, a detta dei cronisti fu tumultuoso (Enrico aveva rifiutato di mandare truppe in aiuto a Federico che si trovava in difficolt\u00e0 in Lombardia) e i due si lasciarono da nemici.\nDopo la pace tra Federico e Alessandro III, del 1177, il vescovo di Halberstadt, Ulrico, spodestato, nel 1160, perch\u00e9 fedele ad Alessandro, riebbe la sua sede e pretese di annullare tutte le decisioni a favore di Enrico, prese negli anni precedenti. Ci\u00f2 port\u00f2 a un scontro che, per ordine dell'imperatore, fu interrotto sino al suo rientro in Germania, che avvenne nell'ottobre del 1178. In novembre, alla dieta di Spira, le due parti sottoposero a Federico le loro lamentele.\nEnrico venne convocato a Worms, il 13 gennaio 1179, ma non si present\u00f2, come a Magdeburgo, a giugno, a K\u00e4ina, in agosto e a W\u00fcrzburg, il 13 gennaio 1180, dove Enrico fu condannato alla perdita dei suoi feudi. In Sassonia furono restituiti ai vescovi tutti i territori loro sottratti da Enrico, la Vestfalia, con poteri ducali fu data all'arcivescovo di Colonia, Filippo di Heinsberg, mentre il ducato di Sassonia fu dato al figlio di Alberto l'Orso, il principe degli Ascani Bernardo di Anhalt (1140-1212).\nIn Baviera la Stiria divenne un ducato autonomo e fu concessa al duca di Boemia, Ottocaro I, mentre il ducato di Baviera fu dato a Ottone I di Wittelsbach (1117\u00a0\u20131183). Enrico continu\u00f2 a combattere, anche dopo la sentenza definitiva e sino al luglio 1180, ebbe la meglio sugli avversari, ma in quel mese l'imperatore, Federico, scese in campo di persona. Il re di Danimarca Valdemaro lo abbandon\u00f2 e pass\u00f2 con l'imperatore e in pochi mesi la situazione si ribalt\u00f2. Dopo la perdita di Lubecca Enrico si arrese, fece atto di sottomissione a Erfurt nel 1181, riottenendo solo i suoi possedimenti personali: (l'allodio) intorno a Braunschweig e Luneburg, ma condannato all'esilio. Enrico part\u00ec nell'estate del 1182 recandosi alla corte del suocero, Enrico II, in Inghilterra e Normandia, rientr\u00f2 in Germania nel 1185, ma anche se fortemente appoggiato non riottenne i ducati persi e visse in pace. La caduta di Enrico port\u00f2 la pace nel nord del paese ma signific\u00f2 anche l'indipendenza del regno di Danimarca il cui re non riconobbe pi\u00f9 l'autorit\u00e0 imperiale, il nuovo re Canuto VI, nel 1182, rifiut\u00f2 di fare atto di omaggio a Federico.\nFilippo di Heinsberg, arcivescovo di Colonia e duca di Vestfalia, con l'appoggio del papa Urbano III divenne il capo dell'opposizione all'imperatore, e in un primo tempo era riuscito a raccogliere intorno a s\u00e9 parecchi nobili e la maggioranza del clero, ma, nel dicembre del 1186, in una dieta a Gelnhausen, l'imperatore Federico, con un lungo discorso riusc\u00ec a riportare i vescovi dalla sua parte e le minacce del papa furono inutili. Urbano III per\u00f2 mor\u00ec all'improvviso, nell'ottobre del 1187, e Filippo, che gi\u00e0 aveva perso l'appoggio dei vescovi fu lasciato praticamente solo e si present\u00f2 all'imperatore, a Magonza, nel marzo del 1188, e fu perdonato.\nQuando Federico stava preparandosi a partire per la crociata lasciando il governo dell'impero nelle mani del figlio Enrico VI, che era gi\u00e0 stato incoronato re dei Romani, Enrico il Leone cominci\u00f2 a dare segni di irrequietezza; allora Federico, nell'agosto del 1188, lo convoc\u00f2 alla dieta di Goslar, dove condann\u00f2 Enrico e il figlio maggiore, anche lui di nome Enrico (1173- 1227), futuro duca di Brunswick e conte palatino del Reno, all'esilio per tre anni. Nella Pasqua del 1189 Enrico e il figlio lasciarono la Germania per recarsi nuovamente in Inghilterra e Normandia.\nRapporti con la Boemia.\nAl momento dell'elezione di Federico il duca di Boemia Vladislao II si dimostr\u00f2 subito fedele alleato di Federico, sostenendolo nelle sue campagne militari, dove l'esercito boemo e il suo condottiero dimostrarono notevoli doti di capacit\u00e0 e di coraggio.\nNel gennaio del 1158, in una dieta a Ratisbona, Federico Barbarossa incoron\u00f2 Vladislao II re di Boemia, concedendogli l'importante privilegio di portare la corona reale e poterla trasmettere ai propri discendenti. E Vladislao, con le insegne regali continu\u00f2 a servire fedelmente Federico anche nelle campagne d'Italia. Forse anche per questo Federico concesse la Lusazia, che per alcuni secoli fu legata al regno di Boemia, in feudo a Vladislao II.\nComunque alla morte di Vladislao, nel 1172, il titolo reale non fu assegnato perch\u00e9 divamp\u00f2 la lotta per la successione principalmente fra tre membri della famiglia dei P\u0159emyslidi, Federico, Sobeslao II e Corrado II che si protrasse per vari anni sinch\u00e9 Federico intervenne, e, nel 1182, convoc\u00f2 a Ratisbona i due ancora in vita e separando la Moravia dalla Boemia, assegn\u00f2 il titolo di duca di Boemia a Federico e quello di marchese di Moravia a Corrado. Infine intervenne ancora, nel 1187, dichiarando il vescovo di Praga principe diretto dell'impero, sottraendo Praga all'autorit\u00e0 del duca di Boemia.\nGuerre in Italia.\nPretese sull'Italia.\nAlla dieta di Costanza, del marzo del 1153, avevano partecipato anche gli ambasciatori dei Comuni di Pavia e Como, e due mercanti di Laus (dal 1158 Lodi, fondata proprio dall'imperatore Federico I), venuti a implorare aiuto contro la prepotenza di Milano che, dopo avere distrutto Laus Pompeia nel 1111 e dopo avere vinto una guerra decennale contro Como (1127), ne limitava l'indipendenza e impediva lo sviluppo delle altre citt\u00e0.Federico approfitt\u00f2 di queste richieste di aiuto per intervenire nella politica italiana: egli seguiva un ideale di impero universale; il controllo sia sui Comuni a nord sia sul regno di Sicilia a sud era essenziale a questo scopo.\nL'Italia era per l'imperatore tedesco il contesto ideale per ottenere alcune prerogative essenziali per realizzare la costruzione dell'impero universale: la supremazia nella contesa con il papato per la potest\u00e0 civile universale, il legame con la tradizione dell'impero romano, cui Federico si ispirava, e la sovranit\u00e0 su Comuni e feudatari. A tale scopo dispose un saldo controllo su tutti i territori della Corona, utilizzando funzionari di umili origini e provata fedelt\u00e0, i \"ministeriales\", e si pose l'obiettivo di recuperare gli \"iura regalia\", le \"regalie\", ossia gli inalienabili diritti del potere regio (amministrazione della giustizia, difesa del territorio, riscossione delle imposte, battere moneta), poich\u00e9 il potere comunale in Italia si stava arrogando poteri propri del sovrano sia all'interno sia all'esterno del territorio urbano, come dimostrava l'esempio di Milano, che aveva apertamente aggredito altri sudditi dell'imperatore.\nDopo la dieta di Costanza le condizioni per scendere in Italia c'erano tutte: lo chiedevano le famiglie feudali per limitare il potere comunale, lo chiedevano i piccoli Comuni alleatisi contro Milano, lo chiedeva il papa stesso, Anastasio IV, che auspicava l'intervento di Federico contro il Comune di Roma, in cui a partire dal 1143 si era formato un regime capeggiato da Arnaldo da Brescia, un riformatore patarino contestatore del potere temporale dei papi, che aveva costretto papa Eugenio a ritirarsi a Orvieto.\nPrima discesa in Italia.\nNell'ottobre 1154 Federico part\u00ec dal Tirolo e scese in Italia alla testa di un piccolo esercito e, a novembre, convoc\u00f2 una dieta a Roncaglia in cui revoc\u00f2 tutte le regalie usurpate dai Comuni sin dal tempo di Enrico IV. Il 3 dicembre mor\u00ec il papa Anastasio IV e il 4 dicembre fu eletto il nuovo papa, Adriano IV.\nFederico nel frattempo era passato all'azione di forza: distrusse alcune localit\u00e0 minori come Galliate e alcuni Comuni maggiori come Asti e Chieri (consegnate poi al marchese di Monferrato, suo fedele vassallo, a cui si erano ribellate), poi fu messo l'assedio a Tortona, alleata di Milano (quest'ultima aveva rifiutato le decisioni dell'imperatore e non aveva agevolato il passaggio delle truppe imperiali sul suo territorio). Tortona, che si era arresa per sete dopo due mesi, nell'aprile del 1155, era stata rasa al suolo e i suoi abitanti dispersi.\nDato che le mire di Federico erano riposte anche sul regno di Sicilia, in quello stesso anno intavol\u00f2 trattative anche con l'imperatore bizantino Manuele I Comneno (1143-1180), che per\u00f2 non approdarono a nulla, in quanto Federico non poteva riconoscere i diritti che Manuele accampava sull'Italia meridionale, mentre port\u00f2 avanti anche trattative con le repubbliche marinare di Venezia, Genova e Pisa, in vista di una spedizione contro il re di Sicilia.\nPassata la Pasqua del 1155 a Pavia e ricevutavi l'incoronazione a re d'Italia nella basilica di San Michele con la corona ferrea, Federico si mise in marcia verso Roma per cingere la corona di imperatore. Presso Siena Federico incontr\u00f2 i cardinali inviati da Adriano IV, che gli chiesero di catturare Arnaldo da Brescia; cosa che l'imperatore fece e Arnaldo fu condannato a morte, dal prefetto di Roma, e mandato al rogo, molto probabilmente a Civita Castellana. Federico incontr\u00f2 il papa nelle vicinanze di Sutri, dove il papa ebbe da ridire sull'accoglienza ricevuta, allora l'incontro fu ripetuto, due giorni dopo sulle sponde di un lago vicino a Nepi. Poi proseguirono per Roma, alle cui porte erano attesi dagli ambasciatori del senato e del popolo romano, che chiesero a Federico un giuramento e un tributo che Federico rifiut\u00f2 di dare.\nIl 18 giugno 1155 il papa Adriano IV incoron\u00f2 Federico in San Pietro, nella citt\u00e0 leonina, contro la volont\u00e0 del senato romano, che, per quest'ultimo sgarbo, scaten\u00f2 una serie di violenti tumulti contro le truppe tedesche e la curia. Federico e il cugino Enrico il Leone, accampato fuori le mura, rientrarono in citt\u00e0 e, dopo un'intera giornata di lotta, ricacciarono i Romani al di l\u00e0 del Tevere. Dopo il bagno di sangue il papa e l'imperatore lasciarono la citt\u00e0 e ai primi di luglio erano a Tuscolo, dove Adriano chiese a Federico di marciare contro il re di Sicilia. Federico avrebbe voluto acconsentire, ma i suoi baroni laici furono contrari e lo convinsero a tornare verso l'Italia settentrionale. Federico lasci\u00f2 il papa con la promessa di tornare per sottomettere Roma e la Sicilia. Sulla strada del ritorno saccheggi\u00f2 Spoleto che gli si era opposta. Ad Ancona incontr\u00f2 gli ambasciatori di Manuele Comneno, non aderendo alle loro richieste di attaccare subito il regno di Sicilia. Dovette ancora combattere a Verona e alle Gole dell'Adige e finalmente rientr\u00f2 in Germania.\nIl papa, nel frattempo, per garantirsi comunque una protezione, venne a patti con i Normanni, la cui potenza un tempo era stata in realt\u00e0 giudicata pericolosa dal pontefice, concedendo al re di Sicilia Guglielmo I il Malo l'investitura di tutto il regno, comprese Capua e Napoli. Questo accordo per\u00f2 veniva meno ai patti tra papa e imperatore e d'altra parte non mancavano altri motivi di contrasto tra i due, a causa dell'eccessiva ingerenza di Federico nell'elezione dei vescovi in Germania.\nUn conflitto vero e proprio scoppi\u00f2 nella dieta di Besan\u00e7on (1157), dove si scontrarono le due opposte concezioni del cesaropapismo imperiale e della ierocrazia papale: la prima concezione vede il potere temporale dell'imperatore dotato di un'autorit\u00e0 e una libert\u00e0 decisionale assolutamente superiori in ogni campo a qualsiasi altra autorit\u00e0, anche quella sacra, mentre la seconda \u00e8 la concezione del potere riassunta nel \"Dictatus Papae\" di Gregorio VII che vede l'indiscussa supremazia del potere spirituale del papa su quello dell'imperatore, anche in materia di concessione di autorit\u00e0 politiche, per cui il papa pu\u00f2 perfino svincolare i sudditi dalla sovranit\u00e0 imperiale.Comunque per il momento la questione fu ricomposta, anche perch\u00e9 il clero tedesco si espresse a favore dell'imperatore.\nSeconda discesa in Italia.\nL'anno dopo (giugno 1158), alla luce di questi contrasti di natura ideologica con il pontefice e dato che Milano aveva ripreso ad agire con una certa autonomia, provvedendo per esempio alla ricostruzione di Tortona, Federico decise per una seconda discesa in Italia, e, inviati Rainaldo di Dassel e Ottone I di Wittelsbach in avanscoperta, a luglio, accompagnato dal re di Boemia Vladislao II, alla testa di truppe pi\u00f9 numerose, entr\u00f2 in Italia (\u00e8 documentato il suo pernottamento alla torre di Maggiana, nel comune alleato di Mandello del Lario sul lago di Como). Sottomessa Brescia, dato inizio alla ricostruzione di Lodi, assedi\u00f2 Milano, obbligandola dopo un mese a sottoporre all'approvazione imperiale la nomina dei suoi consoli. A novembre dello stesso anno venne convocata la seconda, e pi\u00f9 importante, dieta di Roncaglia, cui parteciparono importanti esperti di diritto dell'Universit\u00e0 di Bologna che fornirono a Federico, su sua esplicita richiesta, l'elenco dei diritti regi, poi inserito nella \"Constitutio de regalibus\": elezione di duchi, conti e marchesi, nomina dei consoli comunali e dei magistrati cittadini, riscossione delle tasse, conio delle monete, imposizione di lavori di carattere pubblico come, per esempio, la costruzione delle mura difensive.\nTutti questi diritti Federico era anche disposto a lasciarli ai Comuni, in cambio per\u00f2 di un tributo annuo e del riconoscimento che l'impero fosse la fonte di ogni potere. In base a quest'ultimo principio Federico eman\u00f2 anche la \"Constitutio pacis\" con cui proib\u00ec le leghe fra citt\u00e0 e le guerre private. Per quanto riguarda infine i beni fondiari, rivendic\u00f2 per quelli pubblici (contee, ducati, ecc.) la dipendenza regia e per quelli allodiali il diritto dell'imperatore di dare o meno il proprio consenso a che un proprietario potesse esercitare diritti signorili: gli allodi diventarono quasi dei feudi a tutti gli effetti. Invi\u00f2 ovunque propri funzionari che ricevessero l'omaggio vassallatico dai signori e controllassero in modo diretto, in qualit\u00e0 di podest\u00e0, i Comuni pi\u00f9 riottosi.\nTutti questi diritti rivendicati dall'imperatore per\u00f2 cominciarono a scontentare anche le citt\u00e0 filo-imperiali, con la vistosa eccezione di Cremona sicura alleata in tutta questa fase. Milano si ribell\u00f2 apertamente e conquist\u00f2 il comune di Trezzo, seguita dalle ribellioni di Brescia e di Crema. Vista la mala parata, Federico, che dopo Roncaglia aveva liberato parte delle sue truppe, chiese urgenti rinforzi, che arrivarono guidati da Enrico il Leone e dallo zio di entrambi Guelfo VI, che veniva a prendere possesso dei suoi domini in Italia. Erano accompagnati dall'imperatrice Beatrice di Borgogna. Nel marzo del 1159 Barbarossa entr\u00f2 a Como accolto ancora trionfalmente dalla popolazione e dal vescovo Ardizzone che gli consegn\u00f2 simbolicamente le chiavi della citt\u00e0, mentre a luglio con il determinante appoggio di Cremona mise si occup\u00f2 dell'assedio di Crema, che si arrese dopo sette mesi e fu rasa al suolo.\nIntanto era ripresa la controversia con il pontefice sulla questione del primato del papa, che aveva portato all'esasperazione Adriano IV, che pensava di scomunicare l'imperatore, quando il papa improvvisamente, il 1\u00ba settembre mor\u00ec. Il 7 settembre, la maggioranza dei cardinali elesse come papa Rolando Bandinelli che prese il nome di Alessandro III, e che rappresentava la continuit\u00e0 della politica di Adriano in appoggio ai Comuni, mentre un'esigua minoranza vot\u00f2 per il cardinale Ottaviano dei Crescenzi Ottaviani, buon amico di Federico, che prese il nome di Vittore IV e che cercava una politica di intesa coll'imperatore. Federico convoc\u00f2 un concilio a Pavia, nel febbraio 1160, a cui Alessandro rifiut\u00f2 di comparirvi e, dato che risposero solo i vescovi tedeschi e del nord Italia, il sinodo riconobbe papa Vittore IV, che scomunic\u00f2 Alessandro III che, a sua volta, scomunic\u00f2 sia Vittore IV sia l'imperatore.\nMilano intanto continuava a rifiutare le direttive imperiali, la lotta infuri\u00f2, con alterne fortune, su tutta la pianura lombarda, che fu devastata. Nella primavera del 1161, ricevuti rinforzi da Germania e Ungheria, Federico pot\u00e9 porre l'assedio alla citt\u00e0. Gli assediati resistettero con ostinazione per circa un anno: il 10 marzo 1162 Milano fu costretta alla resa e subito dopo cominci\u00f2 la sua distruzione e i milanesi furono dispersi in quattro diverse localit\u00e0. Distrutte le mura di Brescia e Piacenza, che dovettero accettare i funzionari imperiali. Federico Barbarossa, all'apogeo della sua potenza, fece ritorno in Germania.\nAlessandro III, ritirato nella campagna romana, sentiva per\u00f2 che la simpatia per lui era in crescita ovunque (anche presso l'impero d'Oriente), eccetto che in Germania. Data la scarsit\u00e0 di mezzi di cui disponeva decise di rifugiarsi in Francia e, nel corso del 1162, fu preso un accordo affinch\u00e9 il re di Francia Luigi VII e l'imperatore Federico, accompagnati dai rispettivi papi, si incontrassero a Saint-Jean-de-Losne su un ponte del fiume Saona, al confine tra Francia e Borgogna, dove avrebbero nominato una commissione che avrebbe dovuto fare chiarezza sulla validit\u00e0 della nomina. Alessandro III rifiut\u00f2 di partecipare ma l'intervento del re d'Inghilterra Enrico II a favore di Alessandro risolse la situazione.\nTerza discesa in Italia.\nNell'ottobre del 1163 Federico scese nuovamente in Italia con un piccolo esercito, perch\u00e9 gi\u00e0 incalzava la riscossa dei comuni italiani; Verona, Padova e Vicenza si sollevarono, in ribellione congiunta, e rifiutarono le offerte di pace dell'imperatore, che non disponeva di forze sufficienti per domarle, nemmeno con l'aiuto di Pavia, Mantova e Ferrara; il 6 novembre 1163 \u00e8 segnalata la sua presenza a Citt\u00e0 di Castello con due atti in cui pone il Vescovo e i canonici sotto la sua protezione. Intanto Rainaldo di Dassel stava organizzando una campagna militare contro i Normanni di Sicilia, per la quale doveva avere l'appoggio di Pisa e Genova,che per\u00f2 erano impegnate in un'aspra contesa per il controllo della Sardegna, per cui alla fine avevano rinunciato alla spedizione.\nL'imperatore, anche a causa di una malattia, dovette tornare in patria: la terza discesa in Italia di Federico era stata breve e si era conclusa quindi con un nulla di fatto. Nell'aprile del 1164 era morto l'antipapa Vittore IV e Federico aveva intenzione di rappacificarsi con Alessandro III, ma prima che potesse contattarlo, Rainaldo di Dassel si era premurato di fare eleggere un altro papa, Pasquale III (a cui poi, nel 1168, ne sarebbe seguito un altro, Callisto III), mentre il papa Alessandro III, ricevuto ormai il riconoscimento della sua autorit\u00e0 dagli altri sovrani d'Europa, poteva tornare a Roma nel 1165.\nQuarta discesa in Italia e Lega Lombarda.\nL'assenza dell'imperatore rese pi\u00f9 facile ai Lombardi di pervenire a un accordo per organizzare una resistenza comune. Nelle citt\u00e0 scoppiavano tumulti e a Bologna venne ucciso il podest\u00e0 imperiale. In Sicilia a Guglielmo I il Malo era successo il figlioletto Guglielmo II e la madre, Margherita, che era reggente, continuava la politica del marito di alleanza con il papa Alessandro, che aveva l'appoggio anche di Manuele Comneno e Venezia.\nFederico doveva riconquistare l'Italia, form\u00f2 un possente esercito e a ottobre 1166 part\u00ec e scese, per la quarta volta, in Italia; a novembre era in Lombardia, dove, alla dieta di Lodi, si rese conto che l'ostilit\u00e0 era maggiore che nel passato, le citt\u00e0 filo-imperiali erano molto fredde, Pisa e Genova erano in disaccordo, per cui l'impresa siciliana era da rinviare. Federico avrebbe voluto dirigersi subito su Roma, ma dovette restare in Lombardia, combattendo nelle zone di Bergamo e Brescia, poi si diresse su Bologna da cui si fece consegnare degli ostaggi, quindi, inviata a Roma una parte delle truppe sotto il comando di Rainaldo di Dassel, marci\u00f2 su Ancona, che oppose una resistenza ostinata. Rainaldo stava occupando la campagna romana ed era arrivato a Tuscolo, con forze esigue, quando i romani gli marciarono contro ma, il 29 maggio 1167, nella battaglia di Prata Porci subirono una disfatta perch\u00e9 nel frattempo erano arrivate le truppe dell'arcivescovo Cristiano di Magonza che presero i Romani tra due fuochi. Il 24 luglio giunse anche l'imperatore e su Roma fu sferrato un attacco massiccio e il papa Alessandro, il 29, fugg\u00ec a Benevento con i pochi cardinali a lui fedeli. Federico era padrone di Roma dove si fece incoronare imperatore per la seconda volta dall'antipapa Pasquale (1\u00ba agosto 1167). Intanto era anche arrivata la flotta pisana per preparare l'attacco al regno di Sicilia.\nMa pochi giorni dopo i suoi soldati cominciarono a morire colpiti da febbri, probabilmente malariche, e morirono anche i suoi comandanti Rainaldo di Dassel, suo nipote il duca di Svevia Federico IV, il duca di Toscana Guelfo VII e altri. Allora decise di riparare a Pavia, insieme a Como l'unica citt\u00e0 rimastagli fedele, lasciando lungo la via una scia di morti. Dopodich\u00e9, con l'appoggio del marchese di Monferrato Guglielmo V il Vecchio, e del conte di Moriana Umberto III di Savoia gli fu possibile tornare in Germania .\nNel frattempo le citt\u00e0 della Marca di Verona, ribellatesi nel 1164, a cui si era aggiunta Treviso, con l'appoggio di Venezia (che mirava per\u00f2, pi\u00f9 che al riconoscimento del regime comunale, all'ampliamento ulteriore della propria autonomia) avevano fondato la Lega Veronese, venendo meno alla \"Constitutio pacis\", mentre anche in Lombardia la citt\u00e0 di Cremona, da sempre fedele all'imperatore ma delusa dall'appropriazione cesarea del terzo dei diritti spettantele sul porto fluviale di Guastalla, gli si rivoltava contro, creando con Crema, Brescia, Bergamo, Mantova e Milano (o meglio i Milanesi, dato che non avevano pi\u00f9 una citt\u00e0) la \"Lega cremonese\", grazie al (non documentalmente attestato ma comunemente asserito) giuramento di Pontida del 7 aprile 1167. Il 27 aprile 1167 le forze alleate si presentarono di fronte alle rovine di Milano e cominciarono la ricostruzione, comprese opere di difesa per un eventuale attacco da parte di Pavia. Il primo dicembre dello stesso anno dalla fusione delle due leghe nasceva la \"Societas Lombardiae\", la Lega Lombarda. A essa si unirono subito Parma, Piacenza e Lodi, e anche papa Alessandro diede il proprio appoggio, mentre non lo fece il regno di Sicilia, a causa del riassestamento dinastico come gi\u00e0 detto; comunque la reggente Margherita, per contrastare il Barbarossa, vers\u00f2 dei denari a papa Alessandro III.\nLa Lega nel frattempo diventava sempre pi\u00f9 potente, le citt\u00e0 e perfino i signori feudali che vi aderivano erano sempre pi\u00f9 numerosi e ora il regno di Sicilia e perfino l'impero bizantino l'appoggiavano apertamente. Mentre Milano era stata ricostruita molto rapidamente, per neutralizzare la possibilit\u00e0 di intervento da parte di Pavia e del marchese del Monferrato la Lega fond\u00f2, alla confluenza della Bormida nel Tanaro una nuova citt\u00e0, chiamata Alessandria in onore del papa (1168). Alla fine anche Pavia e il marchesato del Monferrato aderirono alla Lega.\n1168-1174: sei anni in Germania.\nRientrato in Germania, nel 1168, si dovette dedicare ai problemi tedeschi, specialmente le controversie tra Enrico il Leone e Alberto l'Orso. Nell'aprile del 1169 fece eleggere re dei Romani, alla dieta di Bamberga, e quindi incoronare ad Aquisgrana il figlio Enrico. Inoltre compr\u00f2 dal vecchio zio Guelfo VI, che non aveva eredi, i possedimenti Svevi e Toscani.Comunque Federico, nei sei anni che rimase in patria, pensava anche all'Italia, e invi\u00f2 a Roma il vescovo di Bamberga, Eberardo, in un tentativo di riconciliazione con Alessandro III, che prese in considerazione le proposte, ma, alla fine, sia perch\u00e9 pressato dai Lombardi, sia perch\u00e9 di abdicare non ne voleva sapere, respinse le offerte di Federico.\nIl Barbarossa si dedic\u00f2 quindi a risolvere la questione di Ancona che, oltre a essere libero comune, era alleata con l'impero bizantino. L'imperatore si accord\u00f2 allora con Venezia, che voleva liberarsi di una rivale, e ordin\u00f2 al suo luogotenente Cristiano di Magonza di attaccare Ancona da terra, mentre le navi veneziane ne occupavano il porto. L'assedio di Ancona si present\u00f2 subito difficile: la citt\u00e0 dopo sei mesi non aveva ancora ceduto e infine le truppe assedianti furono costrette a ritirarsi all'arrivo dei rinforzi da Ferrara e Bertinoro. Nell'assedio si segnala l'episodio di Stamira.\nQuinta discesa in Italia.\nNel 1174, risolti i problemi in Germania, Federico radun\u00f2 nuovamente un grosso esercito e scese per la quinta volta in Italia. Cominci\u00f2 la sua campagna nel settembre 1174 scendendo in Italia distruggendo Susa, ribelle a Umberto III di Savoia, poi prese Asti, Alba, Acqui, Pavia e Como. Non riusc\u00ec, tuttavia, nell'assedio di Alessandria, che resistette agli attacchi per sei mesi, usando stratagemmi quali il fuoco greco e un sistema di mura galleggianti. L'imperatore, a corto di uomini e risorse per via di questa sconfitta, si decise a negoziare la pace con la Lega.\nNel frattempo la Lega aveva approntato un imponente esercito che Federico riusc\u00ec a rallentare inviando una parte delle sue truppe a Bologna. I due eserciti stipularono un armistizio nella zona di Pavia, a Montebello. Dopo mesi di trattative la possibilit\u00e0 di risolvere la guerra diplomaticamente salt\u00f2 e, perci\u00f2, ripresero le ostilit\u00e0. Nella primavera del 1176, a Chiavenna, Federico ebbe un incontro con Enrico il Leone e altri feudatari per ricevere truppe per proseguire la campagna d'Italia, ma quando i rinforzi militari arrivarono, sempre in primavera, Federico si accorse che non erano cos\u00ec numerosi come aveva sperato e soprattutto mancava il cugino Enrico.E proprio mentre, aggregatesi le truppe di rinforzo, lasciate le vallate alpine, aveva ripreso la marcia verso sud, l'imperatore venne travolto a Legnano il 29 maggio 1176 dall'esercito della Lega, nell'occasione capitanata da Guido da Landriano, incappando in una disastrosa sconfitta, della quale massimi artefici furono non a caso i milanesi.\nL'esercito tedesco con difficolt\u00e0, trov\u00f2 rifugio, ancora una volta, a Pavia, dopodich\u00e9 Federico si affrett\u00f2 a cercare di risolvere la questione con la diplomazia, avviando le trattative di pace direttamente con il pontefice, con il quale si giunse a un accordo: Federico disconobbe l'antipapa e restitu\u00ec al Comune di Roma le sue regalie e i suoi territori, mentre Alessandro III garant\u00ec la propria mediazione con i Comuni (\"accordi preliminari di Anagni\", novembre 1176), che per\u00f2 la rifiutarono, non gradendo il cambiamento di atteggiamento del pontefice.\nPace di Costanza.\nSi giunse cos\u00ec alla Pace di Venezia nel luglio del 1177, cui parteciparono papa, imperatore, Romualdo Guarna in rappresentanza del re di Sicilia Guglielmo II il Buono e delegati dei Comuni. Il 23 luglio fu confermata la pace con il papa secondo gli accordi di Anagni, fu concordata una tregua con il re di Sicilia di quindici anni e una, con i Comuni, di sei anni. Federico ed Alessandro alloggiarono presso il centro monastico di San Niccol\u00f2 al Lido, dove l'imperatore ripudi\u00f2 l'antipapa Callisto III, ammise i suoi errori e riconobbe come capo della cristianit\u00e0 Alessandro III. Successivamente, in Piazza San Marco, durante una cerimonia solenne, Federico si inginocchi\u00f2 e baci\u00f2 la pantofola del pontefice, il quale, aiutatolo ad alzarsi, lo abbracci\u00f2 paternamente. Inoltre, il papa fu sollevato sulla sella del cavallo mentre l'imperatore comp\u00ec la cerimonia di reggergli la staffa. Federico rimase in Italia sino alla fine dell'anno; poi nel 1178 torn\u00f2 in Germania dove risolvette definitivamente i contrasti con i suoi feudatari, in modo particolare con il cugino, Enrico il Leone, reo di non avere sostenuto l'imperatore nel modo adeguato dal punto di vista militare.\nIn Italia la situazione per Federico andava migliorando, dal momento che la pace con il regno di Sicilia reggeva e i principali alleati dei Comuni erano morti: Manuele Comneno il 24 settembre 1180, Alessandro III il 30 agosto 1181, e inoltre la Lega si stava sfaldando a causa di contrasti e rivalit\u00e0 interne fra i Comuni. La \"pace definitiva\" fu negoziata a Piacenza e ratificata a Costanza il 25 giugno 1183: l'imperatore riconosceva la Lega e faceva alle citt\u00e0 che la componevano concessioni riguardanti tutti gli ambiti, amministrativo, politico e giudiziario, regalie comprese; rinunciava inoltre alla nomina dei podest\u00e0, riconoscendo i consoli nominati dai cittadini. I Comuni si impegnavano in cambio a pagare un indennizzo \"una tantum\" di 15.000 libbre e un tributo annuo di 2.000, a corrispondere all'imperatore il \"fodro\" (ossia il foraggio per i cavalli, o un'imposta sostitutiva) quando egli fosse sceso in Italia, a concedere all'imperatore la prerogativa di dirimere in prima persona le questioni fra un Comune e l'altro. I Comuni, inoltre, dovevano promettere il ricorso al tribunale imperiale avverso le sentenze dei giudici cittadini. Si trattava di un compromesso che segnava la rinuncia all'ormai anacronistico concetto di \"impero universale\" e, dunque, al piano di dominio assoluto di Federico, mentre i Comuni avrebbero mantenuto la loro larga autonomia.\nQuella di Federico I non fu di certo una capitolazione, perlomeno dal punto di vista economico. Dal 1183 al 1190 gli introiti annuali fissi del Barbarossa in Italia ammontarono a 100.000 libbre. In seguito a Costanza, Federico divenne il sovrano pi\u00f9 ricco dell'Occidente dopo il re inglese. \u00c8 corretto pertanto ritenere che la prosperit\u00e0 della casata sveva deriv\u00f2 molto di pi\u00f9 dall'accordo con i Comuni che non dalla guerra.\nFederico, durante i festeggiamenti per la pace, tenutisi in un \"Hoftag\" a Magonza, nella primavera del 1184, propose un accordo matrimoniale tra suo figlio Enrico VI e Costanza d'Altavilla, ultima erede della dinastia normanna riuscendo finalmente a legare, con il matrimonio, nell'aprile del 1186, l'Italia meridionale all'impero.\nNel settembre del 1184 Federico torn\u00f2 per la sesta volta in Italia grazie all'aiuto del vescovo d'Aosta, ma questa volta senza esercito, ed ebbe un'ottima accoglienza da parte dei comuni lombardi. Essi lo aiutarono nel distruggere nuovamente Susa, contro il conte di Savoia Umberto III, messo al bando. Federico ebbe poi un incontro a Verona con il papa Lucio III per chiedergli l'incoronazione a imperatore del figlio Enrico VI, che gli fu negata anche in considerazione del futuro matrimonio di Enrico e Costanza, che di fatto avrebbe reso la carica ereditaria, ma soprattutto per l'opposizione della nobilt\u00e0 tedesca. In occasione di quell'incontro, oltre che di alcune investiture vescovili (in special modo quella del vescovo di Treviri, che si trascinava da oltre un anno) e della situazione in Terra santa, dove il Saladino passava di successo in successo, fu trattata inutilmente la questione dei feudi toscani di Federico, che la chiesa in parte reclamava, e infine fu affrontato il problema degli eretici e venne stabilito che i vescovi dovevano avere grande cura di interrogare gli eretici e scomunicare gli ostinati e che le autorit\u00e0 civili dovevano fare in modo che venissero applicate le pene del bando imperiale, cio\u00e8 l'esilio, la privazione dei diritti civili, la demolizione delle case contaminate e la confisca dei beni.\nIl 25 novembre 1185 il papa Lucio III mor\u00ec e gli succedette Urbano III, che non aveva molta simpatia per l'imperatore Federico e che appoggi\u00f2 la rivolta di Filippo di Heinsberg, arcivescovo di Colonia e duca di Vestfalia. Inoltre, per vendicarsi di Umberto III di Savoia nel 1186 l'imperatore sciolse l'arcivescovo di Tarantasia dai legami vassallatici con il conte .\nTerza crociata.\nI preparativi.\nLa terza crociata venne organizzata dopo la caduta di Gerusalemme, nel 1187, che sembra port\u00f2 alla morte per il dolore provato Urbano III. Il nuovo papa Gregorio VIII decise di preparare una nuova crociata, la terza. Federico si fece crociato il 27 marzo 1188 a Magonza, seguito dal figlio, il duca di Svevia Federico VI, dal duca d'Austria Leopoldo V e da altri nobili e vescovi. Federico, conscio che la seconda crociata, a cui aveva partecipato era stata condotta male, prese alcune precauzioni, accettando nel suo esercito solo chi si poteva mantenere per due anni e scrivendo al re d'Ungheria, all'imperatore di Bisanzio e al sultano di Iconio chiedendo e ottenendo l'autorizzazione ad attraversare i loro possedimenti; infine scrisse al Saladino per avere restituite le terre di cui si era impadronito, altrimenti avrebbe usato la forza, a cui il Saladino rispose che accettava la sfida. Federico, lasciato il figlio Enrico VI a governare l'impero, con circa 20.000 cavalieri, part\u00ec per primo da Ratisbona nel maggio del 1189, seguito poi dal re di Francia Filippo Augusto e dal nuovo re d'Inghilterra Riccardo I (noto anche come Riccardo Cuor di Leone).\nViaggio e morte.\nFederico attravers\u00f2 l'Ungheria sostando a Esztergom o Strigonio, alla corte ungherese del re Bela III. Dopo avere attraversato i Balcani Federico, avvicinandosi ai domini dell'imperatore bizantino Isacco II Angelo, invi\u00f2 ambasciatori per concordare il passaggio in Anatolia; ma Isacco, che temeva i Latini e si era accordato con il Saladino, imprigion\u00f2 gli ambasciatori. Allora Federico invi\u00f2 un messaggio al figlio Enrico VI che, con la flotta fornita dalle repubbliche marinare con il permesso del papa di attaccare Costantinopoli, occupata Filippopoli e poi la Tracia, si avvi\u00f2 verso Costantinopoli.\nIsacco venne a patti, cos\u00ec nel febbraio del 1190 fu firmato il trattato di Adrianopoli, che permise alle truppe dell'imperatore Federico di attraversare l'Ellesponto. L'Ellesponto fu attraversato nel mese di marzo e, giunti in Asia Minore, dopo avere ricevuto i dovuti approvvigionamenti, cominciarono la marcia verso sud attraversando il sultanato d'Iconio, dove furono sottoposti a continui attacchi di bande di Selgiuchidi e furono tagliati i rifornimenti. Ridotto alla fame, l'esercito tedesco attacc\u00f2 il sultano, Qilij Arslan II, occupando temporaneamente la sua capitale, Konya, e obbligandolo a mantenere gli impegni presi: concedere loro libert\u00e0 di transito, rifornirli dei necessari approvvigionamenti e poi, con l'aiuto di guide armene, guidarli attraverso il Tauro sino sulle sponde del fiume Saleph in Cilicia, nel Sud-Est dell'Anatolia, in prossimit\u00e0 della Terra santa. Tuttavia Federico affog\u00f2 durante il guado del fiume, il 10 giugno 1190, causando la dispersione dell'esercito imperiale, che non pot\u00e9 cos\u00ec unirsi alle truppe francesi e inglesi per l'attacco alle truppe del Saladino.\nA Federico succedette sul trono reale e imperiale il figlio Enrico VI.\nMorte nel fiume.\nLe esatte circostanze della morte di Federico nel fiume G\u00f6ksu (anche conosciuto come Saleph) sono sconosciute. \u00c8 ipotizzabile che l'anziano imperatore sia stato disarcionato da cavallo, oppure che, stanco della marcia attraverso i monti e oppresso dalla calura, abbia voluto rinfrescarsi e lo shock dovuto all'acqua fredda gli abbia causato un arresto cardiaco, oppure che, appesantito dalla sua stessa armatura e fiaccato dall'intensa calura del giugno in Anatolia, Federico I, data anche l'et\u00e0, non abbia resistito all'impeto della corrente. Federico anneg\u00f2 nelle acque che a malapena arrivavano ai fianchi, secondo quanto riferisce il cronista arabo Ibn al-Ath\u012br nel suo \"al-K\u0101mil f\u012b ta\u02ber\u012bkh\" (La perfezione nella storia). Il peso dell'armatura di quel giorno, progettata per essere la pi\u00f9 leggera possibile, fu tale comunque da trascinare con s\u00e9 un uomo in salute in acque poco profonde.\nLa morte di Federico gett\u00f2 il suo esercito nel caos. Senza comandante, in preda al panico e attaccati da tutti i lati dai turchi, molti tedeschi furono uccisi o disertarono. Il figlio di Barbarossa, Federico VI di Svevia, prosegu\u00ec con i soldati rimasti, con l'obiettivo di dare sepoltura all'imperatore a Gerusalemme, ma gli sforzi per conservare il cadavere utilizzando l'aceto fallirono. Quindi le spoglie di Federico Barbarossa furono seppellite nella chiesa di San Pietro in Antiochia di Siria, le ossa nella cattedrale di Tiro e il cuore e gli organi interni a Tarso. Solo 5.000 soldati, una piccola frazione delle forze iniziali, arrivarono ad Acri, verso la fine del 1190. Nell'assedio di San Giovanni d'Acri, nel 1191, perse la vita Federico VI.\nL'improvvisa morte di Federico lasci\u00f2 l'esercito crociato sotto il comando dei rivali Filippo II di Francia e Riccardo I d'Inghilterra che, giunti in Palestina separatamente via mare, lo portarono infine a dissoluzione. Riccardo Cuor di Leone continu\u00f2 verso Est dove affront\u00f2 il Saladino con alterni esiti, ma senza raggiungere il suo obiettivo finale: la conquista di Gerusalemme.\nLeggende.\nFederico I di Svevia \u00e8 il protagonista di molte leggende ed era tenuto in grande onore dalle popolazioni germaniche sue contemporanee, che diffusero la leggenda per cui Federico non fosse realmente morto ma che si fosse nascosto ai suoi nemici per tornare pi\u00f9 forte di prima.\nUna versione pi\u00f9 mitologica della sua morte \u00e8 basata sull'ipotesi che fosse in possesso della leggendaria Lancia del Destino. Secondo il mito chiunque possedesse la lancia era imbattibile, ma se il portatore ne fosse stato privato, avrebbe perduto la vita di l\u00ec a poco. Federico mor\u00ec guadando un fiume e, in quel momento, alcuni fantasiosi resoconti dicono che la lancia cadde dalle sue mani.\nUn'altra leggenda \u00e8 quella dell'eroe dormiente, come le pi\u00f9 antiche leggende britannico-celtiche di re Art\u00f9 e Bran il Benedetto. Tale leggenda vuole che egli non fosse morto, ma addormentato con i suoi cavalieri in una caverna nelle montagne di Kyffh\u00e4user in Turingia e che quando i corvi avrebbero cessato di volare intorno alla cima, si sarebbe destato e portato la Germania alla sua antica grandezza. Secondo la leggenda, la sua barba rossa sarebbe cresciuta attraverso il desco al quale sedeva. I suoi occhi sarebbero mezzi chiusi nel dormiveglia, ma di quando in quando avrebbe alzato la sua mano e avrebbe inviato un fanciullo all'esterno per vedere se i corvi avessero smesso di volare.\nLa saga di Kyffh\u00e4user era nata per suo nipote Federico II, ma nel corso del secolo XIX, alcuni scrittori tra cui i fratelli Grimm, nell'opera le \"Saghe germaniche\", ripresero la saga di Kyffh\u00e4user, attribuendola al Barbarossa, In essa egli \u00e8 addormentato, seduto a un tavolo e la sua barba rossa cresce smisuratamente e ha gi\u00e0 fatto due giri intorno al tavolo. Quando si completer\u00e0 il terzo giro Federico si sveglier\u00e0 e combatter\u00e0 una straordinaria battaglia: sorger\u00e0 il Giorno del giudizio.\nMatrimoni e discendenti.\nIl 2 marzo 1147, Federico spos\u00f2 a Eger Adelaide di Vohburg (1122 - 1190), figlia del margravio di Vohburg, Diepoldo III (? - \u2020 1146) e della sua seconda moglie, Cunegonda di Beichlingen. Da questo matrimonio non nacquero figli, e fu annullato, nel marzo del 1153, da un concilio tenutosi a Costanza.\nIl giorno di Pentecoste, il 17 giugno 1156, Federico spos\u00f2 a W\u00fcrzburg Beatrice di Borgogna (1145 \u2013 Besan\u00e7on, 15 novembre 1184), figlia unica ed erede del conte di Borgogna Rinaldo III e di Agata di Lorena, figlia di Simone I di Lorena. Federico govern\u00f2 in prima persona la contea e, nel 1177, si fece incoronare re di Arles.\nFederico da Beatrice ebbe undici figli:"}
{"id": "2588078", "revid": "6923", "url": "https://it.wikipedia.org/wiki?curid=2588078", "title": "Arthrospira platensis", "text": "La Spirulina (Arthrospira platensis , in passato indicata come Spirulina platensis) \u00e8 un batterio filamentoso Gram-negativo appartenente alla classe Cyanobacteria (cianobatteri). Il batterio \u00e8 fotoautotrofo, non azotofissatore.\nVive in laghi di acqua salata, calda e con pH alcalino (es. lago di Texcoco, lago Ciad) delle regioni tropicali e subtropicali.\nLa Spirulina oggi viene coltivata in bacini artificiali in Cina, in India, negli Stati Uniti in coltivazioni estensive, ma anche in Cile, in Italia, in Francia, a Cuba ed in Australia in coltivazioni pi\u00f9 piccole e di qualit\u00e0. Altra peculiarit\u00e0 della Spirulina \u00e8 l'alto contenuto di proteine, che va dal 55% al 65%.\nLa spirulina \u00e8 considerata dall'Autorit\u00e0 europea per la sicurezza alimentare (EFSA) come ingrediente alimentare e pu\u00f2 essere inserita come integratore alimentare in prodotti alimentari o usata in purezza per l'utilizzo in cucina o in cosmetica. \u00c8 disponibile in compresse, in micro-spaghettini e in polvere.\nEtimologia ed ecologia.\nGli Arthrospira sono dei cianobatteri filamentosi, caratterizzati da tricomi cilindrici multicellulari a forma di spirale.\nSi trovano in natura in laghi tropicali e subtropicali con pH elevato e alte concentrazioni di carbonato e bicarbonato, in Africa, Asia e Sud America. L'alga spirulina si coltiva in vasche aperte (\"open ponds\") o in particolari macchinari chiamati fotobioreattori, con acqua dolce opportunamente agitata artificialmente per garantire l'ossigenazione e la distribuzione dei nutrienti. I maggiori produttori commerciali di spirulina sono negli Stati Uniti, Thailandia, India, Taiwan, Cina, Bangladesh, Pakistan, Birmania, Grecia, Italia e Cile.\nUso storico.\nL'alga spirulina era una primaria fonte di cibo per gli Aztechi e per le altre popolazioni dell'America Centrale fino al XVI secolo; il raccolto dal lago di Texcoco e la successiva vendita sotto forma di torta \u00e8 stata descritta da uno dei soldati di Cort\u00e8s. Gli Aztechi la chiamavano \"tecuitlatl\".\nL'alga spirulina fu rinvenuta in abbondanza nel lago Texcoco dai ricercatori francesi negli anni Sessanta, ma non ci sono testimonianze del suo uso quotidiano da parte degli Aztechi dopo il XVI secolo, probabilmente a causa del prosciugamento dei laghi circostanti per lo sviluppo agricolo ed urbano. Il primo impianto di produzione di spirulina su larga scala, gestito da Sosa Texcoco, \u00e8 stato stabilito l\u00ec nei primi anni Settanta.\nL'alga spirulina tradizionalmente \u00e8 stata raccolta anche in Ciad, dove si preleva da piccoli laghi e stagni. Viene seccata in torte chiamate \u201cdih\u00e9\u201d, che vengono utilizzate per fare brodi per i pasti e anche vendute nei mercati.\nPossibili rischi e benefici per la salute.\nProblemi di sicurezza relativi alla qualit\u00e0.\nL'alga spirulina \u00e8 un cianobatterio, alcune altre specie di cianobatteri sono note per produrre tossine come microcistine, BMAA ed altro.\nLe microcistine e le altre sostanze tossiche non sono prodotte dalla spirulina, ma possono essere presenti per contaminazione. Alcuni integratori di spirulina sono stati trovati contaminati di microcistine, anche se talvolta a livelli inferiori a quelli considerati di rischio.\nLe microcistine possono causare disturbi gastrointestinali e a lungo termine cancro al fegato. Per questo le possibilit\u00e0 di esposizione anche minima all'inquinamento da microcistine o altre tossine, sono fonte di preoccupazione.\nLa contaminazione da metalli pesanti ha sollevato preoccupazioni in Cina. Lotti di integratori alimentari a base di spirulina prodotti in Cina sono stati trovati contaminati da metalli pesanti, quali piombo, arsenico e mercurio.\nLa tendenza a livello mondiale \u00e8 di considerare i prodotti a base di spirulina come integratori alimentari e non come farmaco. Questo approccio, considerato il fatto che il cianobatterio \u00e8 in estensione come coltivazione artificiale (in vasca), rende necessario un attento controllo sulle condizioni del substrato e dei suoi possibili inquinanti.\nProblemi di sicurezza per gruppi specifici.\nA causa della presenza molto alta di vitamina K i pazienti che seguono trattamenti anticoagulanti dovrebbero consultare il medico e regolare di conseguenza l'assunzione di spirulina.\nProprio come tutti gli alimenti ricchi di proteine, la spirulina contiene l'aminoacido essenziale fenilalanina (2,6-4,1 g/100 g) che dovrebbe essere evitato da persone con fenilchetonuria, una rara malattia genetica che impedisce al corpo di metabolizzare la fenilalanina.\nLa ricerca in vitro.\nIl componente attivo primario della spirulina \u00e8 la ficocianobilina, che costituisce circa l'1% di spirulina in peso. Questo composto inibisce l'ossidasi NADPH. L'alga spirulina \u00e8 stata studiata in vitro contro l'HIV come agente chelante e come agente radioprotettivo.\nGli studi sugli animali hanno valutato la spirulina nella prevenzione di danni indotti: al cuore in caso di chemioterapia, nel declino della memoria correlato all'et\u00e0, nel diabete mellito, nella sclerosi laterale amiotrofica, come antiallergenico (febbre da fieno).\nLa ricerca sull'essere umano.\nPer quanto riguarda gli esseri umani sono stati intrapresi piccoli studi su bambini malnutriti, come trattamento per l'aspetto estetico e l'avvelenamento da arsenico, per la febbre da fieno e la rinite allergica, nell'artrite, nell'Iperlipoproteinemia e nell'ipertensione e come mezzo per migliorare la tolleranza allo sforzo.\nAttualmente questi studi sono ancora considerati preliminari. Secondo il National Institutes of Health ci sono ancora troppo poche prove scientifiche per raccomandare un supplemento di spirulina per qualsiasi condizione umana e sono necessarie altre ricerche per chiarirne i benefici.\nNello spazio.\nTra la fine degli anni Ottanta e l'inizio degli anni Novanta sia la NASA (CELSS) che l'Agenzia Spaziale Europea (MELISSA) ha proposto la spirulina come uno degli alimenti primari da coltivare durante le missioni spaziali di lunga durata."}
{"id": "2588086", "revid": "287204", "url": "https://it.wikipedia.org/wiki?curid=2588086", "title": "Dogadda", "text": " \nDogadda (o Dugadda) \u00e8 una suddivisione dell'India, classificata come \"municipal board\", di 2.690 abitanti, situata nel distretto di Pauri Garhwal, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 29\u00b0 48' 0 N e 78\u00b0 37' 0 E e ha un'altitudine di 931 .\nSociet\u00e0.\nEvoluzione demografica.\nAl censimento del 2001 la popolazione di Dogadda assommava a 2.690 persone, delle quali 1.455 maschi e 1.235 femmine. I bambini di et\u00e0 inferiore o uguale ai sei anni assommavano a 354, dei quali 201 maschi e 153 femmine. Infine, coloro che erano in grado di saper almeno leggere e scrivere erano 2.106, dei quali 1.188 maschi e 918 femmine."}
{"id": "2588092", "revid": "287204", "url": "https://it.wikipedia.org/wiki?curid=2588092", "title": "Doiwala", "text": " \nDoiwala \u00e8 una suddivisione dell'India, classificata come \"nagar panchayat\", di 8.047 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 10' 60 N e 78\u00b0 7' 0 E e ha un'altitudine di 495 .\nSociet\u00e0.\nEvoluzione demografica.\nAl censimento del 2001 la popolazione di Doiwala assommava a 8.047 persone, delle quali 4.339 maschi e 3.708 femmine. I bambini di et\u00e0 inferiore o uguale ai sei anni assommavano a 912, dei quali 467 maschi e 445 femmine. Infine, coloro che erano in grado di saper almeno leggere e scrivere erano 6.130, dei quali 3.551 maschi e 2.579 femmine."}
{"id": "2588093", "revid": "149727", "url": "https://it.wikipedia.org/wiki?curid=2588093", "title": "Ferrovia Mondov\u00ec-Bastia Mondov\u00ec", "text": ""}
{"id": "2588094", "revid": "287204", "url": "https://it.wikipedia.org/wiki?curid=2588094", "title": "Luca D'Addato", "text": "Carriera.\nDebutta nelle competizioni di alto livello nel 2002, come endurista nel Campionato Italiano Cadetti ed Europeo Junior.\nPartecipa successivamente anche agli Assoluti d'Italia e nel 2003 chiude all'ottavo posto nell'Europeo.\nNel 2004 cambia disciplina e passa al supermotard partecipando alla Runner Cup e al Campionato Italiano. \nDopo una stagione nel team ufficiale Sherco Axo Supermoto, nel 2008 arriva la consacrazione agli alti livelli con la vittoria del titolo Europeo nella classe Open, con il Team TDS Honda.\nL'anno successivo non gli viene rinnovata per\u00f2 la fiducia e il pilota milanese si trova a correre la Coppa Italia da privato nel Team Honda Motorazzo, vincendola.\nNel 2010 torna nel Team TDS con cui vinse il campionato europeo, affiancando il giovane Elia Sammartin, e vince il Campionato Italiano Supermoto Open.\nNel 2011 passa alla classe regina del Campionato Italiano Supermoto, la S1, da privato nel Team Red Foxes Racing su Honda, e torna a disputare il Campionato Europeo Supermoto."}
{"id": "2588100", "revid": "287204", "url": "https://it.wikipedia.org/wiki?curid=2588100", "title": "Dwarahat", "text": " \nDwarahat \u00e8 una suddivisione dell'India, classificata come \"nagar panchayat\", di 2.543 abitanti, situata nel distretto di Almora, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 29\u00b0 46' 60 N e 79\u00b0 25' 60 E e ha un'altitudine di 1.466 .\nSociet\u00e0.\nEvoluzione demografica.\nAl censimento del 2001 la popolazione di Dwarahat assommava a 2.543 persone, delle quali 1.347 maschi e 1.196 femmine. I bambini di et\u00e0 inferiore o uguale ai sei anni assommavano a 258, dei quali 138 maschi e 120 femmine. Infine, coloro che erano in grado di saper almeno leggere e scrivere erano 2.084, dei quali 1.156 maschi e 928 femmine."}
{"id": "2588103", "revid": "290948", "url": "https://it.wikipedia.org/wiki?curid=2588103", "title": "Vetreria da laboratorio", "text": ""}
{"id": "2588107", "revid": "1494169", "url": "https://it.wikipedia.org/wiki?curid=2588107", "title": "Luis Prieto", "text": ""}
{"id": "2588109", "revid": "290948", "url": "https://it.wikipedia.org/wiki?curid=2588109", "title": "Vetreria di laboratorio", "text": ""}
{"id": "2588113", "revid": "729019", "url": "https://it.wikipedia.org/wiki?curid=2588113", "title": "Stazione di Mondov\u00ec Breo", "text": "La stazione di Mondov\u00ec Breo era posta sulle linee Bastia Mondov\u00ec-Mondov\u00ec e Cuneo-Mondov\u00ec. Fu chiusa nel 1986.\nInterscambi.\nDa Breo i treni trovavano un tempo coincidenza con i servizi della tranvia Fossano-Mondov\u00ec-Villanova, raccordata con un binario a scartamento ridotto che si inoltrava nello scalo merci, con quelli della tranvia Mondov\u00ec-San Michele e con la funicolare Mondov\u00ec Breo-Mondov\u00ec Piazza."}
{"id": "2588114", "revid": "287204", "url": "https://it.wikipedia.org/wiki?curid=2588114", "title": "Cristo in piet\u00e0 (Filippo Lippi)", "text": ""}
{"id": "2588115", "revid": "767487", "url": "https://it.wikipedia.org/wiki?curid=2588115", "title": "Il teatro", "text": "Il teatro (\"The Playhouse\") \u00e8 un cortometraggio del 1921 diretto da Buster Keaton e Eddie Cline.\nTra i cortometraggi pi\u00f9 celebri di Keaton, spicca per l'uso degli effetti speciali che moltiplicano il protagonista in decine di ruoli. L'attore compare in molti di essi contemporaneamente sullo schermo, ben 9 nella sequenza dell'orchestra.\nSu questo punto, Keaton scrive nella sua autobiografia: \"Nel 1921 per far questo ci volevano dei trucchi fotografici che non erano mai stati provati prima. In quei giorni una doppia esposizione di un attore faceva strabuzzare gli occhi al pubblico, era considerata un miracolo della scienza. Ma i miei operatori riuscirono a mostrare ben nove Buster Keaton sullo schermo allo stesso tempo\".\nPrimo dei suoi film per la First National, venne girato durante la sua convalescenza per la rottura della caviglia avvenuta durante le riprese di \"La casa elettrica\" (1922).\nTrama.\nBuster entra in un teatro e appare un'orchestra dove tutti i componenti, il direttore e persino il pubblico, ha il volto di Buster stesso. \u00c8 un sogno, da cui si risveglia quando due uomini entrano nella sua stanza per portar via dei mobili: la stanza \u00e8 per\u00f2 il retro di un teatro. Qui incontra due gemelle, che vede in quattro perch\u00e9 riflesse su due specchi. S'innamora di una delle due, ma non sa riconoscere quale."}
{"id": "2588120", "revid": "287204", "url": "https://it.wikipedia.org/wiki?curid=2588120", "title": "Dev Prayag", "text": "Dev Prayag (o Devprayag, Deoprayag) \u00e8 una suddivisione dell'India, classificata come \"nagar panchayat\", di 2.144 abitanti, situata nei distretti di Tehri Garhwal e Pauri Garhwal, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 08' 47 N e 78\u00b0 35' 54 E e ha un'altitudine di 813 .\nSociet\u00e0.\nEvoluzione demografica.\nAl censimento del 2001 la popolazione di Dev Prayag assommava a 2.144 persone, delle quali 1.109 maschi e 1.035 femmine. I bambini di et\u00e0 inferiore o uguale ai sei anni assommavano a 275, dei quali 139 maschi e 136 femmine. Infine, coloro che erano in grado di saper almeno leggere e scrivere erano 1.648, dei quali 905 maschi e 743 femmine."}
{"id": "2588126", "revid": "1543377", "url": "https://it.wikipedia.org/wiki?curid=2588126", "title": "Cristo in piet\u00e0 (Filippo Lippi Firenze)", "text": "Il Cristo in piet\u00e0 \u00e8 un'opera di Filippo Lippi, tempera su tavola (22x15 cm), conservata nel Museo Horne a Firenze e databile al 1435-1440 circa.\nStoria.\nL'opera, una pace, si trova menzionata alla fine del XIX secolo come autografa di Masaccio. Fu acquistata all'inizio del Novecento da Herbert Horne e poco dopo Pietro Toesca per primo vi riconobbe la mano del Lippi, in un'attribuzione inedita del 1921, ripresa da Gamba nel 1961. Fu confermata anche durante la mostra \"Lorenzo il Magnifico e le Arti\" (Collobi-Ragghianti, 1949) e infine nel catalogo della mostra \"L'et\u00e0 di Masaccio\" (Firenze, 1990). La datazione ha sempre rappresentato un difficile problema: alcuni riferiscono l'opera a una fase giovanile, ancora influenzata da Masaccio, altri agli anni 1435-1440, in base alla ricercatezza di alcuni particolari come la descrizione del sarcofago e il trattamento della capigliatura di Cristo.\nDescrizione e stile.\nL'iconografia del Cristo \u00e8 tradizionale, raffigurato mentre si leva dal sepolcro con le braccia aperte a compasso e mostra i segni della Passione. Le notazioni naturalistiche del corpo rivelano la mano di un maestro, cos\u00ec come il forte chiaroscuro che modella la muscolatura.\nLo sfondo \u00e8 scuro, con la croce alle spalle di Cristo."}
{"id": "2588129", "revid": "1494169", "url": "https://it.wikipedia.org/wiki?curid=2588129", "title": "Apparizione della Vergine a san Bernardo", "text": ""}
{"id": "2588130", "revid": "287204", "url": "https://it.wikipedia.org/wiki?curid=2588130", "title": "Didihat", "text": " \nDidihat \u00e8 una suddivisione dell'India, classificata come \"nagar panchayat\", di 4.805 abitanti, situata nel distretto di Pithoragarh, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 29\u00b0 49' 31 N e 80\u00b0 15' 19 E e ha un'altitudine di 1.725 .\nSociet\u00e0.\nEvoluzione demografica.\nAl censimento del 2001 la popolazione di Didihat assommava a 4.805 persone, delle quali 2.634 maschi e 2.171 femmine. I bambini di et\u00e0 inferiore o uguale ai sei anni assommavano a 592, dei quali 322 maschi e 270 femmine. Infine, coloro che erano in grado di saper almeno leggere e scrivere erano 3.819, dei quali 2.201 maschi e 1.618 femmine."}
{"id": "2588139", "revid": "287204", "url": "https://it.wikipedia.org/wiki?curid=2588139", "title": "HMS Sirius (82)", "text": "L'HMS \"Sirius\" (Pennant number 82), sesta nave da guerra britannica a portare questo nome, \u00e8 stato un incrociatore leggero classe Dido della Royal Navy. Fu impostato il 6 aprile 1938, varato il 18 settembre 1940 ed entr\u00f2 in servizio il 6 maggio 1942 dopo essere stato colpito da una bomba mentre si trovava ancora in cantiere a Portsmouth.\nServizio.\nAll'ingresso in servizio, in piena seconda guerra mondiale, fu assegnato alla \"Home Fleet\", venendo poi trasferito nel Mediterraneo in agosto per partecipare all'Operazione Pedestal, sfociata nella battaglia di mezzo agosto. Dal mese di settembre oper\u00f2 nell'Atlantico meridionale e nell'Oceano Indiano con compiti di scorta a convogli e caccia alle corsare tedesche. Torn\u00f2 a Gibilterra nel mese di novembre 1942 per partecipare all'Operazione Torch, che prevedeva lo sbarco di truppe alleate in nordafrica. Come parte della Forza Q con base ad Annaba, durante il mese di dicembre attacc\u00f2 i convogli italiani e tedeschi diretti in Tunisia fino alla resa. Venne quindi assegnato al 12 Squadrone Incrociatori e partecip\u00f2 nel mese di luglio 1943 all'invasione della Sicilia denominata Sbarco in Sicilia. Nei mesi seguenti appoggi\u00f2 l'avanzata delle truppe di terra e in settembre partecip\u00f2 all'occupazione di Taranto prima di essere trasferita nell'Adriatico, dove il 7 ottobre 1943, insieme alla e ai cacciatorpediniere e , attacc\u00f2 un convoglio tedesco nel Dodecaneso consistente nella nave da carico \"Olympus\", una nave ausiliare antisommergibile denominata Uj 2111 (precedentemente nella Regia Marina con il nome di \"Tramaglio\") e sette MFP. Tutte le navi componenti il convoglio furono affondate tranne una MFP.\nIl 17 ottobre venne gravemente danneggiato da una bomba al largo di Scarpanto e costretto a dirigersi a Massaua per riparazioni che durarono fino al febbraio 1944. Tornato in servizio, partecip\u00f2 alle operazioni di supporto allo sbarco in Normandia, durante le quali fece parte della riserva della Task Force Orientale. Nel mese di agosto torn\u00f2 nel Mediterraneo per appoggiare gli sbarchi nel sud della Francia denominati Operazione Dragoon. In seguito venne trasferita nel Mar Egeo, dove rimase fino all'ottobre seguente, quando partecip\u00f2 alla liberazione di Atene. La \"Sirius\" rimase presso la \"Mediterranean Fleet\", 15\u00ba Squadrone Incrociatori, anche dopo la fine della guerra e fino al 1946. Dopo un raddobbo a Portsmouth, nel 1946, fu assegnato al Secondo Squadrone Incrociatori della \"Home Fleet\" nel marzo 1947. Fu ritirato dal servizio attivo nel 1949 e venduto per essere demolito nel 1956. Il 15 ottobre giunse nei cantieri della Hughes Bolkow di Blyth per essere demolito."}
{"id": "2588141", "revid": "77594", "url": "https://it.wikipedia.org/wiki?curid=2588141", "title": "HMS Sirius (C82)", "text": ""}
{"id": "2588151", "revid": "287204", "url": "https://it.wikipedia.org/wiki?curid=2588151", "title": "Henri Gh\u00e9on", "text": "Biografia.\nDopo aver compiuto i suoi studi liceali a Sens, si trasferisce a Parigi per intraprendere studi medici. Contemporaneamente, inizia una carriera letteraria che lo porta a scrivere poemi per Francis Jammes e St\u00e9phane Mallarm\u00e9, recensioni su riviste d'avanguardia, quali l\u2019\"Ermitage\" e il \"Mercure de France\", oltre alla pubblicazione di due drammi: \"Le pain\" e \"L'eau-de-vie\".\nNel 1897 incontra Andr\u00e9 Gide, che diventa suo intimo amico e guida letteraria, oltre che compagno di scappatelle amorose. Da Gide impar\u00f2 la pregnanza della razionalit\u00e0 e del senso critico. Nel 1909 entrambi saranno fra i fondatori della \"Nouvelle Revue Fran\u00e7aise\".\nFu molto attivo presso il \"Th\u00e9atre du Vieux-Colombier\", per opporsi al teatro \"boulevardier\" e diffondere, tramite un'attivit\u00e0 scenica piuttosto scarna, il senso della lirica pi\u00f9 drammatica.\nL'avvento della Prima guerra mondiale cambia la sua vita ed in parte anche la sua carriera: reclutato come medico sul fronte belga, Gh\u00e9on riscopre la fede cattolica, di cui diventer\u00e0 un difensore fervente. Finito il conflitto, divent\u00f2 terziario dell'Ordine domenicano.\nMor\u00ec il 13 giugno 1944, una settimana dopo lo sbarco in Normandia, nell'indifferenza generale."}
{"id": "2588153", "revid": "256896", "url": "https://it.wikipedia.org/wiki?curid=2588153", "title": "Cattivit\u00e0 ebraica", "text": ""}
{"id": "2588158", "revid": "224230", "url": "https://it.wikipedia.org/wiki?curid=2588158", "title": "Carlo Ludovico di Borbone", "text": ""}
{"id": "2588160", "revid": "47767", "url": "https://it.wikipedia.org/wiki?curid=2588160", "title": "Vanessa delle ortiche", "text": ""}
