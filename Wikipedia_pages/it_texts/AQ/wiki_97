{"id": "2619790", "revid": "100682433", "url": "https://it.wikipedia.org/wiki?curid=2619790", "title": "Spiral (Vangelis)", "text": "Spiral \u00e8 il quinto album in studio del musicista greco Vangelis, pubblicato nel 1977 dalla RCA Records.\nIl disco.\n\"Spiral\", nona uscita discografica complessiva, viene descritto dallo stesso Vangelis come un lavoro dallo stile futuristico, eseguito quasi esclusivamente con strumentazione elettronica: oltre ai sintetizzatori, si tratta dell'album in cui il greco utilizz\u00f2 di pi\u00f9 i sequencer. Ogni traccia \u00e8 per altro caratterizzata da uno stile particolare, perci\u00f2 l'album risulta difficilmente classificabile in un genere specifico.\nLe tracce.\nLa \"title-track\" \u00e8 costruita inizialmente su un arpeggio di accordo registrato in stereo per dare una sensazione di \"suono spirale\" agli ascoltatori; il brano prosegue su una melodia di sintetizzatore controllato da sequencer che sfocia poi in una composizione basata sull'uso di ottoni elettronici brevettati da Vangelis stesso.\n\"Ballad\", come intuibile dal nome, \u00e8 un brano calmo e caratterizzato dalla presenza di pochi strumenti: un organo elettronico, un suono di armonica (probabilmente creato con un sintetizzatore) e, in una delle rare occasioni in cui \u00e8 udibile, la voce di Vangelis stesso, filtrata attraverso un vocoder con l'effetto del riverbero. Nella parte centrale si aggiungono anche ottoni e timpani, e la melodia subisce una variazione, per poi tornare alla struttura iniziale.\n\"Dervish D\" (sottotitolato \"inspired by the Dervish dancer who by his whirling realises the spiralling of the universe\", \"ovvero ispirato dal ballo Dervish che attraverso il suo girare rappresenta la spiralit\u00e0 dell'universo\") si adatta perfettamente alla descrizione del sottotitolo. Anche questo brano \u00e8 composto da una struttura musicale semplice: un arpeggio di sequencer come sfondo, il ritmo scandito da percussioni ed una melodia eseguita con sintetizzatore. In Italia \u00e8 famoso per essere stato usato come sigla prima del TG3 e poi del TG Regione.\n\"To The Unknown Man\", forse il brano pi\u00f9 celebre (noto in Italia anche per la cover da parte di Milva), \u00e8 caratterizzato da una struttura musicale spesso usata da Vangelis, con l'ingresso progressivo di vari strumenti che eseguono una melodia. Inizialmente questa \u00e8 suonata solo da una chitarra (probabilmente riprodotta elettronicamente), per proseguire con l'ingresso progressivo di strumenti a corde e concludersi con una variazione (anch'essa progressiva e sfumata) sulla melodia, e l'ingresso come strumento principale di un organo.\n\"3+3\", pezzo che chiude l'album, consiste in tre parti, con vari cambi di tempo (da 3/4 a 6/8 fino a 9/8). Una sequenza pulse in 12/8 viene eseguita durante l'intero brano, mentre la linea di ottoni che fa da sfondo \u00e8, per l'unica volta nel disco, eseguita con strumenti acustici."}
{"id": "2619792", "revid": "1305772", "url": "https://it.wikipedia.org/wiki?curid=2619792", "title": "Bugs Bunny in Double Trouble", "text": "Bugs Bunny in Double Trouble \u00e8 un videogioco sviluppado dalla Atod AB per il Sega Mega Drive ed il Game Gear, pubblicato nel 1996.\nIl gioco ha come interprete Bugs Bunny e fornisce una grafica 3D (simile a \"Donkey Kong Country\" per il Super Nintendo).\nI livelli sono vagamente basati su vari cartoni classici di Bugs Bunny, come \"Duck! Rabbit! Duck!\", \"Bully for Bugs\", \"Il cavaliere Bugs\" e molti altri."}
{"id": "2619793", "revid": "599013", "url": "https://it.wikipedia.org/wiki?curid=2619793", "title": "Demetrius Alexander", "text": ""}
{"id": "2619796", "revid": "1543377", "url": "https://it.wikipedia.org/wiki?curid=2619796", "title": "Salamina (Magdalena)", "text": "Salamina \u00e8 un comune della Colombia facente parte del dipartimento di Magdalena.\nIl centro abitato venne fondato da Agust\u00edn de Sierra nel 1765."}
{"id": "2619798", "revid": "339392", "url": "https://it.wikipedia.org/wiki?curid=2619798", "title": "RSD-10 Pioneer", "text": ""}
{"id": "2619802", "revid": "124036185", "url": "https://it.wikipedia.org/wiki?curid=2619802", "title": "Jon-Erik Hexum", "text": "\u00c8 ricordato \u2013 oltre che per le sue interpretazioni \u2013 anche per la morte, avvenuta a soli 26 anni il 18 ottobre 1984 in seguito a un incidente sul set di \" Cover Up\" (il telefilm che lo vedeva protagonista).\nBiografia.\nInfanzia e adolescenza.\nJon-Erik (all'anagrafe: Jon Eric) Hexum nacque a Englewood (New Jersey) (o Tenafly), nel New Jersey, secondogenito degli immigrati norvegesi Thorleif e Gretha Hexum. Dopo il divorzio dei genitori, quando Jon Eric aveva appena 4 o 5 anni, lui e il fratello maggiore Gunnar furono cresciuti dalla madre, (che si dovette \u201creinventare\u201d vari lavori per poter mantenere la famiglia) e lui in seguito non avrebbe pi\u00f9 rivisto suo padre per 16 anni. Fu allievo del Case Western Riserve di Cleveland e della Michigan State University di East Lansing (Michigan), dove studi\u00f2 ingegneria biomedica. Durante quegli anni, aveva svariate vocazioni: atleta, campione di pattinaggio, giocatore di football, attore.\nLa carriera di attore.\nDopo la laurea, scelse quale doveva essere la sua strada e si trasfer\u00ec a New York per intraprendere la carriera di attore.. Qui, tra un'audizione e l'altra e qualche piccola parte in film e soap opere, si mantenne attraverso alcuni lavoretti, tra cui bagnino in una piscina e cameriere in una gelateria nel Paramus Park. Durante una delle audizioni, venne notato da Bob LeMond (che fu \"pigmalione\" anche di John Travolta,) che gli propose di trasferirsi a Los Angeles, citt\u00e0 in cui Hexum giunse nel settembre 1981. Dopo un provino non andato a buon fine per il film \"Summer Lovers\", nel 1982 venne scelto per interpretare il ruolo di Phineas Bogg nel film \"Voyagers from the Unknown\" e nel telefilm ad esso ispirato \"Voyagers! - Viaggiatori del tempo\".\nLa serie \"Voyagers! - Viaggiatori del tempo\" dur\u00f2 soltanto una stagione, ma Jon-Erik attir\u00f2 l'attenzione dell'attrice Joan Collins, che lo volle per il ruolo principale di \"Idolo da copertina\", dove Hexum doveva interpretare il ruolo di un giovane che sogna di entrare nello \"show business\". Nel 1984 venne ingaggiato per il ruolo dell'agente della CIA Marc Harper nel telefilm \"Cover Up\", ma su quel set l'avrebbe atteso un tragico destino dopo poche registrazioni.\nLa tragica morte.\nVenerd\u00ec 12 ottobre 1984, in un momento di pausa delle riprese della serie \"Cover Up\" a Century City a Beverly Hills, Los Angeles, dopo aver caricato a salve una 44 Magnum per una scena che doveva girare, si punt\u00f2 l'arma alla tempia e, per un tragico \"gioco\", premette il grilletto, evidentemente ignaro del rischio a cui poteva andar incontro: lo sparo a salve, anche se privo di pallottola, cre\u00f2 una pressione tale sul cranio, per la quale dei frammenti ossei si conficcarono nel cervello.\nL'attore venne subito trasportato al Beverly Hills Medical Center, dove fu sottoposto ad un delicato intervento chirurgico, durato 5 ore, al termine del quale venne trasferito in sala di rianimazione in stato di coma. Il 18 ottobre, dopo sei giorni di agonia, Jon-Erik Hexum venne dichiarato clinicamente morto dal dottor David Ditsworth, e la madre acconsent\u00ec al prelievo degli organi. Il fatto, e in particolare la donazione del cuore ad un afro-americano di Las Vegas di nome Michael Washington, ispir\u00f2 James Parriot, il creatore di \"Voyagers! - Viaggiatori del tempo\", per il film \"Heart Condition\". Dopo il prelievo d'organi, Jon-Erik Hexum fu cremato e le sue ceneri vennero sparse dalla madre nell'oceano Pacifico, vicino ad una spiaggia dove il figlio amava fare jogging.\nLe registrazioni del telefilm \"Cover Up\" ripresero dopo quattro settimane dalla morte di Hexum con un episodio che conteneva un omaggio all'attore scomparso, il cui personaggio venne \u201cfatto morire\u201d in azione e sostituito da un nuovo protagonista, interpretato dall'attore britannico Antony Hamilton. La serie venne per\u00f2 cancellata dopo una sola stagione.\nVita privata.\nJon-Erik Hexum ebbe delle relazioni con le attrici Heather Thomas e Emma Samms e con la cantante Elizabeth Daily (sua partner all'epoca della morte).\nDoppiatori italiani.\nNelle versioni in italiano dei suoi film, Jon-Erik Hexum \u00e8 stato doppiato da:"}
{"id": "2619803", "revid": "1310927", "url": "https://it.wikipedia.org/wiki?curid=2619803", "title": "Centre d'Esports l'Hospitalet", "text": "Il Centre d'Esports l'Hospitalet, \u00e8 una societ\u00e0 calcistica con sede a L'Hospitalet de Llobregat, in Catalogna, in Spagna. \nGioca nella \"Segunda Divisi\u00f3n B\", la terza serie del campionato spagnolo.\nCollegamenti esterni.\n Sito ufficiale"}
{"id": "2619810", "revid": "27470688", "url": "https://it.wikipedia.org/wiki?curid=2619810", "title": "Guerra di indipendenza", "text": ""}
{"id": "2619811", "revid": "27470701", "url": "https://it.wikipedia.org/wiki?curid=2619811", "title": "Guerre di indipendenza", "text": ""}
{"id": "2619815", "revid": "59785", "url": "https://it.wikipedia.org/wiki?curid=2619815", "title": "Salamina", "text": ""}
{"id": "2619818", "revid": "125931801", "url": "https://it.wikipedia.org/wiki?curid=2619818", "title": "Paranormal Activity", "text": "Paranormal Activity \u00e8 un film del 2007 montato, fotografato, prodotto, scritto e diretto da Oren Peli.\nTrama.\nSan Diego. Micah e Katie sono due giovani fidanzati che convivono in una villetta. Durante la loro convivenza si manifestano strani eventi, come inspiegabili e inquietanti rumori notturni ed oggetti lasciati su un mobile e ritrovati sul pavimento. Katie rivela quindi di essere tormentata da quando aveva otto anni da una invisibile ed opprimente entit\u00e0, che lei concepisce come una \"presenza\" paranormale. Sempre all'et\u00e0 di 8 anni, la sua casa \u00e8 andata a fuoco facendo perdere a lei e alla sua famiglia qualsiasi effetto personale. Micah, prima scettico, ma ora allarmato, decide dunque di comprare una videocamera per riprendere ci\u00f2 che accade durante la notte.\nInizialmente si verificano bizzarri avvenimenti, come il lieve muoversi della porta della camera da letto. Con il susseguirsi delle notti, accadono fatti sempre pi\u00f9 insoliti. La giovane coppia decide cos\u00ec di chiedere aiuto a un medium, il quale deduce che la presenza non sia un semplice spirito o fantasma, bens\u00ec un vero e proprio demone, consigliando loro di contattare un demonologo suo conoscente. Quando questo viene contattato, la coppia scopre che \u00e8 partito e che deve aspettare parecchi giorni prima del suo ritorno. Un giorno Micah, impaziente, porta a casa una tavoletta Ouija (nonostante il medium avesse ordinato loro di non farlo assolutamente), e quando la coppia esce di casa, questa si muove formando delle parole e strane incisioni, per poi prendere fuoco. Dopodich\u00e9 Micah ha l'idea di cospargere di polvere di talco alcune parti del pavimento della casa, in modo che i giovani possano constatare se, durante la notte, tale presenza cammini nei corridoi; avvenimento che effettivamente si verifica. Alla fine di tale avvenimento, cercando la fonte dei rumori notturni, trovano in soffitta una vecchia foto di Katie.\nLa ventesima notte si giunge all'apice delle attivit\u00e0 paranormali: Katie viene trascinata gi\u00f9 dal letto e per tutto il corridoio da una forza invisibile, lasciandole una strana escoriazione sulla schiena. Il giorno dopo la presenza \u00e8 sempre pi\u00f9 forte, tanto che riesce a strappare una foto ritraente Katie e Micah e Katie, terrorizzata, avverte la presenza che gli respira addosso e la fissa. La coppia decide allora di lasciare la casa, ma all'ultimo momento Katie, sotto una strano tipo di ipnosi e quasi in trance, dice a Micah di rimanere a casa poich\u00e9 sarebbe andato tutto bene. Proprio quella notte, per\u00f2, il demone si impossessa per la seconda volta del corpo di Katie, che si sveglia e fissa Micah che dorme per diverse ore, ripresa dalla telecamera. Poi scende al piano di sotto ed inizia a gridare. Micah si sveglia e la raggiunge. La videocamera \u00e8 sempre sul cavalletto in camera da letto e fa soltanto sentire i rumori che provengono dal piano di sotto. Le urla ad un certo punto cessano. Poco dopo si sente qualcuno che sale pesantemente le scale. Il corpo di Micah viene scagliato brutalmente verso la videocamera. Subito dopo Katie arriva nella camera con i vestiti macchiati di sangue e, carponi, dopo aver controllato il fidanzato, si scaglia con la faccia alterata contro la telecamera. Viene rivelato agli spettatori che la polizia trover\u00e0 il cadavere di Micah qualche giorno dopo, mentre resta un mistero dove si trovi Katie.\nProduzione e distribuzione.\nIl 14 ottobre 2007 e il 18 gennaio 2008 la pellicola, girata nello stile di falso documentario, viene proiettata rispettivamente allo Screamfest Film Festival e allo Slamdance Film Festival, ma viene distribuito nelle sale statunitensi solamente a partire dal 9 ottobre 2009 diventando un caso cinematografico: costato poco pi\u00f9 di 15.000 dollari, in poche settimane ha toccato quota 108 milioni di dollari di incassi. Per il basso budget utilizzato, i due protagonisti furono pagati solo 500 dollari ciascuno; tuttavia, visto il successo del film, Katie e Micah sono stati in seguito dovutamente ricompensati. Attualmente l'incasso \u00e8 pari a 193 milioni di dollari. Il lungometraggio \u00e8 stato interamente girato nell'abitazione del regista Peli in soli dieci giorni.\nVersioni del film.\nEsistono diverse versioni del film. Ad esempio, la scena finale del film mostrata nei cinema di tutto il mondo, non \u00e8 la stessa che venne proiettata a Screamfest e Burbank.\nVersione originale.\nIl montaggio originale del film, che venne spedito ai potenziali distributori, conteneva sette minuti in pi\u00f9. Diverse scene presenti nel film erano assenti, come ad esempio il momento in cui Katie scopre che le sue chiavi erano finite sul pavimento o quando i protagonisti trovano il vetro della cornice con la loro foto danneggiata. Questa versione per\u00f2 contiene delle scene assolutamente inedite al pubblico, come un montaggio video di una ragazza posseduta (la cui storia su Internet era stata letta nel film da Micah) che masticava parti del suo corpo, o scene in cui Katie vomitava del sangue.\nNel finale originale non viene inizialmente rivelata l'uccisione di Micah di fronte alla telecamera, ma vede Katie ritornare nella stanza da letto dal piano di sotto, con in mano un coltello e macchie di sangue sul suo vestito. Si siede poi sul letto e cade immediatamente in uno stato catatonico. Intorno alle 6:15, suona la sveglia di Micah. Verso l'ora di pranzo, circa le 13:55, l'amica di Katie, Amber, chiama a casa e arriva circa verso le 21:00, scoprendo il corpo ormai senza vita di Micah al piano di sotto. Dopo circa 30 minuti arriva la polizia che vede Katie dondolare sul letto con un coltello nelle mani. Uno dei poliziotti la persuade nel lasciare il coltello, ma Katie, in stato confusionale dopo che il demone ha abbandonato il suo corpo, non obbedisce e chiedendo di Micah si avvicina sempre pi\u00f9 verso di loro, finch\u00e9 non viene esploso un colpo di pistola. Il film finisce con la polizia che scopre la cassetta della telecamera. Questo finale \u00e8 stato poi cambiato su suggerimento di Steven Spielberg.\nSeconda versione.\n\u00c8 la versione vista nei cinema, ovvero in cui Katie risale le scale, scaraventa Micah verso la telecamera e si mette carponi avvicinandosi al corpo del fidanzato per poi scagliarsi, con faccia malvagiamente alterata, contro la telecamera. Si tratta del finale suggerito da Steven Spielberg.\nTerza versione.\nEsiste una terza versione del film edita su DVD e Blu-ray Disc. In questa versione Katie ritorna nella stanza da letto dopo le urla angoscianti di lei e Micah che si udivano dal piano di sotto. Con s\u00e9 tiene in mano un coltello ed \u00e8 sporca di sangue. Successivamente chiude a chiave la porta della camera, si avvicina alla telecamera con un sorriso quasi compiaciuto e si taglia la gola.\nPolemiche.\nNegli USA il film \u00e8 siglato dalla R di \"Restricted\", ossia riservato ai minorenni accompagnati. Nel Regno Unito \u00e8 vietato dai 15 anni in gi\u00f9; in Germania e nei Paesi Bassi si pu\u00f2 vedere solo a partire dai 16 anni.\nIn occasione delle proiezioni nelle sale italiane nel febbraio 2010, il film non ha ricevuto alcun divieto da parte della commissione di censura cinematografica. Ci\u00f2 ha causato l'insorgere delle associazioni per la tutela dei minori ed il Codacons, che hanno chiesto a gran voce di vietare la visione del film ai minori di 18 anni, richiesta caldeggiata dall'ex ministro per le attivit\u00e0 culturali Sandro Bondi.\nSotto accusa anche i passaggi dei trailer del film in orari di fascia protetta.\nCritica.\nSul sito Rotten Tomatoes ha ottenuto l'82% di approvazione.\n\u00ab\u00c8 una gran boiata, una scemenza pazzesca che non fa nemmeno paura. \u00c8 stato solo un fenomeno pubblicitario.\u00bb Sono queste le parole spese da Dario Argento nei confronti del fenomeno Paranormal Activity durante l'incontro con i giornalisti nell'ambito dell'ottava edizione del Florence Korea Film Fest, rassegna di cinema sud coreano svolto a Firenze dal 12 al 20 marzo 2010.\nSerie.\nIl film ha dato inizio a una lunga serie di seguiti, alcuni dei quali rappresentano prequel.\nOrdine di uscita:\nOrdine cronologico nella finzione:"}
{"id": "2619819", "revid": "1543377", "url": "https://it.wikipedia.org/wiki?curid=2619819", "title": "Nazionale di calcio femminile dell'Uruguay", "text": "La nazionale di calcio femminile dell'Uruguay \u00e8 la rappresentativa calcistica femminile dell'Uruguay ed \u00e8 posta sotto l'egida della Asociaci\u00f3n Uruguaya de F\u00fatbol.\nIn base alla classifica emessa dalla F\u00e9d\u00e9ration Internationale de Football Association (FIFA) il 12 luglio 2019, la nazionale femminile occupa il 75\u00ba posto del FIFA/Coca-Cola Women's World Ranking, perdendone uno rispetto alla classifica redatta il 29 marzo 2019, e 9\u00ba posto tra le sole nazionali CONMEBOL.\nCome membro della Confederaci\u00f3n sudamericana de F\u00fatbol (CONMEBOL) partecipa a vari tornei di calcio internazionali, come al Campionato mondiale FIFA, al Campionato sudamericano di calcio femminile, ai Giochi olimpici estivi e ai tornei a invito come l'Algarve Cup o la Cyprus Cup."}
{"id": "2619825", "revid": "1543377", "url": "https://it.wikipedia.org/wiki?curid=2619825", "title": "24 Ore di Le Mans 1982", "text": "La 24 Ore di Le Mans 1982 \u00e8 stata il 50\u00ba \"Grand Prix d'Endurance\" e si \u00e8 svolta il 19 e 20 giugno 1982. La gara era valida anche come quarto appuntamento del Campionato mondiale Endurance 1982.\nContesto.\nPer la stagione agonistica 1982 la FIA aveva introdotto una nuova classificazione dei Gruppi che vedeva i nuovi N, A, B e C sostituire i vecchi Gruppo 1, 2, 3, 4, 5 e 6 e per quell'anno le nuove auto avrebbero preso punti per il campionato costruttori, mentre quelle appartenenti ai vecchi raggruppamenti avrebbero preso punti solo per il neonato campionato piloti. Alla maratona francese partecipano vetture GT e sportprototipi, quindi erano ammesse auto appartenenti ai Gruppi B e C oppure 4, 5 e 6. Erano inoltre ammesse le vetture Granturismo che rispettavano i regolamenti dell'IMSA: GTO e GTX.\nLa Porsche aveva varato la sua nuova auto per il Gruppo C, la 956, progettata per rinverdire i fasti della 936 dominatrice della fine degli anni settanta e l'aveva iscritta alla 6 Ore di Silverstone (la seconda gara del mondiale Endurance) e testata a fondo al banco prova e sul Circuito Paul Ricard con lo scopo di svilupparla al meglio ed eliminarne i difetti di giovent\u00f9; una volta deliberata la versione a bassa resistenza aerodinamica aveva costruito i tre telai per questa gara, tenendo come vettura di scorta l'esemplare che aveva sottoposto allo sviluppo ed aveva esordito nella gara inglese..\nLa squadra ufficiale Porsche si affid\u00f2 a un gruppo di piloti veloci ed esperti: Jacky Ickx e Derek Bell sulla vettura numero 1, Jochen Mass e Vern Schuppan sulla numero 2 e gli americani Hurley Haywood e Al Holbert sulla terza. J\u00fcrgen Barth fu iscritto come terzo pilota su tutte e tre le vetture, ma in realt\u00e0 si mise al volante solo della terza.\nGli avversari pi\u00f9 accreditati dello squadrone tedesco erano i piloti della Squadra Lancia Corse, che schier\u00f2 le sue LC1 nella versione con il muso convesso dotato di fari e con un'ala posteriore specifica, configurazione dotata di minore deportanza e maggior penetrazione, alla ricerca della velocit\u00e0 massima sul lunghissimo rettilineo dell'Hunaudi\u00e8res. Nonostante lo svantaggio di potenza, gli italiani non erano soggetti alle limitazioni di consumo che caratterizzavano le vetture di Gruppo C, costrette a un ritmo di gara conservativo ed un peso di 150\u00a0kg circa inferiore (per regolamento 700\u00a0kg contro 850\u00a0kg), oltre a maggiori libert\u00e0 per l'aerodinamica e l'effetto suolo. Gli equipaggi Lancia erano composti da Patrese/Ghinzani/Heyer sulla vettura n\u00ba50 e Alboreto/Fabi/Stommelen sulla vettura n\u00ba51.\nAveva l'obiettivo di vincere anche la Zakspeed, che schierava le Ford C100 ufficiali, vettura che aveva esordito l'anno prima a Brands Hatch con Alain De Cadenet e Desir\u00e8 Wilson, ma poi passata per decisione della casa americana in gestione alla filiale tedesca che aveva fatto apportare molte moodifiche al tecnico Tony Southgate.\nSull'onda della vittoria del 1980, la Automobiles Jean Rondeau si schier\u00f2 in massa alla gara, ma dovette prudenzialmente rinunciare alla sua nuovissima \"M482\", in quanto l'aerodinamica ad effetto suolo di questa vettura non si sposava bene con il telaio e aveva gi\u00e0 provocato cedimenti durante la precedente 6 Ore di Silverstone. Vennero comunque iscritte 6 vetture: due M379-Cosworth DFV affidate ai clienti \"Jacky Haran\" e \"Primagaz\" e quattro M382-Cosworth DFL, vetture anch'esse al debutto sul Circuit de la Sarthe, di cui le tre \"ufficiali\" col 3,9 litri e quella clienti di Christian Bussi col 3,3 litri\nAltri contendenti del Gruppo C erano le Porsche 936 con carrozzeria coup\u00e9 del Joest Racing e dei fratelli Kremer, le WM-Peugeot, le Aston Martin-Nimrod ufficiali, le Sauber SHS C6, e le nuove Lola T610 e Mirage M12-Cosworth, (in realt\u00e0 costruita dalla Tiga), la URD (una piccola casa tedesca specializzata nelle \"sport 2 litri\" per tem privati), le March 82G a motore Chevrolet, la giapponese Dome RC82 (adattamento della \"RL\" del 1979), la britannica Grid-Ford. Tutte vetture che, a parte la Aston Martin, non lasceranno alcuna impronta alla gara che non termineranno.\nDa segnalare anche due curiose partecipazioni: la Cougar di Yves Courage, piccola casa di Le Mans che sar\u00e0 protagonista nel ventennio successivo (cambiando il nome in \"Courage\") e la Lola-De CAdenet LM del Dorset Racing, costruita dotando di tetto una vecchia Lola T380 che aveva esordito in versione \"spider\" nel lontsno 1975 per il team di Alain De Cadenet, qui iscritto al volante della Grid e che si dichiar\u00f2 non coinvolto in quella estemporanea realizzazione.\nCome gi\u00e0 da molti anni accadeva, la Ferrari non schier\u00f2 vetture ufficiali, ma quattro squadre private iscrissero le loro 512 BB/LM nella categoria IMSA GTX: la \"Prancing Horse Farm Racing\", la \"Scuderia Pozzi - Ferrari France\", la NART e la \"T-Bird SwapShop\".Il numero totale dei partenti fu di 55 vetture.\nQualifiche.\nPur in presenza di vetture nuove, alla loro seconda gara, sulle prestazioni e sull'affidabilit\u00e0 delle vetture tedesche pochi nutrivano dubbi, infatti Jacky Ickx ottenne la pole position, seguito dal compagno di squadra Jochen Mass e dalla Porsche 936C del \"Belga Team\" gestito da Reinhold Joest.\nErano invece le velocissime LC1 a destare dubbi sulla propria capacit\u00e0 di reggere sulla distanza dopo essersi qualificate in quarta e quinta posizione, ci\u00f2 anche per le negative esperienze precedenti delle \"Montecarlo\" dotate dello stesso motore. La \"Mirage M12\" di Mario e Michael Andretti (l'unica effettivamente portata in pista, nona in griglia) venne squalificata a meno di 20 minuti dalla partenza per una irregolarit\u00e0 tecnica per la posizione dei radiatori dell'olio, non si sa se sfuggita nelle verifiche pre-gara o dovuta a modifiche successive, non fu mai chiarito). Non riusc\u00ec a qualificarsi l'unica Gruppo B iscritta, la Porsche 930 dei francesi Raymond Touroul, Alain Gadal e Jean-Yves Gadal: il loro tempo di 4:18,810 fu di oltre 4 secondi pi\u00f9 lento di chi li precedeva\nLe Ford C100, le Rondeau e le SHS, invece si trovarono alle prese con enormi problemi del motore Ford Cosworth che nella versione \"DFL\" da 3,9 litri procurava tali vibrazioni da mettere in crisi anche l'affidabilit\u00e0 delle altre parti della vettura.\nGara.\nLe Porsche presero regolarmente la testa con Jochen Mass a guidare il gruppo con un certo margine davanti ai compagni di marca, che si scambiarono ripetutamente la posizioni con i loro inseguitori, rappresentati dalle Ford C100, dalla WM, dalla Lola, dalla Kremer-Porsche e dalla Sauber SHS C6, mentre le Lancia, si trovarono subito attardate entrambe da problemi alla pompa della benzina. Partito dai box, Brian Redman si lanci\u00f2 in una furiosa rimonta a bordo della sua Lola T610 portandosi dopo un'ora di gara al decimo grazie anche alla velocit\u00e0 di punta della sua auto, la pi\u00f9 elevata dopo quella fatta segnare dalle Porsche 956: sfortunatamente, la sua auto esaur\u00ec il carburante lungo il rettilineo dell'Hunaudi\u00e8res dopo due ore e mezza di gara. Intanto Alboreto rimase fermo per un'ora lungo il circuito prima di riuscire a riportare l'auto ai box, mentre Patrese perse quasi un'ora ai box per risolvere il problema: dopo solo un'ora di gara le due Lancia erano 52\u00aa e 53\u00aa e avevano percorso un solo giro.\nGrazie ai minori consumi e a una sosta in meno ai box, la Rondeau di Fran\u00e7ois Migault e Gordon Spice guid\u00f2 la gara dalla seconda alla quarta ora dopodich\u00e9 la classifica vide in testa la Ford C100 di Manfred Winkelhock, seguita dalle Porsche 956 ufficiali di Haywood/Holbert e Icks/Bell, Migault/Spice/Lapeyre erano al 4\u00ba posto con la Rondeau M382 e dopo di loro venivano l'altra \"Ford C100\" di Klaus Ludwig/Marc Surer e la \"WM P82\" di Michel Pignard e Didier Theys. Alla quinta ora problemi alla trasmissione trattennero ai box la \"C100\" in testa, che cedette il comando alla Porsche n\u00ba3 che lo mantenne fin quasi alla mezzanotte, quando l'esplosione di uno sportello la costrinse ai box.\nAlle 01:30, la Rondeau di Migault e Spice, in quel momento in testa, si ritir\u00f2 per problemi elettrici al motore e alle 02:00, dopo dieci ore di corsa, al comando c'era la Porsche 956 di Ickx/Bell, seguita da quelle dei compagni di squadra Mass/Schuppan e Haywood/Holbert, dalla Porsche 936C di Wollek e i fratelli Martin e dal prototipo Aston Martin del team \"Viscount Downe Racing\" pilotato da Mallock/Phillips/Salmon.\nDurante la notte molte vetture oltre alla Rondeau ebbero problemi: la Porsche n\u00ba3 ebbe seri problemi a una sospensione, dovette sostituire un cuscinetto ruota e perse posizioni, la C100 di Ludwig e Surer si ritir\u00f2 per lo stesso problema della Rondeau, mentre l'altra C100 di Winkelhock/Niedzwiedz abbandon\u00f2 la gara per rottura del motore. Per quanto riguarda le Lancia, Alboreto, Fabi e Stommelen continuarono a gareggiare fino alla mezzanotte, salvo ritirarsi col motore esploso mentre erano al 26\u00ba posto, mentre Patrese, Ghinzani e Heyer tennero un ritmo forsennato fino verso le 05:00, prima di fermarsi per la rottura del turbocompressore quando viaggiavano al 22\u00ba posto: con i maggiori concorrenti che non erano sopravvissuti alla notte, la squadra Porsche ebbe via libera verso il traguardo e doveva solo temere eventuali problemi di affidabilit\u00e0.\nAlle 07:00 la classifica vedeva Ickx/Bell al comando con un vantaggio di 4 giri su Mass/Schuppan e di 6 giri sulla \"936C\" del Belga Team. Dietro di loro ancora la Aston Martin guidata da Ray Mallock, la Ferrari 512 BB/LM della NART, che guidava la classe IMSA GTX, e la Porsche 935 K3 di Cooper/Smith/Bourgoignie al comando in Gruppo 5.\nAlle 11:30 nessuna novit\u00e0 in testa alla corsa: primi Ickx/Bell, secondi Mass/Schuppan con un ritardo ora di 3 giri, terza la \"936C\" del Belga Team, che per\u00f2 perdeva terreno, quarta la Porsche n\u00ba3 in rimonta, seguita da un terzetto di IMSA GTX: la Porsche 935/78-81 \"Moby-Dick\" della John Fitzpatrick Racing, la Ferrari NART e la \"935\" del Cooke Racing, mentre la Aston Martin \"Viscount Downe Racing\" era scesa all'ottavo posto per colpa di un problema alle valvole del motore che aveva reso il loro V8 in un motore a 7 cilindri.\nA due ore dalla fine la Porsche n\u00ba3 super\u00f2 la vettura del Belga Team, in vistoso rallentamento e che da l\u00ec a mezz'ora si sarebbe ritirata, ma non solo i belgi ebbero una cocente delusione, anche il NART ebbe problemi sulla sua Ferrari tali da rallentarla e farle perdere anche la seconda posizione nella sua classe a un'ora e mezza dalla fine. Ora la squadra ufficiale Porsche si preparava alla tripletta finale rallentando le sue vetture per scongiurare rotture in dirittura d'arrivo e senza ulteriori patemi sfil\u00f2 in parata sotto la bandiera a scacchi in mezzo all'invasione della folla.\nDa segnalare la vittoria nella classe IMSA GTO della \"Porsche 924 Carrera GTR\" guidata da Jim Busby, Doc Bundy e Marcel Mignot: iscritta dal team BF Goodrich, la vettura ha completato la gara usando solo 5 pneumatici radiali stradali del produttore che finanziava l'impresa. La Porsche vinse cos\u00ec vinto tutte le classi cui aveva partecipato: l'assoluto e il gruppo C con la 956 ufficiale, i'IMSA GTX con la Porsche 935 di Fitzpatrick Hobbs, il gruppo 5 con la 935 del teasm Ivey l'IMSA GTO con la 924 citata ed anche il Gruppo 4 con l'unica Porsche 934. Unico neo fu la non qualificazione della Porsche 930 gruppo B, la vettura che con i punti ottenuti al Nurburgring porter\u00e0 alla Porsche un insperato titolo marche.\nLe Ferrari 512 BB/LM ebbero risultati contrastanti: quella della \"Prancing Horse Farm Racing\" guidata da Dieudonn\u00e9, Baird e Libert termin\u00f2 la corsa in sesta posizione assoluta e terza della classe IMSA GTX, quella della Scuderia N.A.R.T. pilotata da Alain Cudini, John Morton e John Paul jr. termin\u00f2 nona assoluta e quarta di classe, dopo aver avuto i problemi di cui abbiamo gi\u00e0 detto.\nLe altre due Ferrari si ritirarono durante la quarta (quella della \"T-Bird SwapShop\") e la quinta ora di gara (quella della \"Scuderia Pozzi - Ferrari France\")."}
{"id": "2619828", "revid": "330270", "url": "https://it.wikipedia.org/wiki?curid=2619828", "title": "Lyle Wheeler", "text": ""}
{"id": "2619830", "revid": "330270", "url": "https://it.wikipedia.org/wiki?curid=2619830", "title": "Lyle Reynolds Wheeler", "text": ""}
{"id": "2619839", "revid": "84426675", "url": "https://it.wikipedia.org/wiki?curid=2619839", "title": "Favole di Esopo", "text": ""}
{"id": "2619844", "revid": "114447047", "url": "https://it.wikipedia.org/wiki?curid=2619844", "title": "Golfo Saronico", "text": "Il Golfo Saronico o Golfo di Egina (in greco: \u03a3\u03b1\u03c1\u03c9\u03bd\u03b9\u03ba\u03cc\u03c2 \u03ba\u03cc\u03bb\u03c0\u03bf\u03c2, Saronik\u00f3s k\u00f3lpos) (il suo nome deriva da Sarone mitico re di Trezene, che anneg\u00f2 nel lago Psifaei (oggi Psifta)) \u00e8 un ampio golfo sulla costa orientale della Grecia, aperto alle acque del mar Egeo, situato nel lato orientale dell'istmo di Corinto. L'area urbana di Atene e il porto del Pireo, come l'aeroporto internazionale di Eleftherios Venizelos, si trovano a nord-est del golfo. Salamina (96 km\u00b2), Egina (87,41 km\u00b2), Poros (49,5 km\u00b2) e Spetses (27,1 km\u00b2) sono le principali isole presenti nel golfo.\nGeografia.\nIl golfo comprende le isole di Egina, Salamina, e Poros insieme con isole minori Patroklou e Fleves. Il porto del Pireo, porto di Atene, si trova sulla costa nord-orientale del golfo. Il sito dell'ex-Aeroporto di Atene-Ellinikon \u00e8 anche nel nord-est.\nSpiagge linea gran parte della costa del golfo da Poros a Epidauro, Galataki a Kineta e da Megara a Eleusi e dal Pireo fino a Anavyssos. Area urbana di Atene 'avvolge il nord e le coste orientali di questo golfo. Sul golfo si aprono le baie di Falero ed Elfsina a nord, di Cencrea a nord-ovest e di Sofiko ad est. I fiumi principali che sfociano nel golfo sono il Loutro e il Cefiso.\nGeologia.\nIl vulcano di Methana si trova a sud-ovest, Egina e Poros. Methana \u00e8 anche il pi\u00f9 giovane centro vulcano pi\u00f9 attivo e costituisce l'estremit\u00e0 nord-occidentale dell'arco cicladico di vulcani attivi, che comprende le isole di Milo, Santorini e Nisiro. Un istituto idropatico a Methana fa uso delle acque sulfuree che sgorgano nella zona. L'ultima eruzione \u00e8 stata di un vulcano sottomarino a nord di Methoni nel XVII secolo.\nLinee di faglia dominano soprattutto nella parte nord-occidentale. Un terremoto di magnitudo 4.9 della scala Richter tuon\u00f2 il Golfo Saronico il Lunedi, 4 gennaio 2005. Il suo tremori si sono fatti sentire a Egina e Nafplion e, per quanto Kalamata. \u00c8 avvenuto alle 16:00 (UTC), 18:00 ora locale (BNST).\nEconomia.\nIl Golfo ha raffinerie di petrolio in tutta la parte settentrionale tra Corinto ed Eleusi ad Agioi Theodoroi, Aspropyrgos, Skaramangas e Keratsini. Le navi passano lo stretto tra Salamina e Perama. La produzione totale della regione \u00e8 una delle pi\u00f9 grandi in Grecia, la maggior parte del petrolio viene esportato. "}
{"id": "2619847", "revid": "288268", "url": "https://it.wikipedia.org/wiki?curid=2619847", "title": "Siemens Optiguide", "text": ""}
{"id": "2619850", "revid": "1305772", "url": "https://it.wikipedia.org/wiki?curid=2619850", "title": "T-Shirt (singolo)", "text": "T-Shirt \u00e8 un brano musicale della cantante pop e R&amp;B americana Shontelle, estratto come primo singolo dal suo album di debutto \"Shontelligence\". \u00c8 il suo secondo singolo dopo \"Roll It\", registrato in collaborazione con Rihanna e J-Status e pubblicato nel 2007.\nIl video musicale del brano \u00e8 stato diretto da Mike Ruiz e si svolge a casa della cantante. Sul divano c'\u00e8 la t-shirt del suo partner che adesso \u00e8 molto lontano. Tutto il video vede la cantante molto malinconica e piuttosto stanca della mancanza del fidanzato. Il video termina con il ritorno del ragazzo dal suo viaggio e Shontelle sorride."}
{"id": "2619858", "revid": "104864", "url": "https://it.wikipedia.org/wiki?curid=2619858", "title": "Autobus guidato", "text": "Gli \"autobus guidati\" sono mezzi di trasporto del trasporto pubblico locale. Gli \"autobus guidati\" sono mezzi simili o derivanti dai classici autobus. Gli \"autobus guidati\" mantengono la traiettoria costante per mezzo di diverse tecniche rendendo superfluo il continuo intervento umano sul volante. L'obiettivo di questi sistemi \u00e8 di avvicinare la qualit\u00e0 del servizio ai sistemi classici a guida vincolata su rotaia. \nEsistono diverse soluzioni tecniche:\nIn base alla realizzazione possono definirsi servizi Bus Rapid Transit.\nIl Translohr e il Bombardier Guided Light Transit sono anche definiti \"tranvie su gomma\"."}
{"id": "2619861", "revid": "287204", "url": "https://it.wikipedia.org/wiki?curid=2619861", "title": "Sh2-241", "text": "Sh2-241 \u00e8 una nebulosa a emissione, visibile nella costellazione dell'Auriga.\nLa nebulosa si individua nella parte meridionale della costellazione, al confine coi Gemelli; la sua individuazione \u00e8 facilitata dalla presenza della stella , da cui ci si sposta per 5\u00b0 in direzione WNW. La sua declinazione moderatamente settentrionale fa s\u00ec che essa possa essere osservata agevolmente da entrambi gli emisferi celesti, sebbene gli osservatori dell'emisfero boreale siano pi\u00f9 avvantaggiati; il periodo in cui raggiunge la pi\u00f9 alta elevazione sull'orizzonte \u00e8 compreso fra i mesi di ottobre e febbraio.\nLa nebulosa possiede un nucleo brillante a cui \u00e8 connessa una regione meno luminosa, verso sudovest; la stella responsabile della ionizzazione dei gas sembra essere una stella blu di classe spettrale O9V, nota come LSV+30\u00a031. La presenza di getti di gas ad alta velocit\u00e0 che fuoriescono dalla nube fanno intendere che la regione sia la sede di massicci fenomeni di formazione stellare; questi getti sarebbero sospinti all'esterno dall'azione di stelle massicce poste nelle regioni pi\u00f9 profonde della nube. La distanza non \u00e8 stata ben definita: secondo alcuni studi si aggirerebbe sui 4700 parsec, mentre secondo altri la distanza sarebbe leggermente inferiore, sui 4500 parsec; in entrambi i casi, la nube viene a trovarsi sul Braccio di Perseo."}
{"id": "2619865", "revid": "110157", "url": "https://it.wikipedia.org/wiki?curid=2619865", "title": "F2i", "text": "F2i, acronimo di Fondi Italiani per le Infrastrutture, \u00e8 una Societ\u00e0 di gestione del risparmio italiana (F2i SGR S.p.A.).\n\u00c8 il maggiore gestore indipendente italiano di fondi infrastrutturali, con asset in gestione per circa 5 miliardi di euro.\nStoria.\nF2i nasce il 23 gennaio 2007 su iniziativa di Cassa Depositi e Prestiti, il sistema delle fondazioni bancarie, UniCredit e Intesa Sanpaolo. Nel maggio 2008 conclude la sua prima acquisizione, entrando con il 15,7 % in Alerion Clean Power S.p.A.(la quota verr\u00e0 poi ceduta nel dicembre 2017).\nSuccessivamente assume partecipazioni in Enel Stoccaggi (la quota, del 49%, verr\u00e0 ceduta a febbraio 2012) e Infracis (26 %).\nA febbraio 2009 chiude la raccolta del Primo Fondo, che arriva ad avere una dote di 1,85 miliardi di euro e diventa azionista di HFV (49,8 %), Interporto Rivalta Scrivia (22,7 %) ed Enel Rete Gas (80 %), tramite F2i Reti Italia S.r.l., per un totale complessivo di 550 milioni di euro di partecipazioni.\nNel luglio 2010, attraverso F2i Rete Idrica Italiana S.p.A., assume il 24 % di San Giacomo S.r.l., azionista al 100 % di IREN Acqua (all\u2019epoca Mediterranea delle Acque), per la creazione di un polo che investir\u00e0 nelle reti idriche sfruttando la liberalizzazione del settore: le restanti quote sono detenute da Iren. La partecipazione \u00e8 successivamente salita al 40%.\nAd ottobre 2010 F2i acquista per 150 milioni di euro il 65 % di GESAC, societ\u00e0 di gestione dell'Aeroporto di Napoli-Capodichino ed il 54 % di Software Design, societ\u00e0 specializzata in software per aeroporti. Nell\u2019ottobre 2017 F2i incrementer\u00e0 la sua quota in GESAC, portandola all\u201987%.\nA dicembre 2010, F2i insieme a Finavias S.r.l. (gruppo AXA) acquista per 255 milioni di euro il 100 % del capitale di E.ON Rete, societ\u00e0 del gruppo E.ON che opera nella distribuzione di gas naturale in Italia con circa 600\u00a0000 clienti in 300 comuni e 9\u00a0100 chilometri di rete. Con questa operazione F2i avr\u00e0 50\u00a0000 chilometri di rete gestita, oltre 2,7 milioni di clienti e una quota di mercato del 15,8 %.\nA maggio 2011 il consorzio formato da F2i (87,5 %) e Intesa Sanpaolo (12,5 %) ha rilevato il 100 % di Metroweb, societ\u00e0 di telecomunicazioni che gestisce 330\u00a0000 chilometri di fibra ottica, coprendo un'area con oltre 2,7 milioni di abitanti, prevalentemente nel comune di Milano e parzialmente nel resto della regione Lombardia. Il valore dell'operazione \u00e8 di 436 milioni di euro. La quota verr\u00e0 ceduta a Enel Open Fiber nel 2016.\nIl 6 giugno 2011, F2i in collaborazione con AXA, acquisisce per 772 milioni di euro il 100 % di G6 Rete Gas (di propriet\u00e0 di GDF Suez), attiva nel settore della distribuzione del gas metano, con 990\u00a0000 clienti e 4 miliardi di metri cubi di metano veicolato attraverso 13\u00a0000 chilometri di condutture. Con questa operazione F2i arriva a detenere il 18-20 % del mercato italiano della distribuzione del gas. Nel 2014 gli asset confluiranno in una societ\u00e0 di nuova denominazione, 2i Rete Gas, primo operatore indipendente a livello nazionale.\nIl 29 dicembre 2011 completa l\u2019acquisizione del 29,75% della SEA, societ\u00e0 di gestione degli aeroporti di Milano Malpensa e Linate, e diventa indirettamente azionista della SACBO, societ\u00e0 di gestione dell\u2019Aeroporto di Bergamo Orio al Serio.\nAlla fine del 2012 F2i acquisisce un\u2019ulteriore quota del 14,52% di SEA e investe in SAGAT, societ\u00e0 di gestione dell\u2019Aeroporto di Torino Caselle.\nNel 2013 F2i entra a far parte, come azionista di minoranza, della Aeroporto di Bologna S.p.A., societ\u00e0 di gestione aeroportuale dello scalo omonimo.\nIl 21 ottobre 2014 Vito Gamberale ha rassegnato le proprie dimissioni da Amministratore Delegato in F2i. Nello stesso giorno, il CdA di F2i ha cooptato e successivamente nominato Renato Ravanelli Amministratore Delegato e Carlo Michelini, gi\u00e0 Senior Partner e Chief Investment Officer, Direttore Generale di F2i.\nNell\u2019ottobre 2015 F2i sigla un accordo per la creazione di una joint venture nel settore del fotovoltaico con Enel Green Power, EF Solare, che nel novembre 2016 diviene leader nazionale nel settore del fotovoltaico.\nA marzo 2016 F2i annuncia un accordo per l\u2019acquisizione di una quota del 37,3% di KOS, societ\u00e0 italiana che si occupa della gestione di strutture sanitarie e che segna l\u2019ingresso del fondo nel settore delle infrastrutture sociali.\nNel dicembre del 2016 F2i completa l\u2019acquisizione del 72,5% SO.GE.A.AL., societ\u00e0 di gestione dell\u2019Aeroporto di Alghero-Fertilia.\nNel 2017 F2i investe nuovamente nelle TLC quando, in consorzio con il fondo Marguerite, acquisisce dapprima Infracom e, successivamente, Mc-Link e KPNQWEST Italia, puntando alla creazione di un polo per la banda ultralarga dedicata alle imprese.\nNel novembre 2017 Massimiliano Cesare succede a Leone Pattofatto alla Presidenza. (23)\nAlla fine del 2017 F2i fa il suo ingresso nel settore della produzione di energia elettrica da biomasse vegetali, acquisendo l\u2019intero capitale di San Marco Bioenergie.\nNel 2018 diviene uno dei principali operatori fotovoltaico del settore a livello europeo e leader in Italia, con l\u2019acquisizione dell\u2019intero portafoglio impianti detenuto dal Gruppo Enel.\nNello stesso anno, le acquisizioni nel settore delle TLC confluiscono in una societ\u00e0 di nuova creazione, Irideos, che alla fine dello stesso acquisisce ed integra gli asset di Clouditalia.\nNel luglio del 2018 acquisisce RTR, leader europeo nel settore delle energie rinnovabili da fotovoltaico, e porta a termine la pi\u00f9 grande operazione di M&amp;A nell\u2019energia solare in Europa.\nNell\u2019ottobre 2018, F2i fa il suo ingresso nel settore delle torri di trasmissione del segnale televisivo, lanciando con successo un\u2019OPA su EI Towers attraverso 2i Towers (60% F2i, 40% Mediaset).\nNel novembre 2018, attraverso Farmacie Italiane, societ\u00e0 controllata al 61,2% dal Terzo Fondo F2i, acquisisce il controllo del Gruppo Farmacrimi.\nA dicembre 2018 acquisisce il pieno controllo di EF Solare.\nA giugno 2019 acquisisce, assieme ad EI Towers, Persidera, leader italiano nelle reti di trasmissione del segnale televisivo digitale terrestre.\nNel luglio 2019, attraverso 2i Aeroporti (societ\u00e0 controllata al 51% da F2i, che detiene uno dei maggiori network aeroportuali italiani), acquisisce il 55% di Trieste Airport \u2013 Aeroporto Friuli Venezia Giulia, societ\u00e0 di gestione dell\u2019Aeroporto Ronchi dei Legionari di Trieste.\nNell\u2019agosto 2019 d\u00e0 vita a F2i Holding Portuale, polo destinato a raggruppare le societ\u00e0 controllate nel settore portuale.\nAll\u2019inizio di novembre 2019 cede le proprie quote in Software Design e SIA.\nNel dicembre 2019, attraverso la controllata EF Solare, F2i acquisisce l\u2019operatore solare spagnolo Renovalia Energy Group - proprietario di impianti solari per una potenza complessiva di circa 1.000MW - e diventa leader europeo nel settore.\nAd aprile 2020 acquisisce, attraverso il nuovo fondo Ania F2i, costituito da F2i con l\u2019Associazione Nazionale fra le Imprese Assicuratrici, il 92,5% di Compagnia Ferroviaria Italiana, principale operatore indipendente italiano nel settore del trasporto merci ferroviario. L\u2019operazione segna l\u2019ingresso di F2i in questo nuovo settore.\nNell\u2019ottobre del 2020 F2i SGR, affiancata da Asterion Industrial Partners, perfeziona l\u2019acquisizione di Sorgenia dando vita a un operatore integrato nelle tecnologie per la transizione energetica, con una capacit\u00e0 installata di circa 4.800 Megawatt .\nIl 23 ottobre 2020, F2i ha raggiunto un accordo per l\u2019acquisizione, attraverso F2i Aeroporti 2, di una quota dell\u201980% di Geasar S.p.A., societ\u00e0 di gestione dell\u2019Aeroporto di Olbia Costa Smeralda, da Alisarda S.p.A..\nIl 28 dicembre 2020 ha annunciato di aver siglato un accordo per l\u2019acquisizione del Gruppo MarterNeri, gestore di terminali portuali a Livorno e Monfalcone, che si integreranno alle attivit\u00e0 svolte da F2i Holding Portuale a Carrara, Marghera e Chioggia,dando vita al primo operatore portuale italiano nel settore delle rinfuse, con oltre 7 milioni di merci movimentate annualmente e 7 terminal in gestione.\nAll\u2019inizio del 2021 F2i ha siglato un accordo per la cessione a Cr\u00e9dit Agricole Assurances di una quota del 30% di EF Solare Italia, mantenendo il restante 70% \nHa inoltre siglato un accordo con Edison per la cessione della propria quota (70%) in E2i Energie Speciali \nAzionisti.\nIl capitale sociale di F2i SGR \u00e8 detenuto da 19 soci che comprendono le principali fondazioni italiane di origine bancaria, primari istituti di credito, Casse di previdenza, Fondi pensione, Asset manager e Fondi sovrani.\nPartecipazioni.\nPrimo Fondo F2i.\nAlla data del 13 dicembre 2017, il Primo Fondo F2i \u00e8 stato oggetto di fusione per incorporazione nel Terzo Fondo F2i, che ne ha cos\u00ec ereditato le partecipazioni azionarie in societ\u00e0 operanti in quattro differenti piattaforme infrastrutturali (distribuzione gas, gestione aeroportuale, generazione elettrica da fonte solare, ciclo idrico integrato), leader di mercato nei settori di appartenenza e che si caratterizzano per le ancora importanti opportunit\u00e0 di sviluppo e crescita.\nSecondo Fondo F2i.\nLa dotazione di 1,85 miliardi di F2i \u00e8 stata quasi tutta investita nell'assunzione di partecipazioni, pertanto, nell'ottobre del 2012, viene lanciato il secondo fondo d'investimento, F2i II, con una dotazione iniziale di 575 milioni di euro, con il programma di salire a 1,2 miliardi nei successivi 24 mesi. Nel luglio 2015, al closing del Secondo Fondo F2i, la raccolta supera il target inizialmente fissato, arrivando alla cifra complessiva di 1,24 miliardi di euro.\nTerzo Fondo F2i.\nNel 2017 viene lanciato il Terzo Fondo F2i, il cui primo closing registra una raccolta di circa 3,14 miliardi di euro.\nA novembre 2018, al final closing, la raccolta \u00e8 di circa 3,6 miliardi di euro, dopo l\u2019innalzamento del target massimo, inizialmente fissato a 3,3 miliardi di euro. \nLa nuova raccolta, proveniente in egual misura da investitori italiani ed esteri, ha visto la partecipazione di primari investitori esteri, tra cui fondi previdenziali, fondi sovrani, fondazioni di origine bancaria, compagnie di assicurazione e gestori patrimoniali.\nFonte: f2isgr.it\nFondo Ania F2i (Quarto Fondo).\nA febbraio 2020 \u00e8 stato annunciato il primo closing di un quarto fondo gestito da F2i.\nAsset ceduti.\nAlcune delle acquisizioni di F2i sono state successivamente cedute. Nel dettaglio:"}
{"id": "2619867", "revid": "599013", "url": "https://it.wikipedia.org/wiki?curid=2619867", "title": "Christopher Barry Morris", "text": ""}
{"id": "2619874", "revid": "287204", "url": "https://it.wikipedia.org/wiki?curid=2619874", "title": "Michael Ruscio", "text": "Biografia.\nFiglio degli attori Al Ruscio e Kate Williamson, ha due sorelle che lavorano entrambe nel mondo cinema, Elizabeth come attrice e Nina come scenografa.\nHa curato il montaggio per film come \"Svolta pericolosa\", \"Un pezzo da 20\", \"Trixie\" e \"La prima volta di Niky\". Nel 2001 inizia a lavorare per la serie televisiva della HBO \"Six Feet Under\", curando il montaggio di numerosi episodi, in seguito lavora per altre HBO come \"I Soprano\" e \"In Treatment\". Tra le altre serie televisive per cui a lavorato vi sono \"Cold Case\" e \"Saved\".\nDal 2008 cura il montaggio per la serie televisiva \"True Blood\", per la quale ha vinto un Eddie Awards per il miglior montaggio dell'episodio \"Uno strano incontro\". Ruscio ha avuto alcune esperienze come regista, nel 2005 ha diretto, sceneggiato e prodotto il cortometraggio \"In Order of Appearance\", mentre nel 2009 ha diretto l'episodio \"Tradimenti e complotti\" della seconda stagione di \"True Blood\"."}
{"id": "2619875", "revid": "287204", "url": "https://it.wikipedia.org/wiki?curid=2619875", "title": "Pedro Mendinueta y M\u00fazquiz", "text": "Dal 2 gennaio 1797 al 1803 fu vicer\u00e9 della Nuova Granada. Fu anche cavaliere dell'Ordine di Santiago, ed insignito della Grande Croce di Carlo III.\nGiovent\u00f9.\nMendinueta inizi\u00f2 la carriera militare come cadetto fante nel 1756. Giunse in America per la prima volta nel 1763, incaricato dell'organizzazione delle milizie di Cuba e Porto Rico. Torn\u00f2 nel Nuovo Mondo nel 1782; nel 1783 fece parte dell'esercito di L'Avana. L'anno seguente and\u00f2 in Nuova Spagna ove organizz\u00f2 le milizie urbane e provinciali. Fece ritorno in Spagna nel 1789.\nVicer\u00e9 della Nuova Granada.\nIl 1\u00ba gennaio 1796 fu nominato vicer\u00e9 della Nuova Granada, prendendo il posto di Jos\u00e9 Manuel de Ezpeleta. Ricevette il passaggio di consegne da Ezpeleta il 2 gennaio 1797 a Cartagena de Indias. Entr\u00f2 nella capitale Santa Fe il 18 marzo 1797.\nDurante il suo mandato forn\u00ec acqua alla parte occidentale di Santa Fe, attingendola dal R\u00edo del Arzobispo. Miglior\u00f2 le comunicazioni con Tunja, V\u00e9lez, Carare ed altre citt\u00e0 del nord, migliorando la rete stradale verso il Venezuela.\nFavor\u00ec gli studi scientifici nel vicereame. Nel luglio 1801 ricevette, con grande interesse e stima, il barone Alexander von Humboldt, tedesco, e Aim\u00e9 Bonpland, francese, che stavano viaggiando col permesso della corona spagnola per studiare la flora, la fauna e la geografia dei possedimenti nelle Americhe. La loro intenzione era anche quella di produrre una mappa del Sudamerica a nord del Rio delle Amazzoni. Una mappa del vicereame era una priorit\u00e0 per Mendinueta, che era convinto del fatto che molte delle opere che aveva in mente non fossero implementabili senza una maggiore conoscenza della geografia della colonia.\nJos\u00e9 Celestino Mutis chiese supporto economico al vicer\u00e9 per la costruzione di un osservatorio astronomico. L'osservatorio fu costruito sotto alla supervisione dell'architetto fra' Domingo de Petr\u00e9s tra il 1802 e l'agosto del 1803. Mendinueta riusc\u00ec a farsi mandare dal re gli strumenti. Ordin\u00f2 anche il quarto censimento della popolazione.\nNomin\u00f2 il dottor Miguel de Isla alla cattedra di medicina. Isla insegn\u00f2 teoria anatomica e sezion\u00f2 corpi presso l'ospedale San Juan, inglobando questa tecnica nell'insegnamento della medicina. Mendinueta ordin\u00f2 anche a Jos\u00e9 Celestino Mutis di riorganizzare la facolt\u00e0 di medicina. Questo progetto fu adottato dal governo coloniale nel 1804.\nMendinueta scrisse un esaustivo \"Memoria Sobre el Nuevo Reino de Granada\" (1803). Contest\u00f2 la descrizione negativa della colonia fatta da uno dei suoi predecessori, l'arcivescovo Antonio Caballero y G\u00f3ngora. L'opera, divisa in quattro parti (affari ecclesiastici, amministrazione, finanze ed esercito), \u00e8 un importante descrizione della colonia all'inizio del XIX secolo, poco prima della guerra d'indipendenza. L'opera \u00e8 stata recentemente pubblicata in spagnolo (ISBN 978-0-7734-6566-4, 2003).\nFronteggi\u00f2 un'insurrezione dei neri francesi di Cartagena, che tentarono di uccidere il governatore della citt\u00e0, ed una dei nativi di T\u00faquerres e Guaitarilla. Gli indiani si erano ribellati a causa della pressione fiscale e delle decime. I ribelli avevano ucciso il governatore e l'esattore fiscale. Mendinueta si impegn\u00f2 anche per assoggettare le nuove trib\u00f9 scoperte al giogo spagnolo, e riorganizz\u00f2 il governo di Los llanos.\nSugger\u00ec la costruzione delle sedi vescovili di Santa Fe de Antioquia, V\u00e9lez e Los llanos, ma le richieste si persero nei percorsi burocratici. Disse che nei territori gestiti in precedenza dai gesuiti erano stati fatti pochi progressi dopo la loro espulsione del 1767. Mantenne buone relazioni con la Chiesa, ma non con l'Audiencia.\nTent\u00f2 di aumentare la fornitura di medicine ai poveri, e riorganizz\u00f2 l'ospedale di San Juan de Dios a Bogot\u00e1, effettuando un'ispezione mensile per assicurarsi che i poveri ricevessero le adeguate attenzioni. Si interess\u00f2 allo stesso modo per altri ospedali della colonia. Nel 1801 prese importanti contromisure sanitarie per evitare una nuova epidemia di vaiolo.\nMendinueta aveva una reputazione di gran lavoratore e di uomo con idee avanzate. Studi\u00f2 numerosi progetti per migliorare la colonia, alcuni dei quali non furono implementati. Le recenti guerre con britannici e francesi avevano colpito l'economia e favorito il contrabbando, e la tesoreria pubblica non fu in grado di seguire le sue idee. Come il predecessore Ezpeleta lavor\u00f2 duro per combattere il contrabbando, ma con pochi risultati.\nSupport\u00f2 la fondazione della \"Sociedad Patri\u00f3tica de Amigos del Pa\u00eds\". Il giornale \"El Correo Curioso\" apparve durante il suo mandato. Antonio Nari\u00f1o, un precursore dell'indipendenza colombiana, torn\u00f2 nella colonia con intenti insurrezionalistici. Mendinueta lo fece arrestare, violando una promessa di amnistia che gli era stata fatta (19 luglio 1797).\nRitorno in Spagna.\nQuando termin\u00f2 il mandato di Mendinueta, torn\u00f2 in Spagna il 22 settembre 1803. Nel 1807 fu nominato capo ispettore dei servizi militari, membro del Consiglio Superiore di guerra e consigliere di stato. Fu fatto prigioniero durante l'invasione francese. Nel 1814 fu messo a capo del Consiglio Superiore di Guerra da re Ferdinando VII. Mendinueta si ritir\u00f2 nel 1822, e mor\u00ec nel 1825."}
{"id": "2619876", "revid": "287204", "url": "https://it.wikipedia.org/wiki?curid=2619876", "title": "Etienne Esajas", "text": ""}
{"id": "2619877", "revid": "330270", "url": "https://it.wikipedia.org/wiki?curid=2619877", "title": "Premio Nansen per i Rifugiati", "text": ""}
{"id": "2619878", "revid": "287204", "url": "https://it.wikipedia.org/wiki?curid=2619878", "title": "Pedro Mendinueta y Muzquiz", "text": ""}
{"id": "2619879", "revid": "330270", "url": "https://it.wikipedia.org/wiki?curid=2619879", "title": "Premio Nansen per i rifugiati", "text": ""}
{"id": "2619880", "revid": "330270", "url": "https://it.wikipedia.org/wiki?curid=2619880", "title": "Premio Nansen", "text": ""}
{"id": "2619882", "revid": "695564", "url": "https://it.wikipedia.org/wiki?curid=2619882", "title": "Andy Keir", "text": "Ha curato il montaggio per film come \"Beloved\", \"Marie e Bruce - Finch\u00e9 divorzio non vi separi\", \"Una voce nella notte\", \"Bernard &amp; Doris - Complici amici\", \"Dedication\", \"Niente velo per Jasira\" e molti altri.\nDal 2008 lavora per la serie televisiva \"True Blood\", per la quale ha vinto un Eddie Awards per il miglior montaggio dell'episodio \"Uno strano incontro\"."}
{"id": "2619886", "revid": "18323", "url": "https://it.wikipedia.org/wiki?curid=2619886", "title": "Pedro Mess\u00eda de la Cerda", "text": "Giovent\u00f9 ed inizio carriera.\nPedro Mess\u00eda Corea de la Cerda fu cavaliere della Gran Croce di Giustizia del Sovrano Militare Ordine di Malta, gentiluomo di camera del re e cavaliere commendatore della Chiave d'Oro. Si arruol\u00f2 in marina partecipando alla conquista della Sardegna ed alla riconquista della Sicilia. Nel 1719 prese parte a molte battaglie con gli inglesi.\nEffettu\u00f2 il primo viaggio nelle Indie nel 1720, e l'anno successivo fu coinvolto nella lotta al contrabbando di Cartagena e Portobelo. Nel 1726 fu promosso a tenente di fregata, e nel 1745 a capitano.\nNel 1753, mentre si trovava a Cartagena de Indias a capo di una forza militare per la lotta a corsari e contrabbandieri, incontr\u00f2 il vicer\u00e9, Jos\u00e9 Sol\u00eds Folch de Cardona, appena giunto. Nel 1755 divenne tenente generale della marina, e due anni dopo fu nominato membro del Consiglio Supremo di Guerra.\nVicer\u00e9 della Nuova Granada.\nNel marzo del 1760 Mess\u00eda fu nominato vicer\u00e9 della Nuova Granada. Giunse a Cartagena ad ottobre per assumere l'incarico. Con lui arriv\u00f2 il fisico e botanico Jos\u00e9 Celestino Mutis, in seguito a capo della spedizione botanica reale che studi\u00f2 flora e fauna della colonia. Mess\u00eda and\u00f2 a Bogot\u00e0 alla fine di febbraio del 1761, e qui fu ricevuto con due cerimonie. Torn\u00f2 a Cartagena nel settembre del 1762, dopo aver saputo dell'embargo britannico a L'Avana. Da qui si spost\u00f2 di nuovo nella capitale nel 1763.\nSu istruzioni della corona spagnola, impose una tassa sul tabacco. Si impegn\u00f2 anche per stimolare la produzione mineraria della colonia. Durante il suo mandato fu creata una fabbrica di polvere da sparo nella capitale, ed una di salnitro a Tunja. Organizz\u00f2 la tesoreria, rinforzando le fortificazioni di Cartagena, e promuovendo le opere pubbliche, come la strada da Bogot\u00e1 a Caracas. Sostenne l'educazione di alto livello ed istitu\u00ec il monopolio postale. Aument\u00f2 anche la tassa sull'aguardiente. Questo, nel maggio del 1765, port\u00f2 ad una rivolta a Quito.\nAiut\u00f2 il governatore di Dari\u00e9n a combattere le invasioni degli indiani Cuna. Port\u00f2 avanti campagne militari contro Chimila e Guajiro (Wayuu), non ancora conquistati dagli spagnoli. Queste missioni non ebbero per\u00f2 successo. Affront\u00f2 anche un attacco indiano alla citt\u00e0 di Coyaima, dove i ribelli avevano ucciso alcune persone, bruciando edifici ed obbligando il corregidor a fuggire. Ristabil\u00ec l'ordine a Neiva nel 1767, dopo un'altra ribellione.\nMess\u00eda sostenne le missioni, anche se senza grandi risultati. Inizi\u00f2 la costruzione della cattedrale di Santa Marta. La prima pietra fu posata l'8 dicembre 1766.\nEsegu\u00ec l'ordine di re Carlo II di espellere i gesuiti dalla Nuova Granada (e da tutti gli altri domini spagnoli), ed istitu\u00ec un meccanismo per amministrare le propriet\u00e0 confiscate loro. Mess\u00eda de la Cerda era amico dei gesuiti, e tent\u00f2 di lenire l'asprezza dell'ordine di espulsione. Nonostante questo fu obbligato a farlo il 31 luglio 1767. In quel momento c'erano 114 sacerdoti gesuiti, 57 studenti e 56 fratelli. Molti degli espulsi si trasferirono ad Urbino, in Italia, ed alcuni, con i loro scritti, fornirono agli studiosi europei molte informazioni sulle Americhe.\nLa ribellione guajira.\nGli indiani Guajiro (o Wayuu, come sono oggi conosciuti) non sono mai stati soggiogati agli spagnoli. Le due fazioni erano in uno stato bellico pressoch\u00e9 costante. Ci furono ribellioni nel 1701 (quando distrussero una missione dei cappuccini), nel 1727 (quando oltre 2000 indiani attaccarono gli spagnoli), nel 1741, nel 1757, nel 1761 e nel 1768. Nel 1718 il governatore Soto de Herrera li defin\u00ec \"barbari, ladri di cavalli, meritevoli di morte, senza Dio, senza legge e senza re\". Di tutti i nativi della Colombia, furono gli unici ad aver appreso l'uso delle armi da fuoco e dei cavalli.\nNel 1769 gli spagnoli catturarono 22 Guajiros per farli lavorare nelle fortificazioni di Cartagena. La reazione degli indiani fu inaspettata. Il 2 maggio 1769 a El Rinc\u00f3n, nei pressi del R\u00edo de la Hacha, bruciarono i villaggi spagnoli, compresa la chiesa e due cittadini che vi avevano cercato rifugio. Inoltre catturarono il prete.\nGli spagnoli organizzarono subito una spedizione da El Rinc\u00f3n per catturare gli indiani. Alla testa di questi uomini c'era Jos\u00e9 Antonio de Sierra, il meticcio che aveva guidato anche il gruppo che aveva catturato i 22 indigeni. I Guajiros lo riconobbero, ed obbligarono il suo gruppo a rifugiarsi nella casa del curato, a cui furono appiccate le fiamme dagli indiani. Sierra ed otto dei suoi uomini rimasero uccisi.\nLa notizia della vittoria si sparse subito nel territorio Guajiro, ed altri uomini si unirono alla rivolta. Secondo Mess\u00eda, furono 20\u00a0000 gli indiani coinvolti. Molti di loro avevano armi da fuoco acquistate dai contrabbandieri inglesi ed olandesi, ed a volte anche dagli spagnoli. Questo permise ai ribelli di conquistare quasi tutti gli insediamenti della regione, che poi furono bruciati. Secondo le autorit\u00e0, oltre 100 spagnoli furono uccisi e molti altri furono fatti prigionieri. I ribelli presero anche molti capi di bestiame.\nAlcuni spagnoli si rifugiarono nel R\u00edo de la Hacha e mandarono messaggi urgenti a Maracaibo, Valle de Upar, Santa Marta e Cartagena. Cartagena mand\u00f2 100 uomini. I ribelli non erano uniti tra loro. I parenti di Sierra che si trovavano tra gli indiani presero le armi contro i ribelli per vendicarne la morte. A La Soledad fu combattuto uno scontro tra le due frazioni. Questo, e l'arrivo di rinforzi spagnoli, provoc\u00f2 lo scemare della rivolta, ma non prima che i Guajiro avessero riconquistato molto territorio.\nRitorno in Spagna.\nNel 1771 il re accett\u00f2 la sua richiesta di tornare in Spagna, ma solo dopo l'arrivo del successore, Manuel de Guirior. Il 14 settembre 1772 part\u00ec per Cartagena, ed il mese successivo lasci\u00f2 ufficialmente l'incarico a Guirior.\nVisse altri dieci anni in Spagna, morendo nel 1783."}
{"id": "2619887", "revid": "287204", "url": "https://it.wikipedia.org/wiki?curid=2619887", "title": "Pedro Messia de la Cerda", "text": ""}
{"id": "2619888", "revid": "697352", "url": "https://it.wikipedia.org/wiki?curid=2619888", "title": "Inox austenitico", "text": ""}
{"id": "2619899", "revid": "287204", "url": "https://it.wikipedia.org/wiki?curid=2619899", "title": "Pedro Moctezuma", "text": "Biografia.\nI conti e poi i duchi di Moctezuma de Tultengo discendono da Montezuma attraverso Pedro Tlacahuepan ed il figlio Diego Luis Moctezuma (Ihuitl Temoc), il quale si trasfer\u00ec in Spagna."}
{"id": "2619904", "revid": "116445401", "url": "https://it.wikipedia.org/wiki?curid=2619904", "title": "Eaismo", "text": "Eaismo (da Era Atomica -ismo), fu un'avanguardia artistica il cui manifesto venne stilato e firmato il 3 settembre 1948 a Livorno da Voltolino Fontani (pittore ed ideatore del movimento), Angelo Sirio Pellegrini (pittore), Marcello Landi (poeta e pittore), Guido Favati (poeta) e Aldo Neri (pittore). Quest'ultimo, in un articolo del 20 dicembre 1948 pubblicato sul quotidiano \"Il Tirreno\" di Livorno, si autodefin\u00ec primo firmatario pi\u00f9 che concreto estensore concettuale del manifesto dell'Eaismo.\nSecondo l'Eaismo l'umanit\u00e0 stava entrando in un periodo nel quale improvvisamente risultava evidente l'inadeguatezza della dimensione morale dell'umanit\u00e0 nel suo complesso, rispetto alle magnifiche possibilit\u00e0 tecnico-scientifiche che di colpo in senso tragicamente negativo, con i devastanti bombardamenti nucleari sul Giappone, tutti si rendevano conto di possedere e di dovere con grandissima saggezza contribuire a gestire in maniera non drammatica ed apocalittica.\nSi legge infatti nel \"Manifesto dell'Eaismo\":\nIn senso estetico visivo stretto, la pittura e la poesia eaiste avevano il compito di rappresentare la frammentazione della materia con esplicito riferimento alla sua traumatica scomposizione fisico molecolare, ma dovevano anche suggerire la simultanea, costante, indispensabile presenza dell'umanit\u00e0 e dell'uomo nel suo contemporaneo, problematico divenire.\nQuindi l'Eaismo si proponeva di inserire in ogni singolo dipinto ed in ogni singola poesia la \"scomposizione della materia\" ed altres\u00ec la contemporanea \"presenza dell'uomo\" (anche soltanto nella sua intuibilit\u00e0 visiva). Soprattutto premeva agli eaisti evidenziare la necessit\u00e0 di un'arte \"progressiva\" e quindi \"aderente all'epoca\", che non si identificasse tuttavia in un realismo troppo crudo ma che suggerisse la profonda inquietudine determinata dal progresso.\nL'Eaismo ebbe una sua coerente dimensione tra il 1948 ed il 1959 e precedette temporalmente parte delle sintesi visive e delle istanze propugnate successivamente nell'arte nucleare italiana ed europea degli anni cinquanta.\nI protagonisti dell'Eaismo furono: Voltolino Fontani, pittore, ideatore del movimento; Angelo Sirio Pellegrini, pittore figurativo/colorista; Marcello Landi, poeta livornese del dopoguerra nonch\u00e9 pittore; Guido Favati, poeta e filologo, docente all'Universit\u00e0 di Pisa, ed infine Aldo Neri, pittore ed insegnante d'arte.\nInoltre parteciparono negli anni cinquanta alle esposizioni eaiste: Giulio Guiggi, scultore, i pittori Danilo Ged\u00e8, Corrado Carmassi, Giuseppe Roffi e il poeta Germano Fontani.\nLa scarsa coesione degli Eaisti, che non andarono al di l\u00e0 dell'elaborazione di un singolo manifesto, e la mancata diffusione in ambito nazionale e internazionale di mostre e conferenze decretarono la fine del movimento, che rimase confinato alla Toscana, nonostante una discreta divulgazione sulla stampa nazionale della notizia della pubblicazione del manifesto stesso e alcuni approfondimenti ad opera anche di personalit\u00e0 di spicco del mondo della cultura.\nIl movimento si esaur\u00ec in un decennio, ma si svilupp\u00f2 in modo originale ed autonomo. Una sua rivalutazione \u00e8 in corso da alcuni anni.\nNel dicembre del 1996 a Livorno si svolse un incontro pubblico sull'Eaismo con Giuseppe Argentieri come moderatore, Luciano Bonetti, Riccardo Rossi Menicagli e, tra molti altri artisti, la presenza di uno degli ideatori dell'Eaismo Angelo Sirio Pellegrini; nel 2004, presso la Galleria Giraldi a Livorno, si tenne una mostra, focalizzata sulla produzione eaista e nucleare dell'assertore pi\u00f9 tenace dell'Eaismo, Voltolino Fontani, curata da Francesca Cagianelli e promossa dal \"Comitato per la divulgazione della figura pittorica di Voltolino Fontani\" (trasformatosi nel 2011 in \"Archivio Voltolino Fontani\"). Nell'ottobre del 2014 si \u00e8 concretizzato un nuovo contributo scientifico sull'Eaismo a firma di Martina Corgnati. \nIl 4 dicembre 2018, in occasione del settantesimo anniversario della fondazione del movimento Eaista, hanno avuto luogo, presso il Museo Civico Giovanni Fattori, il convegno organizzato dal Comune di Livorno dal titolo \"EAISMO - Livorno 1948 - Nasce l'arte dell'Era Atomica\" con relatori in ordine d'intervento Gianni Schiavon, Riccardo Rossi Menicagli, Michele Pierleoni e Giacomo Romano e la concomitante mostra esemplificativa che ha visto riuniti tutti i pittori firmatari del manifesto. Gli atti del convegno sono stati presentati pubblicamente, nello stesso Museo Fattori, il 15 maggio del 2019 dall'Archivio Voltolino Fontani, che ne ha curato la pubblicazione in collaborazione con il Comune di Livorno. "}
{"id": "2619907", "revid": "2043251", "url": "https://it.wikipedia.org/wiki?curid=2619907", "title": "Pedro Moya de Contreras", "text": "Ricopr\u00ec i tre pi\u00f9 alti incarichi della colonia spagnola della Nuova Spagna, ovvero quelli di inquisitore generale, arcivescovo di Citt\u00e0 del Messico e vicer\u00e9 della Nuova Spagna. Fu il sesto vicer\u00e9, e govern\u00f2 dal 25 settembre 1584 al 16 ottobre 1585. In questo periodo ricopriva contemporaneamente tutte e tre le posizioni.\nCarriera ecclesiastica.\nMoya de Contreras si laure\u00f2 in diritto canonico presso l'Universit\u00e0 di Salamanca. In seguito divenne capo della scuola cattedrale delle isole Canarie, e poi inquisitore di Murcia.\nNel 1571 fu nominato primo inquisitore generale della Nuova Spagna (e quindi primo inquisitore generale nel Nuovo Mondo). Istitu\u00ec il Tribunal del Santo Oficio a Citt\u00e0 del Messico nel 1571. Come inquisitore generale chiese agli abitanti della colonia, dagli oidor (membri dell'Audiencia), nobili e religiosi ai pi\u00f9 umili abitanti, di giurare solennemente di difendere la fede cattolica e di perseguire gli eretici \"come cani e lupi rabbiosi, infettatori di spirito e distruttori della vigna del Signore\". Celebr\u00f2 il primo autodaf\u00e9 della Nuova Spagna nel 1571.\nDue anni dopo, il 15 giugno 1573, Moya de Contreras fu scelto come arcivescovo del Messico. Rimase in carica fino al 1591, anno della sua morte. Nel 1585 convoc\u00f2 e presiedette il Concilio Messicano III, che stabil\u00ec gli standard che la Chiesa avrebbe tenuto fino alla fine dell'epoca coloniale. Questo concilio viet\u00f2 la schiavit\u00f9 degli indios. Come arcivescovo e vicer\u00e9, una delle sue maggiori preoccupazioni fu l'istruzione degli indigeni. Fond\u00f2 il Seminario de Indias per insegnare dottrina cattolica, lettura, scrittura, canto e commercio.\nCarriera politica.\nNel 1583 il vicer\u00e9 che aveva preceduto Moya de Contreras, Lorenzo Su\u00e1rez de Mendoza, chiese a re Filippo II di nominare uno speciale visitador (ispettore reale) per aiutare a risolvere il conflitto tra vicer\u00e9 e Audiencia. Filippo nomin\u00f2 Moya, allora gi\u00e0 arcivescovo. Come visitador raccolse le accuse contro la corruzione di oidores e di altri ufficiali del vicereame. Licenzi\u00f2 i primi e pun\u00ec i secondi, alcuni anche tramite l'impiccagione.\nSu\u00e1rez de Mendoza mor\u00ec nel giugno del 1583. L'Audiencia govern\u00f2 la colonia per i successivi 16 mesi, fino all'arrivo del nuovo vicer\u00e9. Moya de Contreras continu\u00f2 ad essere visitador durante l'interregno. Nel 1584 fu nominato vicer\u00e9 per succedere a Su\u00e1rez.\nAssunse l'incarico il 25 settembre 1584, diventando il titolare delle tre maggiori cariche della colonia. Grazie a questa concentrazione di poteri pot\u00e9 rimediare a molti dei precedenti abusi, punendo immediatamente coloro che avevano trasgredito la legge o la decenza. Questo gli caus\u00f2 molte inimicizie nella classe dirigente, mentre i ceti bassi lo proclamavano loro difensore. Riusc\u00ec ad aumentare considerevolmente le entrate della tesoreria.\nNel 1584 diede le dimissioni da vicer\u00e9, ma mantenne gli altri titoli (incluso quello di visitador) mentre terminava i lavori lasciati in sospeso, prima di tornare in Spagna. Al suo ritorno divenne presidente del Consiglio delle Indie, carica che mantenne fino alla morte.\nMoya de Contreras mor\u00ec in Spagna nel dicembre del 1591, tanto povero che la corona pag\u00f2 i suoi funerali. Il corpo fu inumato nella chiesa parrocchiale di Santiago, a Madrid. Lasci\u00f2 molti scritti che furono raccolti nel libro \"Cartas de Indias\", pubblicato a Madrid nel 1877.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2619912", "revid": "1563111", "url": "https://it.wikipedia.org/wiki?curid=2619912", "title": "Christine McVie", "text": "\u00c8 celebre per aver fatto parte dei Fleetwood Mac per oltre un trentennio, avendo realizzato anche tre album da solista.\nCome componente dei Fleetwood Mac ha vinto due Grammy. Fa inoltre parte della Rock &amp; Roll Hall of Fame e ha ricevuto un BRIT Award per l'eccezionale contributo alla musica (1998). Nel 2014 le \u00e8 stato assegnato un premio Ivor Novello alla carriera dall'Accademia britannica dei cantautori, compositori e autori.\nBiografia.\nPrimi anni.\nNata nel piccolo villaggio inglese di Bouth, nel Lake District, \u00e8 cresciuta a Smethwick, una citt\u00e0 industriale nei pressi di Birmingham dove il padre Cyril Percy Absell svolgeva l'attivit\u00e0 di violinista e insegnante di musica presso il St Peter's College (il nonno di Christine era stato invece organista all'Abbazia di Westminster). La madre, Beatrice, era una medium ritenuta dotata di poteri paranormali.\nBench\u00e9 Christine fosse stata avviata allo studio del pianoforte nei primissimi anni di vita, fu solo a 11 anni che inizi\u00f2 ad applicarsi seriamente, quando venne riavvicinata allo strumento da Philip Fisher, un musicista locale e compagno di scuola del fratello maggiore John. A 15 anni, tuttavia, Christine si interess\u00f2 al rock and roll quando proprio suo fratello le fece ascoltare un album di Fats Domino.\nChristine studi\u00f2 scultura in una scuola d'arte di Birmingham per 5 anni con lo scopo di diventare un'insegnante, e durante questo periodo incontr\u00f2 alcuni musicisti della scena blues inglese. Il suo primo sconfinamento nel campo della musica avvenne incontrando in un pub due amici, Stan Webb ed Andy Silvester, che suonavano in un gruppo chiamato Sounds Of Blue, a cui mancava un bassista. Conoscendo il talento musicale di Christine, le proposero di entrare a far parte del gruppo. Dopo 5 anni, Christine consegu\u00ec il diploma alla scuola d'arte ma a quel punto i Sounds of Blue si erano gi\u00e0 sciolti. Nello stesso periodo, le capit\u00f2 spesso di cantare con Spencer Davis.\nFresca di diploma, Christine si rese conto di non avere abbastanza denaro per sfondare nel campo dell'arte, per cui si trasfer\u00ec a Londra per lavorare come vetrinista in un grande magazzino. Nel 1967 apprese che i suoi ex compagni di band, Silvester e Webb, stavano formando un gruppo blues, i Chicken Shack, e cercavano un pianista, cos\u00ec scrisse loro chiedendo di unirsi a loro, venendo accettata.\nCarriera nei Fleetwood Mac (1970-1998 e 2014-).\nLa prima collaborazione di Christine con i Fleetwood Mac (di cui la giovane era appassionata ascoltatrice) avvenne nel 1968, quando la band le chiese di suonare le parti al pianoforte delle canzoni di Peter Green nell'album \"Mr. Wonderful\". Successivamente aiut\u00f2 il gruppo come corista e dipingendo la copertina di \"Kiln House\".\nDopo aver sposato John McVie nel 1970, Christine si un\u00ec stabilmente al gruppo. L'ingresso di Christine avvenne appena dopo l'abbandono del fondatore Peter Green: da fan della band conosceva tutti i testi delle loro canzoni e fu utile a sostituire Green in tourn\u00e9e. Con il tempo Christine (che decise di assumere il cognome del marito) divent\u00f2 un membro integrante dei Fleetwood Mac, come cantante e tastierista.\nNel 1976 inizi\u00f2 una relazione extraconiugale con il \"lighting director\" della band, che la ispir\u00f2 a scrivere il brano \"You Make Loving Fun\", contenuta nell'album \"Rumours\", uno dei pi\u00f9 venduti di tutti i tempi. Dopo il divorzio con John McVie, Christine si rispos\u00f2 nell'ottobre del 1986 con il tastierista portoghese Eddy Quintela, che divent\u00f2 co-autore di molte canzoni inserite nei successivi album dei Fleetwood Mac.\nDopo un periodo di alti e bassi con la band, Christine usc\u00ec ufficialmente nel 1998, decidendo di star lontano dai riflettori fino al 2000 per dedicarsi alla famiglia. Nel 2003 divorzi\u00f2 con Quintela, mentre l'anno successivo pubblic\u00f2 un album solista intitolato \"In the Meantime\". Nel 2014 \u00e8 rientrata nei Fleetwood Mac."}
{"id": "2619913", "revid": "2210568", "url": "https://it.wikipedia.org/wiki?curid=2619913", "title": "Pedro Nu\u00f1o Col\u00f3n de Portugal", "text": "Biografia.\nCol\u00f3n de Portugal era un discendente diretto di Cristoforo Colombo, ed un cavaliere del Tois\u00f3n de Oro. Assunse anche l'incarico di ammiraglio e governatore delle Indie. Fu il primo Vicereame della Nuova Spagna nominato da re Carlo II. Il suo mandato fu il pi\u00f9 breve di tutti. Mor\u00ec cinque giorni dopo aver assunto ufficialmente l'incarico.\nIl 28 aprile 1672 Enrique de Toledo y Osorio, marchese di Villafranca, fu nominato vicer\u00e9 della Nuova Spagna, ma rifiut\u00f2 il posto.\nCol\u00f3n de Portugal fu nominato al suo posto il 10 giugno 1672, e giunse a Veracruz nel settembre del 1673. Pass\u00f2 qualche tempo a Veracruz per osservare le locali fortificazioni. In quel periodo la Spagna era in guerra con la Francia.\nGiunse a Chapultepec il 16 novembre 1673, e vi rimase tre settimane per problemi di salute, prima di fare l'entrata ufficiale a Citt\u00e0 del Messico. Prese possesso del governo la notte del 20 novembre, ma deleg\u00f2 le funzioni amministrative. Fece l'entrata solenne a Citt\u00e0 del Messico l'8 dicembre 1673, e mor\u00ec il 13 dicembre. Il suo governo viene fatto ufficialmente partire dall'8 dicembre, e non dal 20 novembre.\nUno dei suoi pochi atti fu l'abbassamento del prezzo di cacao e mais.\nMor\u00ec alle 5 della mattina. I suoi funerali furono solenni, celebrati nella cattedrale, e venne sepolto nella cappella di Santo Cristo. Secondo alcuni storici i resti furono in seguito portati in Spagna, mentre secondo altri si troverebbero ancora nella cattedrale.\nIl giorno in cui mor\u00ec, l'inquisitore Juan de Ortega consegn\u00f2 all'Audiencia istruzioni sigillate su cosa fare in caso di morte di Pedro Nu\u00f1o Col\u00f3n de Portugal. Il governo andava trasferito a Payo Enr\u00edquez de Rivera, arcivescovo di Citt\u00e0 del Messico.\nMatrimoni e discendenza.\nPedro Nu\u00f1o Col\u00f3n de Portugal si spos\u00f2 due volte.\nIl primo matrimonio fu celebrato il 7 febbraio 1645 nella Chiesa di San Jer\u00f3nimo el Real di Madrid con Isabel de la Cueva y Enr\u00edquez (*~1620 \u20201657). Isabel era figlia di Francisco III Fern\u00e1ndez de la Cueva e della sua terza moglie Ana Enriquez de la Cueva y Colonna. La coppia ebbe un figlio:\nIn seguito alla morte di Isabel, si spos\u00f2 con Mar\u00eda Luisa de Castro Gir\u00f3n y Portugal, figlia del conte di Lemos Francisco Fern\u00e1ndez de Castro y Portugal e di sua moglie Antonia T\u00e9llez-Gir\u00f3n y Enr\u00edquez de Ribera. Da questa seconda unione nacquero:"}
{"id": "2619915", "revid": "287204", "url": "https://it.wikipedia.org/wiki?curid=2619915", "title": "Pedro Nuno Colon de Portugal", "text": ""}
{"id": "2619918", "revid": "330270", "url": "https://it.wikipedia.org/wiki?curid=2619918", "title": "Francisco Paco Urondo", "text": ""}
{"id": "2619923", "revid": "330270", "url": "https://it.wikipedia.org/wiki?curid=2619923", "title": "Paco Urondo", "text": ""}
{"id": "2619929", "revid": "729019", "url": "https://it.wikipedia.org/wiki?curid=2619929", "title": "Norbert Gstrein", "text": "Ha studiato Matematica a Innsbruck e Filosofia presso la Stanford University, in California, poi a Erlangen, Media Franconia. Nel 1988 scrive il suo primo romanzo, \"Einer\", cui segue \"Die englischen Jahre\" (\"Gli anni inglesi\"), con il quale partecipa a Klagenfurt all'edizione del 1989 dell'Ingeborg-Bachmann-Preis"}
{"id": "2619930", "revid": "46291", "url": "https://it.wikipedia.org/wiki?curid=2619930", "title": "Vigna angularis", "text": "Il fagiolo azuki (dal giapponese ) (Vigna angularis ), \u00e8 una pianta della famiglia delle Fabacee (o Leguminose), diffusa in Asia.\nDescrizione.\nIl fagiolo azuki \u00e8 un piccolo arbusto, alto da 30 a 90\u00a0cm.\nI frutti sono baccelli lunghi fino a 10\u00a0cm, che contengono semi simili ai fagioli, ma pi\u00f9 piccoli. Il colore pi\u00f9 comune dei semi \u00e8 il rosso scuro, ma esistono anche variet\u00e0 a semi gialli o bruni. \u00c8 tipica la presenza di una linea bianca vicino all'occhio.\nDistribuzione e habitat.\n\"Vigna angularis\" \u00e8 originaria dell'Asia orientale. Non esiste per\u00f2, a oggi, allo stato selvatico.\nColtivazione.\nLa domesticazione di \"Vigna angularis\" \u00e8 avvenuta in epoche preistoriche in Cina o nella regione himalaiana. Comunque, questa pianta veniva gi\u00e0 coltivata in Cina e in Corea intorno al 1000 a.C.\nLa sua coltivazione \u00e8 tuttora concentrata prevalentemente in Asia; in Giappone \u00e8 addirittura il legume maggiormente consumato dopo la soia.\nUsi.\n\"Vigna angularis\" viene usata comunemente per l'alimentazione umana.\nNelle cucine orientali i fagioli azuki vengono spesso macinati e bolliti con lo zucchero, in modo da formare una purea dolce, detta in Giappone anko, la quale \u00e8, a sua volta, la base di numerosissime ricette."}
{"id": "2619932", "revid": "287204", "url": "https://it.wikipedia.org/wiki?curid=2619932", "title": "Pietra panchina", "text": "La panchina \u00e8 una pietra arenaria tipica della Toscana occidentale e presente in due variet\u00e0: livornese, e volterrana.\nSi tratta di una calcarenite di colore giallastro ed \u00e8 costituita da sabbia medio-grossolana e cementazione calcarea; piuttosto leggera e di facile lavorabilit\u00e0, presenta un aspetto ruvido e molto poroso e contiene fossili marini spesso visibili ad occhio nudo. Acquista durezza e resistenza dopo prolungata esposizione all'esterno e si \u00e8 dimostrata durevole nel tempo.\nLa panchina del litorale labronico, affiorante lungo la costa, veniva estratta a sud di Livorno fino a Castiglioncello, mentre oggi non risulta pi\u00f9 coltivata. Fu sfruttata fin dal tempo degli Etruschi per ricavarne tombe ipogee (localit\u00e0 \"le Grotte\" e \"le Fate\" che corrispondono anche a siti estrattivi) o a capanna (Populonia).\nLa troviamo in seguito nella Lucca romana e longobarda. A Pisa la troviamo nella parte bassa delle mura medievali e nelle murature delle chiese di San Paolo a Ripa d'Arno, San Pietro a Grado, San Zeno, San Sisto e San Frediano e nelle voltine del loggiato della Torre pendente. A Livorno, si pu\u00f2 ritrovare nell'ultimo cerchio di mura.\nA Volterra, l'altro litotipo della panchina \u00e8 stata utilizzato anch'esso come materiale da costruzione, fino da epoca etrusca e romana come dimostrano, per esempio, le antiche mura etrusche e la Piscina Romana.\nPresenta diverse variet\u00e0, tra cui una di grana pi\u00f9 fine e colore bianco utilizzato anche per urne cinerarie. Nella citt\u00e0 di Volterra la ritroviamo sia per la muratura dei palazzi che per i lastricati stradali. Attualmente non viene pi\u00f9 coltivata, con conseguenti difficolt\u00e0 nei restauri storici. Questa pietra \u00e8 stata usata da Giuseppe Cappellini nel 1845 per la costruzione del grande portico a cinque arcate del complesso denominato \" Casini d'Ardenza\"."}
{"id": "2619933", "revid": "1305772", "url": "https://it.wikipedia.org/wiki?curid=2619933", "title": "Globe", "text": ""}
{"id": "2619937", "revid": "131358", "url": "https://it.wikipedia.org/wiki?curid=2619937", "title": "Capo del Senato Romano", "text": ""}
{"id": "2619947", "revid": "110157", "url": "https://it.wikipedia.org/wiki?curid=2619947", "title": "Museo archeologico del territorio toleriense", "text": "Il Museo archeologico del territorio toleriense \u00e8 un museo del Lazio, situato a Colleferro, in provincia di Roma.\n\u00c8 stato inaugurato nel 1986 con la collaborazione dei volontari del Gruppo archeologico toleriense e della Soprintendenza archeologica per il Lazio ed \u00e8 stato progressivamente arricchito con i materiali provenienti dagli scavi nel territorio (Alta Valle del Sacco e \"ager signinus\").\nCollezioni.\nLa prima sala, dedicata alla paleontologia, ospita materiali provenienti dallo scavo di Colle Pantanaccio e dalle ricognizioni effettuate nelle localit\u00e0 di Quartaccio e Colle Quarticcioli, con resti della fauna che popolava il territorio nel Pleistocene medio (\"Elephas antiquus\", \"Bos primigenius\", \"Equus\" e \"Cervus\"). Il frammento di mandibola con due premolari di quest'ultimo conserva inoltre il nocciolo intero di un frutto carnoso di pruno (\"Prunus domestica\"), parzialmente mineralizzato.\nSi conservano inoltre manufatti umani: strumenti litici del Paleolitico medio e superiore, reperti in pietra (selce e ossidiana) e in ceramica dal giacimento neolitico di La Selva-Colle Rampo, sul corso del fiume Sacco, frammenti ceramici dell'et\u00e0 del bronzo, sia da rinvenimenti sporadici, sia da un sito della cultura appenninica (et\u00e0 del bronzo medio), reperti del bronzo finale e dell'et\u00e0 del ferro dallo scavo di un villaggio di capanne ellittiche in localit\u00e0 Coste Vicoi.\nDall'abitato arcaico scavato nella localit\u00e0 dei Muracci di Crepadosso (VI secolo a.C.) provengono oggetti domestici e materiale votivo proveniente da un santuario.\nIl popolamento del territorio in epoca romana \u00e8 attestato da ceramiche e iscrizioni dai centri abitati e dalle ville della zona e dai materiali delle fabbriche di laterizi.\nL'epoca tardo-antica e alto-medievale \u00e8 documentata dai materiali provenienti dai cimiteri paleocristiani di Sant'Ilario \"ad bivium\", di Paliano e di Casa Ripi e dall'abitato di Colle Cirifalco lungo la via Casilina e il periodo successivo dai castelli di Colleferro e di Piombinara e dall'abbazia di Rossilli, scavata nel comune di Gavignano"}
{"id": "2619953", "revid": "287204", "url": "https://it.wikipedia.org/wiki?curid=2619953", "title": "VdB 65", "text": "vdB 65 \u00e8 una nebulosa a riflessione, visibile nella costellazione dell'Auriga.\nLa nebulosa si individua nella parte meridionale della costellazione, al confine coi Gemelli; la sua individuazione \u00e8 facilitata dalla presenza della stella , di magnitudine 4,32, da cui ci si sposta per 5\u00b0 in direzione WNW. La sua declinazione moderatamente settentrionale fa s\u00ec che essa possa essere osservata agevolmente da entrambi gli emisferi celesti, sebbene gli osservatori dell'emisfero boreale siano pi\u00f9 avvantaggiati; il periodo in cui raggiunge la pi\u00f9 alta elevazione sull'orizzonte \u00e8 compreso fra i mesi di ottobre e febbraio.\nvdB 65 costituisce una piccola porzione della grande nube molecolare LDN\u00a01557, che a sua volta fa parte di un vasto complesso nebuloso molecolare oscuro che include altre nubi vicine, come LDN\u00a01550, LDN\u00a01555 e LDN\u00a01560. La stella centrale che illumina la nebulosa ha una magnitudine apparente pari a 10,63; la distanza \u00e8 stata stimata sui 1100 parsec (circa 3600 anni luce)."}
{"id": "2619956", "revid": "287204", "url": "https://it.wikipedia.org/wiki?curid=2619956", "title": "HMS Swiftsure (08)", "text": "L'HMS \"Swiftsure\" (Pennant number 08), nona nave da guerra britannica a portare questo nome, \u00e8 stata un incrociatore leggero classe Minotaur della Royal Navy. Venne impostata nei cantieri Vickers Armstrong il 22 settembre 1941, varata il 4 febbraio 1943 ed entr\u00f2 in servizio il 22 giugno 1944.\nServizio.\nAl momento dell'ingresso in servizio la \"Swiftsure\" venne assegnata alla \"Home Fleet\", venendo poi riassegnata in agosto alla \"Eastern Fleet\" presso il 4\u00ba Squadrone incrociatori. Giunse a Sydney nei primi giorni del 1945 dopo essere passata per il Mediterraneo, Suez e Ceylon. Alla fine di febbraio giunse insieme alle altre forze inglesi, identificate dalla Us Navy come Task Group 113, presso la base avanzata dell'isola di Manus, nelle isole dell'Ammiragliato. In primavera partecip\u00f2 alla Battaglia di Okinawa come parte della Task Force 57, venendo ripetutamente attaccata anche da aerei Kamikaze. Nel mese di giugno partecip\u00f2 ad operazioni di bombardamento aereo e navale delle isole Chuuk, dove si trovavano importanti basi giapponesi. Il mese di luglio vide la \"Swiftsure\" a Sydney per un raddobbo terminato il quale venne inviata a rioccupare Hong Kong dove giunse il 30 agosto insieme ad altre navi da guerra inglesi identificate con la sigla TG111.2 come nave ammiraglia dello Squadrone incrociatori del Pacifico.\nTerminata la guerra la \"Swiftsure\" torn\u00f2 in patria e oper\u00f2 come ammiraglia del 4\u00ba Squadrone incrociatori fino al 1951 e successivamente ricopr\u00ec lo stesso compito nel 2\u00ba Squadrone. Nel 1953 entr\u00f2 in collisione con il cacciatorpediniere , rimanendo danneggiata. Dopo le riparazioni non torn\u00f2 in servizio e nel 1959 entr\u00f2 in cantiere per un ampio raddobbo mirato a portarla al livello delle navi della successiva classe Tiger. A met\u00e0 dei lavori e con il nuovo albero in lattice installato si decise per\u00f2 di interrompere la modernizzazione e la nave venne messa in vendita. Una spiegazione fu la spesa eccessiva necessaria per modernizzare una nave comunque obsoleta, mentre un'altra ragione fu anche che i danni della collisione del 1953 avevano danneggiato irreparabilmente le strutture della nave. La sorella sub\u00ec la stessa sorte. Venne venduta e giunse a Inverkeithing per la demolizione nei cantieri T. W. Ward il 17 ottobre 1962."}
{"id": "2619963", "revid": "155613", "url": "https://it.wikipedia.org/wiki?curid=2619963", "title": "Rocca Varano (Camerino)", "text": ""}
{"id": "2619967", "revid": "8660", "url": "https://it.wikipedia.org/wiki?curid=2619967", "title": "Hamburg Blue Devils", "text": "Gli Hamburg Blue Devils sono una squadra di football americano di Amburgo, in Germania.\nCon quattro titoli tedeschi e tre Eurobowl, i Blue Devils sono una delle squadre di football pi\u00f9 titolate d'Europa. \nNel 2009 hanno volontariamente scelto di non partecipare alla \"German Football League\", iscrivendosi invece alla terza serie tedesca, la \"Regionalliga\".\nStoria.\nLa squadra fu fondata nel 1991 con il nome di \"Hamburg Hornets\", come risultato della fusione tra gli \"Hamburg Dolphins\" e gli \"Harburg Rubberducks\".\nNel 1994 la loro seconda squadra, gli Hamburg Grey Devils, si stacc\u00f2 dalla societ\u00e0 e si un\u00ec agli Hamburg Patriots per formare gli Hamburg Wild Huskies.\nNel 1995 i Blue Devils entrarono a far parte della American Football Bundesliga (che in seguito diventer\u00e0 German Football League) e l'anno successivo debutt\u00f2 nella European Football League, che conquistarono nel 1996, 1997 e 1998. Sempre nel 1995 disputarono il \"Charity Bowl\", sconfiggendo per 20-0 i St. Xavier Cougars, in quella che \u00e8 ricordata come la prima vittoria di una squadra europea contro una squadra universitaria americana. Successivamente hanno disputato incontri amichevoli contro i Florida State Seminoles alumni nel 1997 e contro una selezione di \"ex-alumni\" dei Notre Dame Fighting Irish nel 2000.\nDal 2007 la societ\u00e0 ha anche una sezione femminile, le Hamburg Blue Devilyns, nata dall'ingresso nella struttura dei Blue Devils delle Hamburg Maniacs (precedentemente parte degli Hamburg Huskies), squadra che aveva disputato nel 2000 il Ladies Bowl.\nSezioni.\nFanno parte della societ\u00e0 sportiva dei Blue Devils diversi team:"}
{"id": "2619968", "revid": "682087", "url": "https://it.wikipedia.org/wiki?curid=2619968", "title": "Recettore della calcitonina", "text": "Il recettore della calcitonina \u00e8 un recettore appartenente alla famiglia dei recettori accoppiati a proteine G.\n\u00c8 il recettore specifico per il legame con la calcitonina. L'attivazione del recettore a seguito del legame con il suo specifico ligando induce il regolamento dell'omeostasi del calcio.\nL'attivazione del recettore \u00e8 mediato dall'attivit\u00e0 delle proteina G Gs e Gq."}
{"id": "2619973", "revid": "729019", "url": "https://it.wikipedia.org/wiki?curid=2619973", "title": "Clavariadelphus", "text": "Clavariadelphus \u00e8 un genere di funghi della famiglia delle Gomphaceae."}
{"id": "2619974", "revid": "363629", "url": "https://it.wikipedia.org/wiki?curid=2619974", "title": "Accrescimento (biologia)", "text": "L'accrescimento, o sviluppo, \u00e8 un fenomeno biologico che porta alla maturazione morfologica e funzionale definitiva dell'individuo; \u00e8 un processo non uniforme che inizia al momento della fecondazione e termina intorno ai 15-18 anni per le femmine e intorno ai 16-20 anni per i maschi. \nL'auxologia \u00e8 la scienza che studia i dati dell'accrescimento. Per valutare l'accrescimento esistono molteplici criteri auxologici, tra cui il sistema di Giovanni De Toni (1951), basato sul rapporto tra l'et\u00e0 cronologica e l'et\u00e0 apparente. Un altro metodo auxologico di facile impiego \u00e8 la tabella costituita da un insieme di coordinate in cui si inseriscono il peso, la statura e l'et\u00e0.\nLo sviluppo somatico \u00e8 di norma distinto in una fase prenatale in una fase post natale. Il primo periodo appare caratterizzato da ragguardevoli trasformazioni morfologiche e da un'incessante moltiplicazione cellulare, il secondo periodo prevede uno sviluppo generale non lineare.\nIl peso del neonato subisce un calo fisiologico nei primi giorni di vita valutabile intorno al 10% del peso della nascita (3000-3500g), mentre successivamente si ha un progressivo aumento ponderale, non lineare. Nel primo trimestre il lattante cresce in media ai 20-25 g, nel terzo trimestre 15-20 g, nel trimestre 10-15 g. In seguito l'aumento medio ponderale \u00e8 di circa 2 kg all'anno fino all'ottavo anno di et\u00e0. "}
{"id": "2619978", "revid": "287204", "url": "https://it.wikipedia.org/wiki?curid=2619978", "title": "Pimpri Chinchwad", "text": "Pimpri Chinchwad (in marathi \u092a\u093f\u0902\u092a\u0930\u0940-\u091a\u093f\u0902\u091a\u0935\u0921) \u00e8 una suddivisione dell'India, classificata come \"municipal corporation\", di 1.006.417 abitanti, situata nel distretto di Pune, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su). \u00c8 una conurbazione di due citt\u00e0, Pimpri e Chinchwad, che sono parte dell'area metropolitana di Pune.\nGeografia fisica.\nLa citt\u00e0 \u00e8 situata a 18\u00b0 38' 45 N e 73\u00b0 48' 35 E.\nSociet\u00e0.\nEvoluzione demografica.\nAl censimento del 2001 la popolazione di Pimpri Chinchwad assommava a 1.006.417 persone, delle quali 543.436 maschi e 462.981 femmine. I bambini di et\u00e0 inferiore o uguale ai sei anni assommavano a 138.219, dei quali 73.004 maschi e 65.215 femmine. Infine, coloro che erano in grado di saper almeno leggere e scrivere erano 745.688, dei quali 431.452 maschi e 314.236 femmine."}
{"id": "2619979", "revid": "76069", "url": "https://it.wikipedia.org/wiki?curid=2619979", "title": "Pimpri-Chinchwad", "text": ""}
{"id": "2619981", "revid": "1418004", "url": "https://it.wikipedia.org/wiki?curid=2619981", "title": "Antje R\u00e1vic Strubel", "text": ""}
{"id": "2619982", "revid": "287204", "url": "https://it.wikipedia.org/wiki?curid=2619982", "title": "Antje Ravic Strubel", "text": ""}
{"id": "2619984", "revid": "6923", "url": "https://it.wikipedia.org/wiki?curid=2619984", "title": "Tricholoma sejunctum", "text": "Tricholoma sejunctum (Sowerby) Qu\u00e9l., M\u00e9m. Soc. \u00c9mul. Montb\u00e9liard, S\u00e9r. 2 5: 76 (1872)\n\"Tricholoma sejunctum\" (Sowerby) Qu\u00e9l., (1872). \u00c8 un fungo non commestibile i cui colori del cappello sono talvolta sovrapponibili a quelli della mortale Amanita phalloides.\nDescrizione della specie.\nCappello.\n5\u20137\u00a0cm, da convesso e spesso involuto al margine a piano-umbonato, pi\u00f9 scuro al centro per fitte fibrille radiali, setoso, colorato in tutte le gamme del giallo-olivastro\nLamelle.\nNon fitte, smarginate ed attaccate al gambo con uncino, bianche, con tonalit\u00e0 gialle sul tagliente in prossimit\u00e0 del bordo del cappello.\nGambo.\n5-10 x 0,5\u20132\u00a0cm, pieno, cilindrico o affusolato o ritorto, bianco decorato da fini fibrille e spesso da sfumature gialle.\nCarne.\nBianca con toni del colore del cappello sotto la cuticola, immutabile\nSpore.\nBianche in massa, 5-7,5 x 4-6 \u03bc, lisce, ovali ellittiche, non amiloidi.\nHabitat.\nIn autunno nei boschi di latifoglia e di conifere in gruppi.\nCommestibilit\u00e0.\nNon commestibile"}
{"id": "2619997", "revid": "1543377", "url": "https://it.wikipedia.org/wiki?curid=2619997", "title": "San Sebasti\u00e1n de Buenavista", "text": "San Sebasti\u00e1n de Buenavista \u00e8 un comune della Colombia facente parte del dipartimento di Magdalena.\nIl centro abitato venne fondato da Fernando de Mier y Guerra nel 1748, mentre l'istituzione del comune \u00e8 del 13 dicembre 1957."}
{"id": "2620001", "revid": "1543377", "url": "https://it.wikipedia.org/wiki?curid=2620001", "title": "Santa Ana (Colombia)", "text": "Santa Ana \u00e8 un comune della Colombia facente parte del dipartimento di Magdalena.\nIl centro abitato venne fondato da Fernando de Mier y Guerra nel 1750."}
{"id": "2620003", "revid": "767487", "url": "https://it.wikipedia.org/wiki?curid=2620003", "title": "Dawson (Dakota del Nord)", "text": "Dawson \u00e8 un centro abitato (\"city\") degli Stati Uniti d'America, situato nella Contea di Kidder, nello Stato del Dakota del Nord. Nel censimento del 2000 la popolazione era di 75 abitanti. La citt\u00e0 \u00e8 stata fondata nel 1880.\nGeografia fisica.\nSecondo i rilevamenti dell'United States Census Bureau, la localit\u00e0 di Dawson si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Dawson vivevano 75 persone, ed erano presenti 16 gruppi familiari. La densit\u00e0 di popolazione era di 72 ab./km\u00b2. Nel territorio comunale si trovavano 52 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 20,0% era al di sotto dei 18, il 9,3% fra i 18 e i 24, il 14,7% fra i 25 e i 44, il 25,3% fra i 45 e i 64, mentre infine il 30,7% era al di sopra dei 65 anni di et\u00e0. L'et\u00e0 media della popolazione era di 49 anni. Per ogni 100 donne residenti vivevano 127,3 maschi."}
{"id": "2620005", "revid": "1543377", "url": "https://it.wikipedia.org/wiki?curid=2620005", "title": "San Zen\u00f3n", "text": "Santa Zen\u00f3n \u00e8 un comune della Colombia facente parte del dipartimento di Magdalena.\nIl centro abitato venne fondato da Fernando Mier y Guerra nel 1750, mentre l'istituzione del comune \u00e8 del 13 aprile 1904."}
{"id": "2620009", "revid": "235890", "url": "https://it.wikipedia.org/wiki?curid=2620009", "title": "Antileptone", "text": ""}
{"id": "2620010", "revid": "767487", "url": "https://it.wikipedia.org/wiki?curid=2620010", "title": "Goodbye Elenore", "text": "Goodbye Elenore \u00e8 una canzone del gruppo musicale statunitense Toto, estratta come primo singolo dal loro terzo album \"Turn Back\" nel 1981.\nVideo musicale.\nNon esiste un vero e proprio videoclip della canzone, per\u00f2 \u00e8 stato girato un video che raffigura la band che suona dal vivo nel suo studio. Nella versione del video l'assolo di chitarra del brano appare molto diverso, difficile e improvvisato rispetto a quello presente nell'album. Steve Lukather infatti come molti sanno \u00e8 noto come chitarrista soprattutto per la sua capacit\u00e0 improvvisionistica."}
{"id": "2620012", "revid": "767487", "url": "https://it.wikipedia.org/wiki?curid=2620012", "title": "Pettibone", "text": "Pettibone \u00e8 un centro abitato (\"city\") degli Stati Uniti d'America, situato nella Contea di Kidder, nello Stato del Dakota del Nord. Nel censimento del 2000 la popolazione era di 88 abitanti. La citt\u00e0 \u00e8 stata fondata nel 1910.\nGeografia fisica.\nSecondo i rilevamenti dell'United States Census Bureau, la localit\u00e0 di Pettibone si estende su una superficie di 0,50\u00a0km\u00b2, tutti occupati da terre.\nPopolazione.\nSecondo il censimento del 2000, a Pettibone vivevano 88 persone, ed erano presenti 24 gruppi familiari. La densit\u00e0 di popolazione era di 193 ab./km\u00b2. Nel territorio comunale si trovavano 60 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 21,6% era al di sotto dei 18, l'1,1% fra i 18 e i 24, il 23,9% fra i 25 e i 44, il 28,4% fra i 45 e i 64, mentre infine il 25,0% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 100,0 maschi."}
{"id": "2620019", "revid": "106456", "url": "https://it.wikipedia.org/wiki?curid=2620019", "title": "Sitionuevo", "text": "Sitionuevo \u00e8 un comune della Colombia facente parte del dipartimento di Magdalena.\nIl centro abitato venne fondato da Fernando Mier nel 1751, mentre l'istituzione del comune \u00e8 del 1848."}
{"id": "2620020", "revid": "941686", "url": "https://it.wikipedia.org/wiki?curid=2620020", "title": "Giorgio De Giorgis", "text": "Carriera.\nGiocatore.\nCresciuto nelle giovanili della , esordisce in Serie A a 17 anni il 3 novembre 1974 nella sfida interna contro la Juventus vinta per 3-1 dai bianconeri, realizzando il gol del provvisorio vantaggio dei genovesi. Nelle successive tre stagioni non riesce a confermarsi non riuscendo ad imporsi da titolare fisso (29 presenze in tre stagioni) e riuscendo ad andare in rete in una sola altra occasione.\nNell'estate 1977, dopo la retrocessione dei liguri in Serie B, viene ceduto in prestito alla neopromossa fra i cadetti, ma le sue 7 reti in 26 incontri non evitano l'immediata retrocessione dei lombardi. Torna quindi alla Sampdoria, dove disputa due stagioni da titolare in Serie B, per poi ritornare in Serie A passando nell'estate 1980 al .\nIn Calabria disputa un campionato da titolare, chiudenda con un ottavo posto, andando a segno tre volte. Passa quindi all' ma anche in Friuli segna molto raramente (tre sole reti in 2 stagioni e 37 incontri disputati).\nNel 1983 torna in B con la neopromossa dove, in coppia con Franco De Falco nella stagione 1983-1984 riesce a trovare come mai in carriera la via della rete, andando a segno in 11 occasioni, mentre l'annata successiva le reti realizzate sono 5. Si trasferisce quindi in Brescia sempre in B, dove al primo tentativo centra la promozione in massima serie, pur con due sole reti all'attivo in 25 incontri. Resta coi lombardi anche nella stagione 1986-1987, ma disputando soli 12 incontri di cui solo 3 da inizio gara, senza andare a segno. Dopo questa stagione abbandona il calcio ad alto livello.\nIn carriera ha totalizzato complessivamente 100 presenze e 5 reti in Serie A e 178 presenze e 32 reti in Serie B.\nProcuratore e dirigente.\nCessata l'attivit\u00e0 agonistica ha intrapreso quella di procuratore, assistendo calciatori quali Olivier Dacourt, Tom\u00e1\u0161 Ujfalu\u0161i, e Roberto Mancini.\nNell\u2019estate del 2019 diventa direttore sportivo del venendo affiancato dall\u2019ex bandiera del club Sergio Pellissier fino alla mancata ammissione alla Serie B di due anni pi\u00f9 tardi."}
{"id": "2620022", "revid": "474175", "url": "https://it.wikipedia.org/wiki?curid=2620022", "title": "GAP volante", "text": "I GAP volanti erano gruppi di gappisti selezionati ed incaricati di compiere audaci operazioni di sabotaggio e colpi di mano a vasto raggio, attivi durante la Resistenza contro il nazifascismo.\nAl fine di impedire che i partigiani venissero riconosciuti, la caratteristica dei GAP volanti era l'estrema mobilit\u00e0: agendo in zone sempre differenti e soprattutto lontane dai luoghi in cui vivevano, essi contavano su una rete di rifugi sicuri sparsi su tutto il territorio provinciale, in cui nascondersi rapidamente dopo aver compiuto le loro incursioni.\nIl GAP volante di Ravenna.\n Tra i GAP volanti attivi nella provincia di Ravenna, ideati nella primavera del 1944 nel contesto della \"pianurizzazione\" della lotta partigiana teorizzata dal loro comandante Arrigo Boldrini, il GAP volante operante nella citt\u00e0 di Ravenna, appartenente al Distaccamento \"Terzo Lori\" della 28\u00aa Brigata GAP \"Mario Gordini\", si distinse nell'estate del 1944 come uno dei pi\u00f9 attivi ed audaci.\nEsso, come gli altri, era scorporato dalla struttura dei GAP e dipendeva direttamente dal Comando Militare provinciale.\nIl gruppo, formato dal comandante Walter Suzzi \"(Sputafuoco)\" e da Dino Rondoni \"(Pablo)\", Giuseppe Bondi \"(Nopi)\", Fulvio Raffoni \"(Geppetto)\", fu protagonista di azioni spericolate, mirate al sabotaggio, alla raccolta di armi ed a generare un clima di insicurezza nel territorio controllato dai nazifascisti, non di rado all'insegna della beffa nei confronti dell'avversario (una caratteristica questa tipicamente romagnola, come anche nel caso della Banda Corbari).\nCon la cattura e l'uccisione di \"Sputafuoco\" - avvenuta il 18 luglio 1944 - al comando del gruppo subentr\u00f2 Umberto Ricci \"(Napoleone)\", che dette alle operazioni un'impronta diversa, sia negli obbiettivi che nelle modalit\u00e0. La prima di queste azioni fu l'eliminazione del milite delle Brigate Nere Primo Tabanelli, soprannominato \"S-ciant\u00e8n\" (responsabile della morte di Walter Suzzi), a cui seguirono altri simili episodi.\nL'inserimento di Ricci nel GAP provoc\u00f2 tuttavia un certo disorientamento tra i suoi componenti: fino ad allora il gruppo aveva operato con prudenza e calcolo per cui l'irruenza del nuovo capo li lasci\u00f2 perplessi: d'altra parte egli si assumeva sempre in prima persona il maggior rischio nel corso dell'azione, affrontando frontalmente ed allo scoperto le sue vittime.\nIl 18 agosto del 1944 \"Napoleone\" riusc\u00ec ad individuare e colpire a morte in pieno centro a Ravenna il milite fascista Leonida Bedeschi, noto tra i suoi camerati come \"Cat\u00ecveria\": l'improvvisazione con cui fu condotta l'azione gli fu tuttavia fatale, provocandone l'immediata cattura. Lungamente torturato dalle Brigate Nere, venne impiccato una settimana dopo per rappresaglia assieme ad altri partigiani al Ponte degli Allocchi.\nPrivato per la seconda volta nel giro di un mese del proprio comandante, cambiate le condizioni di lotta sul territorio, l'attivit\u00e0 del GAP volante ravennate cesser\u00e0 progressivamente di avere una specifica operativit\u00e0 - come pure gli altri omonimi - mentre i suoi membri continueranno a combattere all'interno della Brigata sino alla Liberazione."}
{"id": "2620023", "revid": "1543377", "url": "https://it.wikipedia.org/wiki?curid=2620023", "title": "Tenerife (Colombia)", "text": "Tenerife \u00e8 un comune della Colombia facente parte del dipartimento di Magdalena.\nIl centro abitato venne fondato da Francisco Henriquez nel 1543."}
{"id": "2620024", "revid": "767487", "url": "https://it.wikipedia.org/wiki?curid=2620024", "title": "Zapay\u00e1n", "text": "Zapay\u00e1n \u00e8 un comune della Colombia facente parte del dipartimento di Magdalena.\nIl comune venne istituito il 30 giugno 2000."}
{"id": "2620028", "revid": "228587", "url": "https://it.wikipedia.org/wiki?curid=2620028", "title": "Robinson", "text": ""}
{"id": "2620031", "revid": "767487", "url": "https://it.wikipedia.org/wiki?curid=2620031", "title": "Zona Bananera", "text": "Zona Bananera \u00e8 un comune della Colombia facente parte del dipartimento di Magdalena.\nIl comune venne istituito il 10 ottobre 1999."}
{"id": "2620032", "revid": "287204", "url": "https://it.wikipedia.org/wiki?curid=2620032", "title": "VdBH 4", "text": "vdBH 4 \u00e8 una piccola nebulosa a riflessione visibile nella costellazione della Poppa.\nNonostante le sue ridotte dimensioni, l'individuazione della sua posizione non presenta difficolt\u00e0, grazie alla presenza della brillante stella Naos (\u03b6\u00a0Puppis); da questa stella occorre muoversi in direzione ENE fino a raggiungere la h1 Puppis, una gigante arancione di magnitudine 4,44, e da qui per circa 50 primi d'arco in direzione NNW.\nLa nebulosa si trova sul bordo di una nebulosa oscura che si estende verso nordest, catalogata come DC\u00a0255.9-2.6; viene illuminata da una stella di classe spettrale B1 di magnitudine 9,75 catalogata come TYC\u00a07659-2651-1 (CD\u00a0-38\u00a04128) posta all'esterno di essa, la cui radiazione azzurra imprime ai gas un colore azzurrognolo. La distanza della nube si aggira sui 3100 anni luce e fa quindi parte dell'associazione Puppis\u00a0R2, legata fisicamente al Vela Molecular Ridge."}
{"id": "2620035", "revid": "767487", "url": "https://it.wikipedia.org/wiki?curid=2620035", "title": "Robinson (Dakota del Nord)", "text": "Robinson \u00e8 un centro abitato (\"city\") degli Stati Uniti d'America, situato nella Contea di Kidder, nello Stato del Dakota del Nord. Nel censimento del 2000 la popolazione era di 71 abitanti. La citt\u00e0 \u00e8 stata fondata nel 1911.\nGeografia fisica.\nSecondo i rilevamenti dell'United States Census Bureau, la localit\u00e0 di Robinson si estende su una superficie di 0,40\u00a0km\u00b2, tutti occupati da terre.\nPopolazione.\nSecondo il censimento del 2000, a Robinson vivevano 71 persone, ed erano presenti 21 gruppi familiari. La densit\u00e0 di popolazione era di 167 ab./km\u00b2. Nel territorio comunale si trovavano 56 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 11,3% era al di sotto dei 18, il 5,6% fra i 18 e i 24, il 14,1% fra i 25 e i 44, il 23,9% fra i 45 e i 64, mentre infine il 45,1% era al di sopra dei 65 anni di et\u00e0. L'et\u00e0 media della popolazione era di 59 anni. Per ogni 100 donne residenti vivevano 91,9 maschi."}
{"id": "2620036", "revid": "155613", "url": "https://it.wikipedia.org/wiki?curid=2620036", "title": "Panchina livornese", "text": ""}
{"id": "2620039", "revid": "287204", "url": "https://it.wikipedia.org/wiki?curid=2620039", "title": "Irredentismo italiano in Corsica", "text": "L'Irredentismo italiano in Corsica \u00e8 stato un movimento politico e culturale, sostenuto da Italiani e da corsi che, identificandosi come italiani, chiedevano l'annessione dell'isola all'Italia, rifiutando l'appartenenza alla Francia.\nCaratteristiche.\nLa Corsica ha storicamente fatto parte di diversi Stati italiani fino a quando la Repubblica di Genova, a seguito di una pluridecennale rivolta indipendentista c\u00f2rsa, guidata da Pasquale Paoli, fu costretta a cederla di fatto (poich\u00e9 si tratt\u00f2 soltanto della cessione, da parte del Banco di S.Giorgio, del diritto di esazione dei tributi) ai francesi con il trattato di Versailles del 1768.\nLa conquista francese della Corsica, proclamatasi stato indipendente, fu contrastata da Pasquale Paoli, che aveva fondato a Corte, nel cuore dell'isola, una Universit\u00e0 in lingua italiana per la preparazione delle classi dirigenti c\u00f2rse (che facevano storicamente capo all'Universit\u00e0 di Pisa quale sede di istruzione superiore) e confermato l'uso gi\u00e0 lungamente stabilito della lingua italiana come lingua colta ed ufficiale dell'isola.\nDel resto fin dall'anno mille la situazione etnico-linguistica della Corsica era stata fortemente influenzata (specie nella parte settentrionale dell'isola) dal contatto diretto con i dialetti toscani di tipo pisano, anche a seguito degli ingenti tentativi di ripopolamento effettuati dai dominatori pisani favoriti dalla notevole vicinanza geografica.\nDal XIII al XVIII secolo i pisani vennero sostituiti dai genovesi, i quali insediarono interi borghi di lingua ligure (Bonifacio e Calvi) ma, pur introducendo un qualche influsso genovese nei dialetti locali, di fatto proseguirono nell'utilizzo del toscano illustre come lingua scritta e di cultura. Questo spiega il motivo per cui nel Rinascimento, e fino alla conquista francese, in Corsica l'unica lingua utilizzata nelle comunicazioni scritte era l'italiano, impiegato nei documenti ufficiali e poi solo notarili sino alla sua totale proibizione sotto Napoleone III all'indomani della conclusione della seconda guerra d'indipendenza italiana.\nGli irredentisti corsi hanno cercato attivamente l'unificazione all'Italia solo a partire dai primi decenni del XX secolo, e con maggiore intensit\u00e0 quando l'irredentismo fu promosso dal Fascismo.\nStoria.\nSul finire del XVIII secolo inizi\u00f2 a crearsi in Corsica una sensibilit\u00e0 identitaria che, di fronte al montare della cultura francofona, si coagul\u00f2 attorno alla valorizzazione della lingua italiana e del suo dialetto corso.\nI primi chiari segnali di questo risveglio risalivano alla met\u00e0 dell'Ottocento, in coincidenza con la crisi del movimento bonapartista. Saltando volutamente il secolo francese dominato da Napoleone sino ad allora trascorso, il movimento rivendicativo si ispirava al recupero della tradizione nazionale c\u00f2rsa del XVIII secolo ispirata a Pasquale Paoli.\nUn gruppo di c\u00f2rsi, prima esiguo e poi sempre pi\u00f9 folto, slegato dalle formazioni politiche, aveva per\u00f2 iniziato un'attivit\u00e0 di base che puntava alla difesa della lingua, dell'identit\u00e0 e della storia locali gi\u00e0 almeno dal 1838-1839, periodo del soggiorno sull'isola (soprattutto in veste di filologo) di Niccol\u00f2 Tommaseo.\nTommaseo, con l'aiuto del poeta e magistrato di Bastia Salvatore Viale (1787-1861), studi\u00f2 il vernacolo c\u00f2rso e ne celebro la ricchezza e la purezza (lo defin\u00ec come \"il pi\u00f9 puro dei dialetti italiani\"), contribuendo al nascere dei primi germi di una coscienza linguistica e letteraria autonoma ed irredentista nell'ambito della \u00e9lite isolana raccolta attorno a Viale.\nSalvatore Viale, nella sua premessa all'edizione del 1843 dei \"Canti popolari corsi\", stampato a Bastia ed esplicitamente dedicata \"ai lettori corsi\", stila un vero e proprio manifesto ideologico nel quale egli - magistrato dello Stato francese - rivendica con chiarezza e libert\u00e0 l'identit\u00e0 c\u00f2rsa come antitetica a quella francese e la sua naturale appartenenza all'area culturale italiana. Eccone il passaggio pi\u00f9 significativo:\nIn quei decenni - e lo rester\u00e0 sino alla fine dell'Ottocento - il vernacolo corso era considerato adatto solo a soggetti \"giocosi\", \"farseschi\" (come la \"Dionomach\u00eca\") o \"popolareschi\" (le \"canzoni\"), mentre per i soggetti \"seri\" la scelta di chi rifiutava l'assimilazione francese era istintivamente quella dell'italiano.\nNel 1889 furono fatte rientrare in Corsica da Londra, dopo un esilio di 82 anni, le ossa di Pasquale Paoli. Nell'austera cappella ricavata nella sua casa natale, l'iscrizione della lapide che ne sigilla la tomba \u00e8 significativamente scritta in italiano.\nDel resto la Corsica fu coinvolta solo superficialmente nel Risorgimento, il processo unitario italiano, salvo l'eccezione di alcuni intellettuali locali legati al Tommaseo ed al Viale che consideravano, come nei secoli passati, \"terraferma\" l'Italia piuttosto che il continente francese.\nN\u00e9 vi fu mai da parte del Regno d'Italia, molto legato alla Francia sin dalla sua concezione, il minimo accenno concreto ad entrare in rotta di collisione con Parigi per la Corsica. Neanche quando, con la caduta di Napoleone III, il Re Vittorio Emanuele II, non esit\u00f2 a liquidare lo Stato Pontificio nel 1870, ma non fece alcun tentativo diplomatico-militare per recuperare la Corsica nonostante le continue pressioni di Giuseppe Garibaldi. Infatti alcuni Garibaldini corsi, come Leonetto Cipriani di Centuri (Capo C\u00f2rso) (che, protagonista alla battaglia di Curtatone (1848) e poi a quella di Novara, pi\u00f9 tardi sar\u00e0 governatore delle Legazioni pontificie (1860) e senatore del Regno d'Italia), erano pronti a ripetere una piccola \"Spedizione dei Mille\" in Corsica sotto gli ordini di Garibaldi, che si era ritirato proprio a Caprera (vicinissima alla Corsica).\nSi giunse cos\u00ec al 1896 quando apparve il primo giornale in lingua c\u00f2rsa, \"A Tramuntana\" (\"la Tramontana\"), fondato da Santu Casanova (1850-1936) e che, sino al 1914, si fece portavoce dell'identit\u00e0 c\u00f2rsa.\nMentre l'italiano, ancora ben vivo nell'isola all'alba del Novecento, veniva sempre pi\u00f9 ostacolato dai Francesi (anche a seguito del mancato riconoscimento dei titoli di studio rilasciati dalle Universit\u00e0 italiane sin dai tempi di Napoleone III, che spinse quasi tutta l\"'intellighenzia\" c\u00f2rsa verso quelle francesi), i c\u00f2rsi iniziarono a valorizzare la loro lingua vernacolare come strumento di resistenza ai misfatti dell'acculturazione francese che minacciava di travolgere l'anima stessa della loro isola.\nAccanto al processo di promozione del c\u00f2rso, che lo porter\u00e0 ad essere sentito sempre pi\u00f9 come lingua autonoma e non pi\u00f9 come livello \"familiare\" dell'italiano, scattava un'operazione di rivendicazione nazionale che port\u00f2 successivamente alla richiesta pressante di autonomia amministrativa e di studio nelle scuole della storia c\u00f2rsa.\nAccanto \"A Tramuntana\" un'altra rivista, \"A Cispra\" (nome di un lungo fucile pietra focaia, usato sia dai montanari che dai banditi), si fece interprete di uno stato d'animo che coinvolse trasversalmente, sia a livello di convinzioni politiche individuale, sia a livello di strati sociali, tutta quella che oggi definiremmo la \"societ\u00e0 civile\" dell'isola, mentre i politici settari, di qualsiasi partito nazionale francese, restarono fuori dal processo essendo fedeli al governo centrale e al nazionalismo francese.\nLa prima guerra mondiale (1914-1918) coinvolse pesantemente la Corsica rivelando ulteriormente il perdurare della disparit\u00e0 di trattamento verso la sua popolazione nel seno dello Stato francese. Secondo alcune stime, circa il 10% dell'intera popolazione dell'isola trovava la morte sui campi di battaglia. L'impatto demografico fu disastroso e \n Questa diaspora sovrappose il suo effetto a quello delle pesantissime perdite umane ed economiche nell'isola.\nIrredentismo.\nTra quelli che restarono in Corsica e non parteciparono alla diaspora si fece strada la radicalizzazione del movimento rivendicativo e si riallacciarono i legami anche politici con l'Italia, che gi\u00e0 con il governo Crispi aveva perseguito lo sviluppo dei movimenti irredentisti e una politica estera avversa alla Francia.\nIn Corsica nacque, per impulso di Petru Rocca, \"A Muvra\" (1919), un periodico scritto prevalentemente in c\u00f2rso e in italiano, con qualche articolo in francese. Attorno al giornale prese vita nel marzo 1922 il \"Partitu Corsu d'Azione\" (PCdA, autonomista, analogo al Partito Sardo d'Azione). Alla \"Muvra\" (il muflone isolano) si affiancarono altre pubblicazioni, in Corsica e in Italia, da dove il quotidiano livornese \"Il Telegrafo\" diffuse in Corsica, a partire dal 1927, un'edizione per l'isola, che ebbe ampia circolazione.\nOltre alla fioritura di giornali e i periodici si moltiplicarono studi linguistici (come l\"'Atlante Linguistico Etnografico Italiano della Corsica\" di Gino Bottiglioni) e storico-etnografici (\"Archivio Storico di Corsica\" e \"Corsica Antica e Moderna\") dedicati all'isola, editi sia in Italia che in Corsica.\nAltri corsi famosi che cercavano di rivitalizzare il rapporto con l'Italia furono Dumenicu Antone Versini (detto Maistrale), Matteu Rocca (\"I lucchetti\" nel 1925), l'abate Dumenicu Carlotti, detto Martinu Appinzapalu (\"Pampame corse\" nel 1926), Ageniu Grimaldi ed Ugo Babbiziu (\"Una filza di francesismi colti nelle parlate dialettali corse\" nel 1930). Petru Giovacchini scrisse i poemi \"Musa Canalinca\" e \"Rime notturne\" nel 1933 in Corsica (ma successivamente -esule a Roma- compose \"Aurore\", \"Poesie corse\", \"Corsica Nostra\" e \"Archiatri pontifici corsi\").\nSi realizzava cos\u00ec il passaggio dalla rivendicazione autonomista ed identitaria a quella pi\u00f9 marcatamente indipendentista e nazionalista che, con l'avvento della propaganda mussoliniana, si venava d'irredentismo: il governo fascista non lesinava finanziamenti agli indipendentisti c\u00f2rsi e s'istituirono molte borse di studio per ottenere che i giovani c\u00f2rsi tornassero a frequentare le universit\u00e0 italiane.\nLa storiografia e la propaganda politica francese hanno sfruttato abilmente (e con notevole successo) l'inquinamento fascista per screditare e obliterare il movimento \"corsista\" contrario alla \"francesizzazione\" nel suo complesso, operando una semplificazione che equipara l'autonomismo e l'indipendentismo isolano al fascismo, con tutto il carico di disprezzo che evoca l'implicita accusa di tradimento e di adesione ad un sistema dittatoriale sconfitto dalla Storia.\nIn verit\u00e0 l'avvento di Mussolini in Italia non fece che seguire, non anticipare - n\u00e9 generare - un diffuso e davvero mai del tutto sopito sentimento di estraneit\u00e0 dei c\u00f2rsi alla nazione francese. La tradizionale ed antichissima tendenza degli isolani a invocare aiuti esterni (con Sampiero s'era cercato aiuto persino presso i Turchi) e a raccogliersi attorno a personaggi \"forti\" nella sfortunata coincidenza storica, spinse il movimento corsista verso un abbraccio quasi fatale con il Fascismo italiano. Tale deriva va letta piuttosto come un evento \"incidentale\" (ed anzi stimolato dall'indifferenza francese), che come un'adesione piena e realmente ideologica. Del resto Santu Casanova gi\u00e0 invocava un \"uomo del destino\" sulle colonne della \"Tramuntana\" nel 1902, riferendosi a un novello Pasquale Paoli.\nOltre a Petru Rocca si distinserono nel movimento irredentista della Corsica altri personaggi, quasi tutti ad un tempo letterati (con produzioni poetiche in c\u00f2rso e in italiano) e attivisti politici. Alcuni di essi, come i fratelli Ghjuvanni e Anton Francescu Filippini (quest'ultimo, considerato il maggior poeta c\u00f2rso, fu segretario di Galeazzo Ciano), sceglieranno giovanissimi l'esilio in Italia; Bertino Poli, Domenico Carlotti (\"Martinu Appinzapalu\"), Petru Rocca, Pier Luigi Marchetti ed altri finiranno tragicamente per unire il loro destino pubblico a quello del regime fascista.\nLo stesso destino segner\u00e0 la vita di Marco Angeli e di Petru Giovacchini, condannati a morte in contumacia, in Francia, come disertori e traditori subito dopo la sconfitta d'Italia nella seconda guerra mondiale.\nMarco Angeli, di Sartene, collabor\u00f2 al \"A Muvra\" dal 1919 al 1924, distinguendosi come polemista, poeta e come autore del primo romanzo in c\u00f2rso (Terra corsa, Ajaccio, 1924): fu intensa anche la sua attivit\u00e0 politica, come segretario del PCdA. Dal 1926, accusato di diserzione in Francia, fu esule in Italia, dove s'era laureato in medicina a Pisa.Fond\u00f2 per primo il movimento irredentista per la Corsica italiana agendo di concerto con Francesco Guerri di Livorno che faceva parte del Comitato segreto \"Corsica\" fondato nel 1924 a Roma per volere espresso di Mussolini. L'Angeli fu, quindi, il primo in Italia ad organizzare la politica di rivendicazione della Corsica all'Italia secondo le progressive linee programmate in merito dal suddetto Comitato alle dipendenze dirette del Ministero degli Affari Esteri.\nDal 1930 svilupp\u00f2 dalla citt\u00e0 toscana un'intensissima attivit\u00e0 propagandistica di stampo via via sempre pi\u00f9 apertamente irredentista. Angeli giunse a creare una rete capillare di attivisti che, raccolti nei Gruppi d'Azione C\u00f2rsa, contava migliaia di aderenti in tutta Italia negli anni trenta. Marco Angeli inoltre pubblic\u00f2 a Milano \"Gigli di Stagnu\" e \"Liriche corse\" nel 1934, rivelandosi, di poi, oltrech\u00e9 poeta, articolista ed agitatore politico, anche lessicografo, per i suoi studi dedicati al dialetto corso sulla rivista \"Corsica Antica e Moderna\", di cui era anche redattore capo.\nNel 1932, con il temporaneo riavvicinamento politico tra Italia e Francia, condusse allo scioglimento dei Gruppi fondati e presieduti da Marco Angeli a Pisa il 2 maggio 1930. Essi risorsero per decisione governativa ad opera di Petru Giovacchini, che li rifond\u00f2 sotto il nome di \"Gruppi di Cultura Corsa\" il 27 novembre 1933 a Pavia, diventandone il Presidente e conducendo un'azione di propaganda irredentista pi\u00f9 riservata, rispetto a quella precedentemente attuata dall'Angeli, sino almeno allo scoppio della guerra nel 1940.\nAlla fine degli anni trenta anche in Corsica la simpatia per l'Italia raggiungeva punte notevoli. Infatti Santu Casanova (che morir\u00e0 esule in Italia, a Livorno) produsse scritti e poesie celebrative della guerra d'Etiopia e Bertino Poli scrisse \"Il pensiero irredentista corso e le sue polemiche\" a Firenze nel 1940.\nGli irredentisti corsi inoltre giunsero ad organizzare pubblici festeggiamenti, che ebbero notevole partecipazione popolare, in occasione della proclamazione dell'Impero italiano il 9 maggio 1936. Il loro capo era Petru Giovacchini, che in quei festeggiamenti esplicitamente rivendicava la \"redenzione\" della Corsica.\nMolta parte della popolazione della Corsica, tuttavia, restava indifferente al richiamo annessionista al Regno d'Italia, anche se vi furono delle manifestazioni di giubilo per le imprese coloniali italiane (conquista dell'Etiopia e dell'Albania) nel 1936 e 1939. Nel 1938 vi fu anche la rivendicazione ufficiale del Regno d'Italia sulla Corsica pronunciata dal ministro degli Esteri, Galeazzo Ciano, salutata con enorme soddisfazione da Santu Casanova e dal suo gruppo di irredentisti corsi.\nNel 1939 lo stesso Mussolini propose, in una seduta del Gran Consiglio del Fascismo dove prevedeva l'entrata in guerra dell'Italia non prima del 1942, di appoggiare l'autonomia della Corsica per poi renderla italiana in tre tempi: 1\u00b0. tempo: ravvivare le tendenze autonomistiche dei Corsi; 2\u00b0. tendere all'indipendenza della Corsica; 3\u00b0. annessione all'Italia.\nDurante i primi anni della seconda guerra mondiale, molti intellettuali corsi fecero propaganda a favore dell'Italia (specialmente i \"Gruppi di Cultura Corsa\"). Tra costoro primeggiavano Marco Angeli, Bertino Poli, Marchetti, Luccarotti, Grimaldi e Petru Giovacchini (che fu proposto come Governatore della Corsica se l'Italia avesse annesso l'isola nel 1942). Petru Giovacchini arriv\u00f2 a dichiarare che Pasquale Paoli (l'eroe della Corsica) fu il precursore dell'irredentismo corso favorevole all'unificazione dell'isola all'Italia.\nI \"Gruppi di Cultura Corsa\" di Giovacchini arrivarono a contare 72.000 membri nel febbraio 1942, composti in parte da Corsi residenti in Italia e in parte da Italiani simpatizzanti con l'idea.\nTra il novembre 1942 ed il settembre 1943 la Corsica fu occupata militarmente dal Regno d'Italia e diversi corsi collaborarono attivamente nella speranza di una unificazione dell'isola all'Italia. Giovacchini e Poli scrissero di \"Redenzione della Corsica\" simile a quanto avvenuto in Dalmazia, ma lo stesso Mussolini si oppose all'annessione dell'isola all'Italia finch\u00e9 la guerra durava. Oltre 85.000 militari italiani mantennero il controllo dell'isola, che ha solo circa 300.000 abitanti.\nMan mano che la Resistenza corsa si organizza, la repressione degli occupanti italiani si fa pi\u00f9 dura. L'OVRA, la polizia politica fascista e le Camicie Nere arrestano, deportano e fucilano molti resistenti corsi, soprattutto nel periodo giugno-luglio 1943; Arrigoni (31) fornisce il dato di 172 partigiani uccisi o fucilati e 474 deportati in Italia, mentre Gambiez (32) parla di 860 deportati. Il 10 luglio 1943, gli Alleati sbarcano in Sicilia e il 25 luglio Mussolini viene destituito. I Tedeschi, che iniziano a diffidare dell'alleato italiano, portano in Corsica a fine luglio la brigata d'assalto \"SS Reichsf\u00fchrer\" per affiancare le truppe d'occupazione italiane. Ma dopo l'Armistizio dell'8 settembre 1943, come noto, tutto cambia: in Italia e in Corsica iniziano i 20 mesi di Resistenza antinazista e antifascista.\nDopo il 1945 un centinaio di corsi furono processati dai tribunali militari francesi ed incolpati di tradimento e collaborazionismo con l'Asse. Otto furono condannati a morte, ma solo il colonnello Petru Cristofini fu fucilato.\nAnche la moglie di Cristofini, la prima giornalista corsa Marta Renucci, che affermava apertamente idee filoitaliane, fu arrestata con la stessa accusa e condannata a 15 anni di prigione. Scontata la pena nelle carceri di Algeri, rientr\u00f2 in Corsica, dove visse in isolamento fino alla morte (avvenuta nel 1997 al policlinico di Furiani).\nAttualmente non esiste pi\u00f9 un irredentismo italiano in Corsica, praticamente scomparso con la morte di Petru Giovacchini, l'ultimo irriducibile sostenitore, nel 1951. Ma movimenti autonomisti e independentisti della Corsica - ispirati anche alle idee dei Corsi italiani - sono attivi nell'isola, come nel caso del \"Partitu di a Nazione Corsa\" e del Fronte di Liberazione Nazionale Corso (quest'ultimo di matrice terrorista dal 1975).\nComunque ancora negli anni novanta e duemila non sono mancate iniziative di affermazione di un'identit\u00e0 italiana dell'isola. Tra queste si annovera la rivista \"A Viva Voce\", animata da un gruppo di studiosi isolani che si propone di utilizzare, al posto del corso o in supporto ad esso, la lingua italiana come lingua colta, e il sito web di notizie in italiano sull'isola \"Corsica Oggi\", fondato nel 2015. Dello stesso avviso \u00e8 un libro di Corso Donati, che nel suo saggio del 2000, \"Corsica amara\", dibatte della necessit\u00e0 per i corsi di riallacciarsi alla comune tradizione linguistica della penisola italiana anzich\u00e9 cercare di darsi una lingua propria, dal punto di vista letterario assai carente."}
{"id": "2620042", "revid": "71433", "url": "https://it.wikipedia.org/wiki?curid=2620042", "title": "L'olimpiade", "text": ""}
{"id": "2620046", "revid": "1543377", "url": "https://it.wikipedia.org/wiki?curid=2620046", "title": "Lingua lak", "text": "La lingua lak \u00e8 una lingua caucasica nordorientale parlata in Russia, nella repubblica autonoma del Daghestan.\nIn passato era chiamata \"\u0413\u044c\u0430\u0437\u0438-\u041a\u044c\u0443\u043c\u0443\u043a\u044c (Hazi-Q'umuq')\". Lo standard \u00e8 basato sul dialetto della citt\u00e0 di Kumuk.\nDistribuzione geografica.\n\u00c8 la lingua dei Laki, popolo della repubblica autonoma russa del Daghestan, dove costituisce la sesta lingua letteraria. \u00c8 parlata da circa 150 000 persone.\nSistema di scrittura.\nLa lingua \u00e8 stata scritta in alfabeto arabo fino al 1928, in alfabeto latino per circa 10 anni fino al 1938, e da allora fino ai nostri giorni in una versione dell'alfabeto cirillico."}
{"id": "2620047", "revid": "149485", "url": "https://it.wikipedia.org/wiki?curid=2620047", "title": "Campionati mondiali di short track 1984", "text": "La IV edizione dei Campionati mondiali di short track (\"World Short Track Speed Skating Championships\"), ufficialmente organizzati con tale denominazione dalla \"International Skating Union\" (\"Federazione internazionale di pattinaggio su ghiaccio\"), si \u00e8 tenuta nel marzo del 1984 a Peterborough nel Regno Unito."}
{"id": "2620049", "revid": "123587052", "url": "https://it.wikipedia.org/wiki?curid=2620049", "title": "Chariots of Fire (tema strumentale)", "text": "Titles \u00e8 un tema strumentale composto ed eseguito da Vangelis. Esso fu inserito nella colonna sonora del film \"Momenti di gloria\" e ottiene un grande successo fino a diventare un inno dello sport.\nIl pezzo strumentale \u00e8 meglio noto come Chariots of Fire o Chariots of Fire - Titles. Quando debutt\u00f2 nella Billboard Hot 100 venne inserito come \"Titles\", ma pi\u00f9 avanti il titolo fu cambiato in \"Chariots of Fire\"."}
{"id": "2620053", "revid": "287204", "url": "https://it.wikipedia.org/wiki?curid=2620053", "title": "VdBH 7", "text": "vdBH 7 \u00e8 una nebulosa a riflessione visibile nella costellazione della Poppa.\nLa sua posizione si individua con facilit\u00e0, grazie alla presenza della brillante stella Naos (\u03b6\u00a0Puppis); da questa stella occorre muoversi in direzione ENE fino a raggiungere la h1 Puppis, una gigante arancione di magnitudine 4,44, e da qui per circa 80 primi d'arco in direzione NNW.\nSi presenta come una macchia estesa in particolare verso sudovest e si trova sul bordo di una nebulosa oscura che corre nella stessa direzione, catalogata come DC\u00a0255.9-2.6. La stella che la illumina appare immersa nella nube e possiede una magnitudine apparente pari a 7,73; questa stella \u00e8 catalogata come HD 68416 ed \u00e8 una stella bianco-azzurra di sequenza principale di classe spettrale B3V, la cui radiazione conferisce ai gas che la circondano una colorazione bluastra ben evidente. La distanza della nube si aggira sui 3100 anni luce e fa quindi parte dell'associazione Puppis\u00a0R2, legata fisicamente al Vela Molecular Ridge."}
{"id": "2620054", "revid": "1363832", "url": "https://it.wikipedia.org/wiki?curid=2620054", "title": "Istv\u00e1n Csom", "text": "Biografia.\nInsignito del titolo di Maestro Internazionale nel 1967 e di quello di Grande Maestro nel 1973, Csom fu campione ungherese nel 1972 e nel 1973 (quest'ultima a pari merito con Andr\u00e1s Adorj\u00e1n e Zolt\u00e1n Ribli), e fece parte, come prima riserva, della squadra ungherese che vinse l'oro alle Olimpiadi degli scacchi del 1978 davanti all'Unione Sovietica. Alle Olimpiadi, partecipando nove volte, ottenne anche altre tre argenti di squadra e, individualmente, un oro (1980, quarta scacchiera) e un argento.\nTra i tornei internazionali da lui vinti vi sono quelli di Olot (1973 e 1975), Cleveland (1975), Berlino (1979), Copenaghen (1983), Jarvenpaa (1985) e Delhi (1987). Nel 1975 vinse il torneo zonale di Pola di qualificazione per il mondiale 1978, qualificandosi per l'interzonale di Bienne, dove si piazz\u00f2 nono, non riuscendo ad accedere ai match dei candidati."}
{"id": "2620055", "revid": "287204", "url": "https://it.wikipedia.org/wiki?curid=2620055", "title": "Istvan Csom", "text": ""}
{"id": "2620057", "revid": "1571097", "url": "https://it.wikipedia.org/wiki?curid=2620057", "title": "Discografia di Sean Paul", "text": ""}
{"id": "2620069", "revid": "38120", "url": "https://it.wikipedia.org/wiki?curid=2620069", "title": "Misna", "text": ""}
{"id": "2620076", "revid": "322321", "url": "https://it.wikipedia.org/wiki?curid=2620076", "title": "Fabrica di Roma", "text": "Fabrica di Roma \u00e8 un comune italiano di abitanti in provincia di Viterbo, distante dal capoluogo circa 25\u00a0km e 50\u00a0km da Roma.\nGeografia fisica.\nTerritorio.\nFabrica di Roma \u00e8 situata a sud dei monti Cimini, nelle vicinanze del lago di Vico. Poche sono le pianure e le vallate alluvionali, la quasi totalit\u00e0 della zona \u00e8 formata, infatti, da rocce vulcaniche.\nClima.\nIl suo clima \u00e8 continentale anche se modificato dalla densa vegetazione. La temperatura media annua oscilla intorno ai 15\u00a0\u00b0C. La pioggia, proveniente dal Tirreno, cade in media 800\u20131000\u00a0mm/anno. Tra i venti, di intensit\u00e0 media, prevalgono la tramontana, lo scirocco, il levantino e il ponente. La flora e la fauna riguardano in particolare piante e animali della bassa montagna.\nClassificazione climatica: zona D, 1946 GG\nStoria.\nPeriodo falisco\nLa storia di Fabrica di Roma \u00e8 sicuramente legata alla popolazione falisca. L'origine del territorio \u00e8 ancora ignota. I principali resti archeologici rinvenuti riguardano le abitazioni falische in localit\u00e0 \"Le Molelle\", a est di Fabrica, sicuramente facenti parte di un pagus falisco; la galleria di \"Ponte Sodo,\" scavata nella roccia che ospit\u00f2 le prime trib\u00f9 falische; le grotte di \"Materano\" ipotizzate quali prime protezioni primitive; i cunicoli sotterranei e, infine, le molte tombe disseminate nel territorio che attestano lo sfruttamento abitativo in periodo falisco. Nel 1889 l'archeologo Pasqui scav\u00f2 in localit\u00e0 \"Monte delle Monache\", portando alla luce tre tombe a camera (fine IV-V sec. a.C.). Nonostante fossero state gi\u00e0 depredate queste tombe conservavano vasi a figure rosse, una statua di fauno e altro vasellame etrusco-campano. Di notevole importanza epigrafica furono i nomi dei defunti incisi su alcune tegole: Cauio Latrio, Cauia Hadenia e Staco Leuia. Altro pezzo importante \u00e8 l'acroterio in terracotta rappresentante una Vittoria alata. Il territorio di Fabrica \u00e8 disseminato di antichi luoghi di derivazione falisca, tra quelli ancora visibili vediamo grotte scavate nel peperino con all'interno nicchie, sicuramente un colombario, proprio all'interno dell'attuale centro storico.\nPeriodo medioevale e moderno\nIl periodo medioevale di Fabrica inizia nel 1093 col documento con cui, un certo Ildebrando, concesse all'Abbazia di Farfa le sue propriet\u00e0, tra cui il \"fundus Fabricae\". Ancora, nel 1177 nella Bolla papale di Alessandro III, Fabrica venne citata tra le propriet\u00e0 dell'abbazia di Sant'Elia sub Pentoma. Nel 1217 fu donata all'Ospedale di S. Tommaso in Formis sottolineando cos\u00ec che Fabrica appartenne per gran parte della sua esistenza allo Stato Pontificio. Nel XIII secolo la comunit\u00e0 urbana risulta per\u00f2 tra le propriet\u00e0 di Manfredi di Vico, avendola acquistata dall'Ospedale di S. Spirito, che la rivendette alla famiglia Orsini. Gli Orsini (in particolare Rinaldo e Giordano Orsini), a loro volta, la restituirono nel 1367 all'Ospedale di S. Spirito in Saxia. Passarono solo otto anni quando Francesco di Vico, prefetto di Roma, ribellatosi alla Chiesa, si impadron\u00ec di alcuni dei castelli del Patrimonio di S. Pietro. Questo evento dur\u00f2 per\u00f2 solo due anni, cos\u00ec nel 1377 i Di Vico restituirono il tutto. Ma la brama espansionistica dei Di Vico non fin\u00ec cos\u00ec facilmente: nel 1431 Giacomo Di Vico, alleatosi con Antonio Colonna, si mosse contro l'esercito papale, ma fu sconfitto. Il castello di Fabrica rimase cos\u00ec amministrato dall'Ospedale di S. Spirito fino al 1536 quando venne concesso in enfiteusi a Lucrezia Della Rovere vedova Colonna. La famiglia Della Rovere costru\u00ec qui a Fabrica un proprio palazzo, appena fuori dalle mura, in cui dimor\u00f2 anche papa Giulio II Della Rovere. La propriet\u00e0 di Lucrezia dur\u00f2 solo due anni quando il castello fu restituito all'Ospedale di S. Spirito. Nel 1539 fu venduto a Pier Luigi Farnese insieme alla tenuta di Falleri, entrando cos\u00ec nel Ducato di Castro e Ronciglione. Alla famiglia Farnese, in particolare al cardinale Alessandro Farnese, si deve sicuramente la costruzione della Torre di Fabrica, nel centro storico. Il rapporto tra Fabrica e i Farnese termin\u00f2 nel 1649 con la definitiva sconfitta della famiglia ribelle da parte di papa Innocenzo X. Solo nel 1756 Fabrica pass\u00f2, venduta, a Stefano e Leopoldo Cencelli che, anche grazie ai loro discendenti, restaurarono e abbellirono Fabrica. Nel 1798-99 il territorio entr\u00f2 nell'egida francese attraverso l'esperienza repubblicana, passando dal 1809 al 1814 sotto il dominio napoleonico. Dopo il Congresso di Vienna ritorn\u00f2 sotto l'influenza della Chiesa e le sue sorti rimasero legate a essa fino all'Unit\u00e0 d'Italia. L'ideale dell'Unit\u00e0 d'Italia pervasero anche la popolazione di Fabrica con dimostrazioni anche palesi. Nel 1873 al nome Fabrica fu aggiunta la denominazione \"di Roma\" cos\u00ec Fabrica fu nota come \"Fabrica di Roma, Provincia di Roma, Circondario di Viterbo\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 884 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 399 4,75%\nAlbania 89 1,06%\nIstituzioni, enti e associazioni.\nGranello di Senape ONLUS\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, e addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 483 imprese operanti nel territorio comunale, che rappresentavano il 2,07% del totale provinciale (23.371 imprese attive), hanno occupato 1.660 addetti, il 2,79% del dato provinciale (59.399 addetti); in media, ogni impresa nel 2015 ha occupato tre persone (3,44).\nInfrastrutture e trasporti.\nStrade.\nFabrica di Roma \u00e8 collegata tramite la Strada Provinciale 26 \"Vignanellese\" a Vignanello, tramite la strada provinciale 27 \"Faleriense\" a Civita Castellana, tramite la strada provinciale 35 \"Ronciglionese\" a Carbognano, tramite la strada provinciale 65 \"Valleranese\" , \u00e8 collegata a Vallerano, e tramite la strada provinciale 71 \"Corchianese\" , \u00e8 collegata a Corchiano.\nFerrovie.\nFabrica di Roma \u00e8 dotata di due stazioni ferroviarie poco distanti fra loro:\nLe due stazioni sono collegate fra loro tramite raccordo ferroviario per consentire il transito di treni merci con carichi destinati alla manutenzione della ferrovia Roma Nord.\nAmministrazione.\nNel 1873 \"Fabrica\" cambia denominazione in Fabrica di Roma.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Fabrica di Roma pass\u00f2 dalla provincia di Roma a quella di Viterbo."}
{"id": "2620077", "revid": "332694", "url": "https://it.wikipedia.org/wiki?curid=2620077", "title": "Croci Frecciate", "text": ""}
{"id": "2620081", "revid": "287204", "url": "https://it.wikipedia.org/wiki?curid=2620081", "title": "Chariots of Fire (colonna sonora)", "text": "Chariots of Fire \u00e8 un album del musicista greco Vangelis, colonna sonora del film \"Momenti di gloria\" del regista Hugh Hudson e pubblicato dalla Polydor nel 1981. Diciassettesima uscita discografica ufficiale, l'album ha vinto il \"Premio oscar alla migliore colonna sonora\" 1982. Il film ha invece vinto l'oscar al miglior film dello stesso anno.\nIl disco.\nIl regista del film, Hugh Hudson, invit\u00f2 Vangelis dopo essere rimasto impressionato dai suoi album \"Op\u00e9ra Sauvage\" e \"China\" ed aver lavorato con lui nella stesura di musiche per pubblicit\u00e0 negli anni settanta.\nLa musica della colonna sonora, interamente elettronica, diede inizio ad uno stile nuovo nella composizione delle stesse. L'uso dei sintetizzatori come unici strumenti si rivel\u00f2 conveniente per i compositori, e molti di questi si ispirarono a \"Chariots of Fire\" nella composizione dei loro lavori.\nI brani presenti nell'album vennero quasi interamente ri-registrati e ri-arrangiati, e per questo la musica del disco \u00e8 differente da quella usata nel film. Nella versione in vinile il primo lato conteneva i brani pi\u00f9 famosi, mentre il secondo era occupato da una suite con collage di altri brani che portava il titolo del disco. Alcune composizioni presenti nel film non vennero incluse nell'album, come per esempio il brano \"Hymne\" (reintitolata \"Hymn\"), proveniente dall'album \"Op\u00e9ra Sauvage\". Lo stesso brano venne incluso nelle compilation \"Portraits (So Long Ago, So Clear)\" e \"Odyssey\".\nBench\u00e9 Vangelis avesse gi\u00e0 composto molte altre colonne sonore, tra cui quelle per i documentari di Fr\u00e9d\u00e9ric Rossif, questo fu il primo lavoro importante, e gli diede immediatamente la fama di grande compositore, inducendo registi come Ridley Scott ad affidargli la composizione delle colonne sonore dei loro prossimi film. Il successo di \"Titles\", meglio nota come \"Chariots of Fire\" o \"Main theme from Chariots of Fire\", contribu\u00ec a dare una svolta alla sua carriera di compositore.\nSuccesso.\nBench\u00e9 la musica elettronica venisse considerata poco adatta per una colonna sonora, il successo di questa super\u00f2 qualsiasi aspettativa. L'album rest\u00f2 nella classifica Billboard Top 200 per 4 settimane e il brano \"Titles\", pubblicato come singolo, rimase nella Billboard Hot 100 per 5 mesi, raggiungendone la prima posizione e mantenendola per una settimana. Lo stesso brano raggiunse la seconda posizione in Canada, la 12\u00aa posizione in Gran Bretagna, dove l'album rest\u00f2 per 107 settimane raggiungendo come miglior posizione la quinta, la sesta in Nuova Zelanda, la nona in Olanda e la ventunesima nella classifica australiana."}
{"id": "2620083", "revid": "933835", "url": "https://it.wikipedia.org/wiki?curid=2620083", "title": "Strada statale 260 Picente", "text": "La strada statale 260 Picente (SS 260) \u00e8 una strada statale italiana che collega L'Aquila con Amatrice tramite il passo di Montereale. La strada connette la valle dell'Aterno con la valle del Tronto e, proseguendo lungo la Via Salaria, con il mare Adriatico aggirando a nord i massicci del Gran Sasso d'Italia e dei Monti della Laga. Fino al 1927, anno d'istituzione della provincia di Rieti, l'intero percorso ricadeva nella provincia dell'Aquila, in Abruzzo.\nDalla fine del anni '90 del XX secolo \u00e8 in corso il processo di ammodernamento della strada. Attualmente il tratto iniziale, dalla diramazione dalla SS 80 del Gran Sasso d'Italia fino alla localit\u00e0 San Pelino, nel comune di Cagnano Amiterno, \u00e8 classificato come strada extraurbana secondaria, mentre sono in corso i lavori fino a Montereale. Il vecchio tracciato non ammodernato \u00e8 noto come strada regionale 260 Picente (SR 260), stessa classificazione che aveva il tratto laziale tra il 2002 e il 2016, mentre la variante agli abitati di Pizzoli e Barete era nota come nuova strada ANAS 295 Variante tra Pizzoli e Barete (NSA 295) subito dopo l'apertura al traffico.\nStoria.\nLa strada statale Picente ha una storia antica essendo stata per secoli l'arteria di riferimento dell'Alto Aterno e la principale alternativa alla Via Cecilia (l'attuale strada statale 80 del Gran Sasso d'Italia) al collegamento della valle dell'Aterno, e dunque della citt\u00e0 di Amiternum, con la Via Salaria o con il mare Adriatico.\nAll'inizio del XX secolo la prima parte del suo percorso, fino a Montereale, \u00e8 stato affiancato a quello della ferrovia L'Aquila-Capitignano, poi soppressa nel 1935.\nNel secondo dopoguerra l'arteria \u00e8 stata oggetto di un progetto di ammodernamento e nel 1960 \u00e8 rientrata sotto la competenza dell'ANAS, ricevendo l'attuale classificazione di \"strada statale 260 Picente\", con il nome che richiama l'antico popolo dei Picenti (o Piceni). A partire dagli anni '90 del XX secolo risale invece il progetto, ancora in corso di realizzazione, di un nuovo ammodernamento generale della statale, noto con il nome di \"Superstrada L'Aquila-Amatrice\". A quel periodo risale l'apertura al traffico veicolare del primo lotto di collegamento tra la localit\u00e0 Cermone e Pizzoli, mentre nel 2005 \u00e8 stato completato il tratto fino a Barete, successivamente prolungato fino a San Pelino di Cagnano Amiterno. Questa variante risulta parte integrante dell'itinerario della SS 260 gi\u00e0 dal 2007. Tra il 2018 e il 2019 sono stati avviati i cantieri del terzo e del quarto lotto della superstrada, da San Pelino fino a Montereale.\nIn seguito al decreto legislativo 31 marzo 1998, n. 112, dal 1\u00ba febbraio 2002 la gestione del tratto laziale, ovvero dal km 29,462 al km 48,330, \u00e8 passata dall'ANAS alla Regione Lazio, che ha ulteriormente devoluto le competenze alla provincia di Rieti. Dal 5 marzo 2007 la societ\u00e0 Astral ha acquisito la titolarit\u00e0 di concessionario di tale tratto. Ad ottobre del 2016 la strada \u00e8 tornata in gestione ANAS ed \u00e8 stata nuovamente riclassificata come strada statale.\nPercorso.\nLa SS 260 Picente ha origine in localit\u00e0 Cermone, nei pressi dell'antica citt\u00e0 di Amiternum, al confine tra il comune dell'Aquila e quello di Pizzoli; la strada si distacca tramite rotatoria dalla SS 80 del Gran Sasso d'Italia, a pochi metri dall'inizio della SS 80 dir. Queste due arterie permettono il collegamento con il capoluogo abruzzese, con l'autostrada A24 Roma-L'Aquila-Teramo e la SS 17 dell'Appennino Abruzzese ed Appulo-Sannitico.\nSeguendo il corso del fiume Aterno e ricalcando il percorso della dismessa ferrovia L'Aquila-Capitignano fino a Sant'Eusanio di Barete, attraversa i comuni di Pizzoli e Barete, passando principalmente a distanza dagli abitati e connettendosi con la viabilit\u00e0 locale attraverso tre svincoli a livelli sfalsati e una rotatoria, quest'ultima realizzata nel 2019. Al confine tra i comuni di Barete e Cagnano Amiterno si trova l'ultimo svincolo a livelli sfasati del tratto ammodernato, che consente il collegamento con Cagnano e le sue frazioni. La parte di strada ammodernata termina con l'attraversamento dell'abitato di San Pelino di Cagnano Amiterno.\nCon l'ingresso nelle gole di Cagnano Amiterno l'andamento della strada diventa molto pi\u00f9 tortuoso, con curve che seguono il profilo della stretta valle; attraversato il centro di Marana di Montereale, con l'ingresso nella conca di Montereale, dalla Picente si distacca la diramazione per Capitignano (SS 260 dir). La strada raggiunge quindi il centro di Montereale da dove ha inizio la ex SS 471 (ora SR 471) che, attraverso Ville di Fano e Borbona, si ricollega alla SS 4 Via Salaria in corrispondenza di Posta.\nSi continua a salire fino ad arrivare, tra le frazioni di Aringo e Santa Lucia, al passo di Montereale ad oltre metri d'altitudine. Secondo alcune fonti, il passo segnerebbe il confine tra l'Appennino abruzzese e l'Appennino umbro-marchigiano; altre fonti ritengono che tale confine sia localizzato pi\u00f9 a nord, in corrispondenza del passo della Torrita.\nSi entra nella provincia di Rieti e si lambiscono i centri di Roccapassa, Cornelle, Configno e Collemagrone fino alla ripida salita che porta alla citt\u00e0 di Amatrice da dove si dirama la ex SS 577 del Lago di Campotosto. La strada prosegue con il nome di Corso Umberto I nel centro storico della citt\u00e0 per poi ridiscendere verso il lago di Scandarello dove, in localit\u00e0 Filetto, si trovava il vecchio punto di innesto tra la Picente e la Salaria; in seguito alla costruzione della variante a scorrimento veloce della Salaria (completato negli anni Settanta) il percorso della Picente \u00e8 stato prolungato per ricomprendere anche il tratto \u2014 precedentemente parte integrante della Salaria \u2014 tra Filetto e il nuovo svincolo di Amatrice in localit\u00e0 Santa Giusta.\nStrada statale 260 dir Picente.\nLa strada statale 260 dir Picente (SS 260 dir) \u00e8 una strada statale italiana che collega la SS260 dalla localit\u00e0 Marana, nel comune di Montereale, al passo delle Capannelle, sulla SS 80. Il percorso \u00e8 quello delle ex SP 4 della Molinella (3,680 km) e della SP 106 delle Capannelle (12,230 km), prese in gestione da ANAS il 5 settembre 2018."}
{"id": "2620096", "revid": "287204", "url": "https://it.wikipedia.org/wiki?curid=2620096", "title": "Ng\u00f4 \u0110\u00ecnh Nhu", "text": "Fu il fratello minore e principale consigliere politico del primo Presidente del Vietnam del Sud Ng\u00f4 \u00d0\u00ecnh Di\u1ec7m. Fu considerato la mente dietro al regime autocratico di Diem.\nBiografia.\nLa famiglia di Nhu era originaria del villaggio di Phu Cam nel Vietnam centrale. La sua famiglia prest\u00f2 servizi\u00f2 come mandarini nella corte imperiale di Hue, e suo padre Ngo Dinh Kha, fu consigliere dell'Imperatore Th\u00e0nh Th\u00e1i durante la colonizzazione francese. Quando i francesi deposero l'imperatore con il pretesto di essere folle, Kha si ritir\u00f2 in segno di protesta divenendo un agricoltore. Nhu fu il quarto di sei figli, nascendo nel 1910.\nTra i figli, si ricorda la giurista Ng\u00f4 \u0110\u00ecnh L\u1ec7 Quy\u00ean.\nMorte.\nIl 2 novembre 1963, Nhu fu assassinato insieme a suo fratello, dal Capitano Nguyen Van Nhung durante il colpo di stato guidato dal generale D\u01b0\u01a1ng V\u0103n Minh con l'accordo che gli Stati Uniti non sarebbero intervenuti."}
{"id": "2620099", "revid": "697352", "url": "https://it.wikipedia.org/wiki?curid=2620099", "title": "Delegazione Radicale nel Partito Democratico", "text": ""}
{"id": "2620117", "revid": "2184720", "url": "https://it.wikipedia.org/wiki?curid=2620117", "title": "Could You Be Loved", "text": "Could You Be Loved \u00e8 un singolo reggae composto dal cantante e chitarrista giamaicano Bob Marley per il suo album del 1980 \"Uprising\".\nDescrizione.\nIl testo della canzone fu scritto da Bob nel 1979. In quel momento Bob si trovava su un aereo insieme ai The Wailers con cui decise di scrivere e strumentare il pezzo. Lo spartito verr\u00e0 anche stampato sui francobolli giamaicani del 1981. Rispettivamente la canzone arriv\u00f2 al quinto posto nella classifica UK Singles Chart e al sesto posto della Hot Dance Club Play. Verso il centro della canzone i background vocals pronunciano alcune frasi del primo singolo di Bob \"Judge Not\", le parole dicono: \"The road of life is rocky And you may stumble too. So while you point a finger, someone else is judging you.\" (trad: La strada della vita \u00e8 difficoltosa e puoi anche inciampare. Quindi mentre punti il dito, qualcun altro sta giudicando te).\nCover.\nIl pezzo \u00e8 stato reinterpretato da alcune band fra cui:\nColonne sonore.\nLa canzone \u00e8 stata anche usata nei seguenti film come colonna sonora:"}
{"id": "2620119", "revid": "767487", "url": "https://it.wikipedia.org/wiki?curid=2620119", "title": "Il giovane Toscanini", "text": "Il giovane Toscanini \u00e8 un film del 1988 diretto da Franco Zeffirelli presentato per la prima volta alla Mostra del cinema di Venezia.\nTrama.\nIl film narra della vita giovanile del direttore d'orchestra Arturo Toscanini, iniziando dal primo brusco incontro con La Scala di Milano a 18 anni (rifiutato come violoncellista a causa del temperamento irruente).\nPoi Toscanini \u00e8 ingaggiato da un impresario per una tourn\u00e9e in Brasile. Quindi incontra a Rio de Janeiro la \"favorita\" dell'Imperatore Dom Pedro II, ed aderisce alla sua causa per l'emancipazione degli schiavi. Il film termina con la rappresentazione di un\"'Aida\" in Brasile dove \u00e8 ambientata parte del film.\nAlcuni episodi della vita del giovane, vengono intrecciati a vicende storiche e politiche nelle quali fu coinvolto.\nProduzione.\nSi tratta di una grande produzione spettacolare, di impostazione tipicamente \"hollywoodiana\": l'unico film girato in Italia da C. Thomas Howell.\nZeffirelli, che ha avuto l'opportunit\u00e0 di conoscere Toscanini e di cui \u00e8 famoso anche un litigio con lo stesso, vuole mettere in evidenza il carattere dirompente e magnetico del giovane che diventa metafora del potere e della forza della giovent\u00f9.\nLa pellicola dest\u00f2 molta attenzione all'epoca, perch\u00e9 vedeva il ritorno sul grande schermo dell'attrice Elizabeth Taylor dopo quasi dieci anni di assenza, doppiata nelle parti cantate dal soprano statunitense Aprile Millo.\nNella colonna sonora la Millo canta brani di Aida con Carlo Bergonzi (il tenore Tobia Bertini) accompagnata dall'orchestra ed il coro del teatro Petruzzelli di Bari e dal violoncellista Antony Cooke, diretta dallo statunitense Eugene Kohn e la Ninna nanna (Brahms).\nDa notare che tutte le scene ambientate nel teatro in Brasile sono state girate all'interno del teatro Petruzzelli di Bari, che dopo alcuni anni sar\u00e0 distrutto dalle fiamme, e il film rester\u00e0 come testimonianza del teatro barese originario."}
{"id": "2620139", "revid": "110157", "url": "https://it.wikipedia.org/wiki?curid=2620139", "title": "Comitato Olimpico Dominicano", "text": "Il Comitato Olimpico Dominicano (noto anche come \"Comit\u00e9 Ol\u00edmpico Dominicano\" in spagnolo) \u00e8 un'organizzazione sportiva, nata nel 1946 a Santo Domingo, in Repubblica Dominicana.\nStoria.\nIl Comitato rappresenta la Repubblica Dominicana presso il Comitato Olimpico Internazionale (CIO) dal 1962 ed ha lo scopo di curare l'organizzazione ed il potenziamento dello sport nella Repubblica Dominicana e, in particolare, la preparazione degli atleti dominicani, per consentire loro la partecipazione ai Giochi olimpici. L'associazione \u00e8, inoltre, membro dell'Organizzazione Sportiva Panamericana.\nL'attuale presidente dell'organizzazione \u00e8 Luis Mejia Oviedo, mentre la carica di segretario generale \u00e8 occupata da Antonio Acosta."}
{"id": "2620142", "revid": "124830835", "url": "https://it.wikipedia.org/wiki?curid=2620142", "title": "Peck (azienda)", "text": "Peck \u00e8 un negozio di gastronomia di Milano, situato nei pressi del Duomo, aperto nel 1883 e tuttora in attivit\u00e0.\nStoria.\nLa gastronomia Peck venne fondata nel 1883 a Milano in via Orefici da Francesco Peck, un salumiere boemo di Praga. Commerciava al dettaglio in salumi e carni affumicati secondo la tradizione tedesca, e riusc\u00ec a conquistare un posto di rilievo nella citt\u00e0.\nNel 1890 il negozio venne ampliato e rinnovato, e divenne fornitore ufficiale della Real Casa. Francesco Peck divenne noto anche come proprietario di Villa Peck, nella periferica via Sant'Uguzzone, nell'allora comune di Precotto, della quale rimane solo il monumentale ingresso al giardino, datato MCMI (1901); il tutto \u00e8 divenuto l'odierno Parco Panza.\nNel 1912 avvenne il trasferimento nell'attuale sede di via Spadari, e l'allargamento della gamma di prodotti a pasta fresca, piatti pronti e ravioli.\nNel 1918 Francesco Peck vendette tutto ad Eliseo Magnaghi. Presto il negozio divenne un punto di incontro di intellettuali, scrittori e attori: personaggi come Gabriele D'Annunzio, Dario Niccodemi, Arnaldo Fraccaroli, Renato Simoni divennero abituali frequentatori. \nNel 1956 Peck venne acquistato dai fratelli Giovanni e Luigi Grazioli, figli di un salumiere di provincia e ideatori di una delle prime tavole calde milanesi. \nNel 1970 venne ceduto alla famiglia Stoppani, composta dai tre fratelli Remo, Angelo e Mario. Peck inizi\u00f2 ad esportare e aprire negozi nel mondo.\nNel 2001 la famiglia Stoppani stringe un rapporto di collaborazione con lo chef Carlo Cracco, che apre a Milano il ristorante \"Cracco Peck\", dal 2007 rinominato \"Cracco - Ristorante in Milano\" ed insignito di 2 stelle della Guida Michelin, poi ridotte ad una a partire dal 2018.\nA novembre 2011 Pietro Marzotto acquista, a una cifra vicina ai 26 milioni di euro, due terzi di Peck. Ad aprile 2013, dopo 43 anni, la famiglia Stoppani esce completamente dalla propriet\u00e0, ceduta integralmente a Marzotto. Il proprietario \u00e8 ora il figlio Pier Leone Marzotto.\nAl piano superiore del locale \u00e8 attualmente aperto un ristorante in cui si possono degustare i prodotti della gastronomia."}
{"id": "2620144", "revid": "1048993", "url": "https://it.wikipedia.org/wiki?curid=2620144", "title": "A flor de piel (album Julio Iglesias)", "text": "A flor de piel \u00e8 un album musicale pubblicato da Julio Iglesias nel 1974.\nSi tratta di uno degli album che consacrarono il cantante spagnolo come uno dei principali interpreti latini nel panorama internazionale: l'album raggiunse infatti i primi posti in Europa, Canada, America Latina ed Asia.\nL'album prende il nome del brano omonimo (noto in italiano come \" Piccole, grandi cose\"), scritto dallo stesso Julio Iglesias insieme a Rafael Ferro e pubblicato anche come singolo nel 1975. Contiene inoltre altri brani famosi come \" Manuela \" e \"Desde que t\u00fa te has ido \" (brano composto dalla cantautrice spagnola Cecilia, morta nel 1976, e noto anche nella versione dei Mocedades, oltre che nella versione in italiano dello stesso Julio Iglesias, intitolata \" Da quando sei tornata\") e una versione in spagnolo di \" If I Love You So \" di Don McLean.\nL'album venne ripubblicato anche nel 1978 e nel 1983.\nTracce.\nLato A: \nLato B: "}
{"id": "2620145", "revid": "287204", "url": "https://it.wikipedia.org/wiki?curid=2620145", "title": "A flor de piel", "text": ""}
{"id": "2620150", "revid": "1318658", "url": "https://it.wikipedia.org/wiki?curid=2620150", "title": "Beng Mealea", "text": "Beng Mealea (in lingua khmer:\u1794\u17d2\u179a\u17b6\u179f\u17b6\u1791\u1794\u17b9\u1784\u1798\u17b6\u179b\u17b6, \"Prasat Beng Mealea\") \u00e8 un tempio nello stesso stile di Angkor Wat, che si trova 40\u00a0km in linea d'aria ad est del gruppo principale di Angkor, in Cambogia.\nIl tempio.\nIl suo nome attuale significa \"stagno del loto\". Si trova sull'antica strada reale che conduceva al Preah Khan Kompong Svay, attualmente percorribile solo con molt\u00e0 difficolt\u00e0 da esperti. Dista un'ottantina di km di strada da Siem Reap e il suo raggiungimento \u00e8 stato facilitato dalla risistemazione delle strade a partire dal 2005, a seguito di un'iniziativa privata volta allo sfruttamento turistico del complesso di Koh Ker.\nBeng Mealea \u00e8 un tempio induista dedicato a Vishnu, ma vi si trovano scolpiti anche alcuni motivi buddisti. Non se ne conosce la storia, ma dallo stile architettonico e scultoreo identico a quello di Angkor Wat gli studiosi hanno attribuito la sua costruzione al regno di Suryavarman II, nella prima met\u00e0 del XII secolo. Le dimensioni del complesso sono molto inferiori a quelle di Angkor Wat: la galleria che costituisce la recinzione pi\u00f9 esterna misura 181m per 152m, il che lo situa comunque tra i maggiori templi angkoriani. Si trovava inoltre al centro di una citt\u00e0 racchiusa da un fossato di ben 1025\u00a0m per 875\u00a0m, ampio 45 metri.\nIl materiale principalmente usato \u00e8 l'arenaria. Beng Mealea dista circa 7\u00a0km in linea d'aria da Phnom Kulen, dove si trovavano le cave d'arenaria utilizzate per la costruzione di Ankgor, ed \u00e8 probabile che vi transitassero i materiali da costruzione, trasportati per vie d'acqua canalizzate all'uopo. Attualmente il tempio \u00e8 in pessimo stato di conservazione, non essendo stato sottoposto a restauri estesi n\u00e9 ripulito dalla vegetazione, ma questo garantisce qualche emozione in pi\u00f9 nella visita. Gi\u00e0 dalla sua scoperta, la qualit\u00e0 delle decorazioni e dell'architettura hanno attirato l'attenzione degli studiosi francesi, che gli hanno dedicato diversi studi.\nBeng Mealea \u00e8 orientato ad est, ma ha entrate in corrispondenza di tutti e quattro i punti cardinali ed attualmente si approccia dal lato sud, che tra l'altro presenta costruzioni aggiuntive tra il recinto pi\u00f9 esterno e quello mediano. Il progetto del complesso \u00e8 costituito di base da tre gallerie concentriche, unite da chiostri cruciformi, come nell'Angkor Wat, ma a differenza di questo ha un solo livello, non presenta cio\u00e8 i livelli sovrapposti caratteristici dei \"templi-montagna\".\nEdifici secondari, noti come \"biblioteche\", giacciono ad entrambi i lati della strada sopraelevata principale che lo attraversa da est a ovest, ornata ai lati da balaustrate nag\u0101. Architravi e frontoni riportano raffigurazioni di scene della mitologia induista, come l'agitazione dell'Oceano di Latte e il sorgere di Vishnu dall'uccello divino Garu\u1e0da.\nStatus UNESCO.\nIl sito \u00e8 stato proposto come candidato alla lista dei patrimoni dell'umanit\u00e0 dell'UNESCO il 1\u00ba settembre 1992, nella categoria culturale."}
{"id": "2620152", "revid": "339392", "url": "https://it.wikipedia.org/wiki?curid=2620152", "title": "Voyager Storia", "text": ""}
{"id": "2620155", "revid": "6923", "url": "https://it.wikipedia.org/wiki?curid=2620155", "title": "Asterix e gli Elvezi", "text": "Asterix e gli Elvezi (\"Ast\u00e9rix chez les Helv\u00e8tes\") \u00e8 la sedicesima storia a fumetti della serie \"Asterix\", creata da Ren\u00e9 Goscinny (sceneggiatura) e Albert Uderzo (disegni). La sua prima pubblicazione in volume in lingua originale risale al 1970.\nTrama.\nIl governatore romano di Condate, il corrotto e dissoluto Garovirus, riceve la visita dell'integerrimo questore Claudius Malosinus e, per evitare che questi sveli i suoi loschi traffici (la maggior parte dei proventi delle tasse imposte da Roma ai cittadini se la intascava lui per fare disgustose orge), lo avvelena nel brodo di verdure con l'inganno. Ridotto in fin di vita, Malosinus manda un legionario nel villaggio di Asterix. Panoramix; dopo aver visitato Malosinus dichiara di aver bisogno di un ingrediente speciale per preparare l'antidoto: una stella alpina, fiore che cresce solo sulle Alpi.\nCos\u00ec, portato il romano al villaggio, dove sar\u00e0 al sicuro da ulteriori tentativi di assassinio, il vegliardo incarica Asterix e Obelix di recarsi nel paese degli Elvezi per recuperare la rara pianta. Ha quindi inizio l'ennesimo viaggio della coppia, durante il quale dovranno vedersela con i Romani del perfido Garovirus e del suo amico Diplodocus, governatore dell'Elvezia, intenzionati a far fallire la loro missione. Dopo varie peripezie per le strade di Geneva, una scorpacciata di fonduta e una scalata sui picchi alpini i due riusciranno a mettere le mani sul prezioso fiore salvando cos\u00ec la vita al questore.\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici.\nUderzo ha dichiarato come l'idea di far compiere ad Asterix e Obelix un viaggio in Svizzera sia stata suggerita dall'allora primo ministro francese Georges Pompidou, a cui lui e Goscinny inviarono alcuni albi della serie (cosa che, commenta Uderzo, \"non avevamo osato fare con de Gaulle\").\nAnche in questa storia vengono parodiati stereotipi riferiti alla popolazione moderna del luogo visitato, in questo caso gli abitanti dell'Elvezia vengono presentati secondo i pi\u00f9 comuni stereotipi della Svizzera: l'amore quasi maniacale per la puntualit\u00e0 e la pulizia, gli orologi a cuc\u00f9, le insondabili cassette di sicurezza delle banche, i canti yodel e la fonduta, poi il riferimento all'eroe nazionale Guglielmo Tell. Durante il soggiorno a Geneve, Asterix e Obelix si imbattono nella \"Conferenza nazionale dei capi trib\u00f9\", che ricorda le Nazioni Unite; il \"carrogrill\" in cui si rifocillano i due eroi nella tavola 14, parodia dei moderni autogrill (o, per meglio dire, dei francesi \"Restoroute\") e il \"buffo\" guerriero che cambia loro una ruota nella tavola 16, molto simile alla mascotte della compagnia petrolifera francese \"Antar\" (poi rilevata dalla ELF). Questo personaggio, pressoch\u00e9 sconosciuto fuori dalla Francia, \u00e8 stato sostituito nell'edizione inglese dall'Omino Michelin. Il ponte sul \"Lacus Lemanus\" (il Lago Lemano) nel fumetto \u00e8 stato appena ricostruito dopo essere stato distrutto da Cesare, fatto storicamente avvenuto. L'orgia organizzata da Garovirus \u00e8 un esplicito riferimento al film \"Satyricon\" di Federico Fellini (e infatti il governatore dice che ad organizzarle \u00e8 un suo uomo di nome Fellinius).\nQuesto \u00e8 uno dei pochissimi albi in cui non appaiono i Pirati, personaggi ricorrenti della serie infatti, nella tav. 6, Malosinus racconta che durante il suo viaggio \u00e8 stato assalito da una flotta di pirati, che fortunatamente si sono messi a litigare fra loro e hanno fatto affondare la loro barca.\nStoria editoriale.\nIn Francia la storia fu serializzata inizialmente all'interno della rivista \"Pilote\" in cui apparve a puntate dal numero 557 (9 luglio 1970) al 578 (3 dicembre 1970); in seguito \u00e8 stata pubblicata in albo cartonato nel 1970 dall'editore Dargaud. Attualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale al luglio 1971 per la traduzione di Luciana Marconcini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. La storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1978 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione di Luciana Marconcini.\nIn altre lingue.\nIl titolo originale dell'albo, \"Ast\u00e9rix chez les Helv\u00e8tes\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "2620156", "revid": "59912", "url": "https://it.wikipedia.org/wiki?curid=2620156", "title": "Fenilefrina", "text": "La fenilefrina (o neo-sinefrina) \u00e8 una molecola strutturalmente simile ad una catecolamina. Agonista dei recettori \u03b11-adrenergici, \u00e8 usata principalmente come decongestionante, come agente dilatatore delle pupille e per incrementare la pressione sanguigna. La fenilefrina \u00e8 venduta come farmaco alternativo alla pseudoefedrina nonostante studi clinici effettuati somministrando la sostanza per via orale alla dose raccomandata, non riportino evidenti differenze fra il composto e un placebo nel trattamento delle sindromi allergiche. \nLa fenilefrina pu\u00f2 inoltre indurre una diminuzione della frequenza cardiaca attraverso bradicardia riflessa.\nMeccanismo d'azione.\nLa fenilefrina assunta per via orale \u00e8 ampiamente metabolizzata dalla monoammina ossidasi, un enzima presente nella matrice extracellulare di tutto il corpo. Rispetto alla pseudoefedrina assunta per via endovenosa, la fenilefrina possiede una biodisponibilit\u00e0 ridotta e variabile: in genere non supera il 38%. La fenilefrina \u00e8 un farmaco simpaticomimetico, il che significa che imita le azioni dell'epinefrina (comunemente nota come adrenalina). La fenilefrina si lega selettivamente ai recettori \u03b11-adrenergici, che causano il restringimento dei vasi sanguigni. Mentre la pseudoefedrina causa sia vasocostrizione che aumento della clearance mucociliare attraverso la sua attivit\u00e0 adrenergica non specifica, l'agonismo \u03b1-adrenergico selettivo della fenilefrina causa la sola vasocostrizione.\nUsi medici.\nDecongestionante.\nLa fenilefrina \u00e8 usata come decongestionante per uso orale o sotto forma di spray nasale. \u00c8 un ingrediente comune nei decongestionanti da banco negli Stati Uniti. Altri decongestionanti includono ossimetazolina e pseudoefedrina. La fenilefrina \u00e8 utilizzata come alternativa alla pseudoefedrina in alcuni medicinali decongestionanti a causa della possibilit\u00e0 d'uso della pseudoefedrina nella produzione illecita di sostanze stupefacenti come la metanfetamina. La sua efficacia come decongestionante per uso orale \u00e8 stata messa in discussione da diversi recenti studi indipendenti che hanno riscontrato la sua non efficacia nell'alleviare la congestione sinusale o quantomeno, non pi\u00f9 del placebo usato parallelamente. I farmacisti Leslie Hendeles e Randy Hatton dell'Universit\u00e0 della Florida hanno suggerito nel 2006 che la fenilefrina per uso orale \u00e8 inefficace come decongestionante alla dose di 10 mg utilizzata, sostenendo che gli studi utilizzati per l'approvazione regolamentare del farmaco negli Stati Uniti nel 1976 erano inadeguati per dimostrare l'efficacia di quella posologia e la sicurezza di dosi pi\u00f9 elevate. Un altro studio del 2007 di Hatton et al. ha concluso che le prove per la sua efficacia sono insufficienti, anche se un'altra analisi pubblicata poco dopo da ricercatori della ditta GlaxoSmithKline (GSK) ha trovato che la dose standard da 10 mg \u00e8 significativamente pi\u00f9 efficace di un placebo; tuttavia, il fatto che GSK commercializzi molti prodotti contenenti fenilefrina ha sollevato alcune speculazioni sull'editoria selettiva e su altre tecniche controverse. Uno studio del 2007 della Wyeth Consumer Healthcare rileva che 7 studi disponibili nel 1976 supportano l'efficacia della fenilefrina ad un dosaggio di 10 mg. Due studi pubblicati nel 2009 hanno esaminato gli effetti della fenilefrina sui sintomi della rinite allergica esponendo i pazienti al polline in un ambiente chiuso e controllato. Nessuno studio \u00e8 stato in grado di distinguere tra gli effetti della fenilefrina o di un placebo. La terapia con pseudoefedrina e loratadina-montelukast \u00e8 risultata significativamente pi\u00f9 efficace rispetto alla fenilefrina e al placebo. Mentre il dibattito sull'efficacia della fenilefrina come decongestionante nasale continua, la Food and Drug Administration ha mantenuto comunque la sua approvazione concessa nel 1976.\nMalattia emorroidaria.\nLa malattia emorroidaria \u00e8 causata dal rigonfiamento di vene nella zona rettale. La fenilefrina pu\u00f2 essere applicata localmente per prevenire i sintomi della patologia poich\u00e9 causa la contrazione della muscolatura liscia vascolare alleviando cos\u00ec il dolore associato. Tuttavia le vene, a differenza delle arterie, contengono meno muscolatura liscia nelle loro pareti, quindi il meccanismo con cui viene raggiunto il sollievo dal dolore \u00e8 probabilmente correlato a qualcosa di diverso dalla sola contrazione muscolare. I prodotti per il trattamento della sintomatologia possono anche includere sostanze formanti una barriera protettiva sulla zona interessata, con conseguente diminuzione del dolore durante l'espulsione delle feci.\nDilatazione della pupilla.\nLa fenilefrina viene utilizzata sotto forma di collirio per dilatare la pupilla onde facilitare la visualizzazione della retina. \u00c8 spesso usata come sinergizzante in combinazione con tropicamide nei casi in cui la tropicamide da sola non \u00e8 sufficiente. Il glaucoma ad angolo chiuso \u00e8 una controindicazione all'uso di fenilefrina. Come midriatico, \u00e8 disponibile in percentuali comprese fra il 2,5% e il 10%. Le gocce di fenilefrina vengono immesse sull'occhio, dopo l'applicazione di un anestetico locale.\nVasopressore.\nLa fenilefrina \u00e8 comunemente usata come vasopressore per aumentare la pressione sanguigna in pazienti instabili affetti da ipotensione, soprattutto in seguito a shock settico. Tale uso \u00e8 comune nelle pratiche di anestesia o di terapia intensiva. \u00c8 particolarmente utile per contrastare l'effetto ipotensivo degli anestetici epidurali e subaracnoidei, cos\u00ec come l'effetto vasodilatatore delle tossine batteriche e la risposta infiammatoria nella sepsi e la sindrome da risposta infiammatoria sistemica. L'emivita della fenilefrina \u00e8 compresa fra le 2,5 e le 3,0 ore. Gli effetti clinici di una singola dose in bolo endovenoso di fenilefrina sono di breve durata e devono essere ripetuti ogni 10-15 minuti. Comunemente il farmaco viene somministrato come infusione endovenosa attentamente titolata con una pompa a siringa o una pompa volumetrica. A causa del suo effetto vasocostrittore, la fenilefrina pu\u00f2 causare grave necrosi se si infiltra nei tessuti circostanti. Per questo motivo, dovrebbe essere dato attraverso una linea centrale, se possibile. I danni possono essere prevenuti o mitigati infiltrandosi nel tessuto con alfa-bloccante la fenolamina mediante iniezione sottocutanea. [13] La fenilefrina cloridrato allo 0,25% viene usata come vasocostrittore in alcune formulazioni supposte [14]. Recentemente, la fenilefrina \u00e8 stata usata per trattare le condizioni di intolleranza ortostatica come la sindrome da tachicardia ortostatica posturale - dove attraverso l'attivazione di alfa 1 venoso gli adrenorecettori aumentano il ritorno venoso e il volume di ictus che migliora i sintomi.\nPriapismo.\nLa fenilefrina viene utilizzata dagli urologi per trattare il priapismo. Il principio attivo viene diluito con normale soluzione salina e iniettato direttamente nei corpi cavernosi. Il meccanismo di azione consiste nel causare la costrizione dei vasi sanguigni afferenti al pene, causando cos\u00ec una diminuzione del ritorno venoso e di conseguenza il riempimenti dei corpi cavernosi stessi, alleviando cos\u00ec il priapismo. La frequenza di somministrazione \u00e8 di una iniezione ogni 3-5 minuti. Nel caso in cui la condizione non migliori entro 1 ora, viene presa in considerazione un'altra forma di terapia.\nEffetti collaterali.\nCardiaci.\nL'effetto collaterale principale della fenilefrina \u00e8 l'ipertensione. Le persone affette da ipertensione arteriosa generalmente dovrebbero evitare i prodotti che la contengono. Poich\u00e9 questo farmaco \u00e8 un'ammina simpaticomimetica senza attivit\u00e0 \u03b2-adrenergica, la sua assunzione non aumenta la forza di contrattilit\u00e0 e la gittata del muscolo cardiaco. Pu\u00f2 aumentare la pressione sanguigna con conseguente rallentamento della frequenza cardiaca, attraverso la stimolazione dei barocettori vascolari (probabilmente carotidei). Un effetto collaterale di comune riscontro, durante la somministrazione endovenosa, \u00e8 la bradicardia riflessa. Le gocce oculari a bassa concentrazione non causano variazioni della pressione sanguigna e le variazioni con le gocce pi\u00f9 alte non durano a lungo.\nAltri.\nL'ipertrofia prostatica pu\u00f2 essere aggravata sia dall'uso saltuario che cronico poich\u00e9 la fenilefrina pu\u00f2 portare a iperemia. Le persone con anamnesi di ansia o disturbi di panico o che assumono farmaci anticonvulsivanti per l'epilessia, non dovrebbero assumere questa sostanza. L'interazione farmacologica potrebbe produrre convulsioni. Alcuni pazienti hanno accusato problemi di stomaco, gravi crampi addominali e vomito, legati all'assunzione di questo farmaco. A causa della mancanza di studi condotti su animali e nell'uomo, non \u00e8 noto se ci siano danni al feto associati all'uso di fenilefrina in gravidanza. La fenilefrina deve essere somministrata solo in donne gravide che ne hanno certificato bisogno. L'uso prolungato pu\u00f2 causare rinite medicamentosa."}
{"id": "2620162", "revid": "767487", "url": "https://it.wikipedia.org/wiki?curid=2620162", "title": "Advance (Indiana)", "text": "Advance \u00e8 una citt\u00e0 degli Stati Uniti d'America, nella Contea di Boone, nello Stato dell'Indiana.\nLa popolazione era di 562 abitanti nel censimento del 2000."}
{"id": "2620169", "revid": "1543377", "url": "https://it.wikipedia.org/wiki?curid=2620169", "title": "Akron (Indiana)", "text": "Akron \u00e8 una citt\u00e0 degli Stati Uniti d'America, nella Contea di Fulton, nello Stato dell'Indiana.\nLa popolazione era di 1.076 abitanti al censimento del 2000.\nStoria.\nAkron originariamente si chiamava Newark, nome che gli fu dato da coloni che provenivano dall'omonima citt\u00e0 dell'Ohio; cambi\u00f2 nome in Akron nel 1855, lo stesso di un'altra citt\u00e0 omonima dell'Ohio. Fu fondata dal dottor Joseph Sippy il 4 luglio 1836 quando port\u00f2 un gruppo di coloni in quello che allora era l'incrocio dei sentieri delle trib\u00f9 dei Pottawatomie e Miami. Il primo edificio fu costruito dove ora si trova la chiesa metodista. La casa del dottor Sippy, che un tempo si trovava dall'altra parte della strada rispetto a Viking Foods, era una fermata della Ferrovia Sotterranea."}
{"id": "2620173", "revid": "1543377", "url": "https://it.wikipedia.org/wiki?curid=2620173", "title": "Dolopo (Iliade)", "text": "Dolopo () \u00e8 un personaggio della mitologia greca. Fu un guerriero troiano.\nGenealogia.\nFiglio di Lampo.\nNon ci sono notizie di spose o progenie.\nMitologia.\nDolopo era fortissimo in battaglia e si distinse contro gli Achei.\nOrigini.\nDolopo eccelleva in ambito militare e tra i Troiani era impareggiabile nell'uso della lancia. Omero rivela che questa sua abilit\u00e0 proveniva dal padre Lampo ed il cugino Ettore nutriva un particolare affetto per lui, come rivela il suo desiderio di vendicarne la morte.\nNella guerra di Troia.\nLa sua fine \u00e8 raccontata da Omero nel libro XV dell\"Iliade\" dove Dolopo, osservando il capitano Megete spogliare delle armi il troiano Cresmo, s'infiamm\u00f2 d'ira e balz\u00f2 sull'avversario, conficcandogli l'asta di bronzo nel suo scudo trapassandolo da parte a parte ma la sua lama non riusc\u00ec a scalfire la solida corazza di Megete, che questi aveva ricevuto dal padre \"anche allora dal corpo del figlio tenne lontana la morte\" (dono che il padre aveva a sua volta ricevuto dal re d'Epiro Eufete).\nSalvo per miracolo, Megete, piant\u00f2 la sua asta nell'elmo di Dolopo tranciandogli la chioma equina, ma Dolopo si salv\u00f2 a sua volta, perch\u00e9 il colpo del nemico non si rivel\u00f2 fatale. \nMenelao per\u00f2, alla vista del nemico infuriare sul compagno, si scagli\u00f2 contro Dolopo piantandogli la sua lancia nella schiena dino a che la punta fuoriusc\u00ec dal petto e Dolopo si accasci\u00f2 a terra inerte."}
{"id": "2620174", "revid": "767487", "url": "https://it.wikipedia.org/wiki?curid=2620174", "title": "Alamo (Indiana)", "text": "Alamo \u00e8 una citt\u00e0 degli Stati Uniti d'America, nella Contea di Montgomery, nello Stato dell'Indiana.\nLa popolazione era di 137 abitanti nel censimento del 2000."}
{"id": "2620175", "revid": "287204", "url": "https://it.wikipedia.org/wiki?curid=2620175", "title": "Daboh", "text": " \nDaboh \u00e8 una suddivisione dell'India, classificata come \"nagar panchayat\", di 15.897 abitanti, situata nel distretto di Bhind, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 1' 30 N e 78\u00b0 52' 34 E e ha un'altitudine di 160 .\nSociet\u00e0.\nEvoluzione demografica.\nAl censimento del 2001 la popolazione di Daboh assommava a 15.897 persone, delle quali 8.602 maschi e 7.295 femmine. I bambini di et\u00e0 inferiore o uguale ai sei anni assommavano a 2.772, dei quali 1.405 maschi e 1.367 femmine. Infine, coloro che erano in grado di saper almeno leggere e scrivere erano 9.597, dei quali 6.171 maschi e 3.426 femmine."}
{"id": "2620176", "revid": "287204", "url": "https://it.wikipedia.org/wiki?curid=2620176", "title": "Dabra (municipalit\u00e0)", "text": "Dabra \u00e8 una suddivisione dell'India, classificata come \"municipality\", di 56.665 abitanti, situata nel distretto di Gwalior, nello stato federato del Madhya Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 53' 60 N e 78\u00b0 19' 60 E e ha un'altitudine di 200 .\nSociet\u00e0.\nEvoluzione demografica.\nAl censimento del 2001 la popolazione di Dabra assommava a 56.665 persone, delle quali 30.107 maschi e 26.558 femmine. I bambini di et\u00e0 inferiore o uguale ai sei anni assommavano a 8.404, dei quali 4.502 maschi e 3.902 femmine. Infine, coloro che erano in grado di saper almeno leggere e scrivere erano 38.252, dei quali 22.575 maschi e 15.677 femmine."}
{"id": "2620177", "revid": "74801", "url": "https://it.wikipedia.org/wiki?curid=2620177", "title": "Albany (Indiana)", "text": "Albany \u00e8 una citt\u00e0 degli Stati Uniti d'America, nelle Contee di Delaware e Randolph, nello Stato dell'Indiana.\nLa popolazione era di abitanti nel censimento del 2000."}
{"id": "2620182", "revid": "100797654", "url": "https://it.wikipedia.org/wiki?curid=2620182", "title": "Turchino", "text": ""}
{"id": "2620184", "revid": "287204", "url": "https://it.wikipedia.org/wiki?curid=2620184", "title": "Depalpur", "text": " \nDepalpur \u00e8 una suddivisione dell'India, classificata come \"nagar panchayat\", di 15.200 abitanti, situata nel distretto di Indore, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 51' 0 N e 75\u00b0 32' 60 E e ha un'altitudine di 532 .\nSociet\u00e0.\nEvoluzione demografica.\nAl censimento del 2001 la popolazione di Depalpur assommava a 15.200 persone, delle quali 7.787 maschi e 7.413 femmine. I bambini di et\u00e0 inferiore o uguale ai sei anni assommavano a 2.471, dei quali 1.283 maschi e 1.188 femmine. Infine, coloro che erano in grado di saper almeno leggere e scrivere erano 8.704, dei quali 5.348 maschi e 3.356 femmine."}
{"id": "2620186", "revid": "2147985", "url": "https://it.wikipedia.org/wiki?curid=2620186", "title": "Andr\u00e9-Fran\u00e7ois Marescotti", "text": "Studi\u00f2 pianoforte e organo a Ginevra e, successivamente, composizione a Parigi. Si stabil\u00ec a Ginevra, dove fu maestro di cappella alla chiesa del Sacro Cuore e professore di pianoforte presso il conservatorio cittadino. Dagli anni quaranta in poi, fu anche professore di orchestrazione e di composizione al medesimo conservatorio e maestro di cappella in St-Joseph.\nRicopr\u00ec in patria diverse cariche di organizzazioni musicali. Nel 1963 vinse il \"Grand Prix de Composition de la ville de Gen\u00e8ve\".\nAssunse fama internazionale soprattutto con il brano virtuosistico per pianoforte \"Fantasque\", composto appositamente per il concorso pianistico di Ginevra del 1939 e mirabilmente interpretato e successivamente inciso da Arturo Benedetti Michelangeli, che vinse quell'edizione. La sua notoriet\u00e0 si consolid\u00f2 grazie alle commissioni per il concorso musicale di Ginevra e per l'orchestra di Paul Sacher.\nLa sua produzione \u00e8 comunque vasta e tra le sue composizioni si possono annoverare brani per pianoforte solo, per orchestra, per coro, per coro e orchestra, per coro e strumenti vari, un concerto per pianoforte e orchestra, musica per ensemble vari, numerosi balletti e musiche da film. Pubblic\u00f2 anche un manuale d'orchestrazione (1950)."}
{"id": "2620187", "revid": "287204", "url": "https://it.wikipedia.org/wiki?curid=2620187", "title": "Dhana", "text": " \nDhana \u00e8 una suddivisione dell'India, classificata come \"census town\", di 10.295 abitanti, situata nel distretto di Sagar, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 45' 0 N e 78\u00b0 50' 60 E e ha un'altitudine di 512 .\nSociet\u00e0.\nEvoluzione demografica.\nAl censimento del 2001 la popolazione di Dhana assommava a 10.295 persone, delle quali 6.302 maschi e 3.993 femmine. I bambini di et\u00e0 inferiore o uguale ai sei anni assommavano a 1.482, dei quali 751 maschi e 731 femmine. Infine, coloro che erano in grado di saper almeno leggere e scrivere erano 7.797, dei quali 5.284 maschi e 2.513 femmine."}
{"id": "2620188", "revid": "765341", "url": "https://it.wikipedia.org/wiki?curid=2620188", "title": "Werner G\u00fcnth\u00f6r", "text": "Ha un primato personale di 22,75 m, risultato che lo colloca al quinto posto nelle graduatorie mondiali di tutti i tempi. Durante parte della sua lunga carriera gli sono state somministrate, dal suo medico Bernhard Segesser, forti dosi di stanozololo, uno steroide anabolizzante sintetico derivato dal testosterone.\nBiografia.\nIl suo allenatore fu Jean-Pierre Egger, egli stesso un rinomato specialista in questa disciplina. Sotto la sua guida tecnica \u00e8 diventato uno dei pesisti pi\u00f9 importanti al mondo. Bronzo olimpico, campione europeo e tre volte campione del mondo, G\u00fcnth\u00f6r \u00e8 diventato uno degli atleti svizzeri di maggior successo.\nGli inizi (1970-1981).\nNato a Uttwil, si avvicin\u00f2 allo sport grazie alla spinta dei sue due fratelli maggiori. In giovent\u00f9, oltre all'atletica leggera, si appassion\u00f2 molto anche di hockey. Grazie alla sua grande versatilit\u00e0 pratic\u00f2 anche il lancio del disco (superando i 50 metri), il salto in alto (superando i 2 metri) e il lancio del giavellotto (dove, con il suo 71,72 metri, detenne il record nazionale svizzero della categoria juniores).\nL'affermazione internazionale (1982-1985).\nDivenne presto suo allenatore l'ex olimpionico Jean-Pierre Egger. Nel 1982 si afferm\u00f2 a livello nazionale vincendo entrambi i titoli elvetici, sia all'aperto che al coperto. L'anno successivo partecip\u00f2 alla prima edizione dei campionati del mondo ai Helsinki, dove per\u00f2 concluse fuori dalla finale con un lancio a 19,18 metri.\nNel 1984, dopo aver conquistato l'argento ai campionati europei indoor, partecip\u00f2 alle Olimpiadi di Los Angeles con grandi aspettative. Durante la competizione non riusc\u00ec ad andare oltre al quinto posto, lanciando a 20,28 metri. Il titolo olimpico andr\u00e0 all'italiano Alessandro Andrei. Agli europei indoor di Atene del 1985 concluse terzo con un lancio a 21,23 metri.\nI successi (1986-1988).\nNel 1986 riesce a conquistare ben due titoli europei: il primo indoor ed il secondo outdoor. Dopo la vittoria a marzo del titolo europeo al coperto, ottenuta a Madrid, durante la stagione all'aperto, ai Campionati europei di Stoccarda, raggiunge la vittoria della gara con la misura di 22,22 metri battendo il tedesco orientale Ulf Timmermann.\nNel 1987, dopo ever conquistato due argenti; uno ai mondiali indoor ad Indianapolis, e l'altro agli europei indoor a Li\u00e9vin, durante la stagione all'aperto partecipa ai Campionati del mondo di Roma come uno dei favoriti per la medaglia. Giunto in finale riesce a conquistare il suo primo titolo mondiale davanti al primatista del mondo Alessandro Andrei. Il lancio a 22,23 metri, che gli permise di vincere, \u00e8 ancora oggi il record della manifestazione.\nNel 1988, dopo un anno culminato con i 22,75 metri ottenuti il 23 agosto a Berna, partecip\u00f2 alle Olimpiadi di Seul con grandi aspettative. Giunto in pedana ha dato vita, insieme allo statunitense Randy Barnes e ai tedeschi Udo Beyer e Ulf Timmermann, ad una avvincente gara dove venne superato per varie volte anche il record olimpico. Alla fine riusc\u00ec a vincere il titolo Timmermann che, con un ultimo lancio a 22,47 m, and\u00f2 a superare la prestazione di Barnes. G\u00fcnth\u00f6r si dovette accontentare della medaglia di bronzo con il suo peso che atterr\u00f2 ad un solo centimetro dalla fettuccia dei 22 metri.\nL'infortunio (1989-1990).\nNel 1989, dopo aver comunque superato ancora i 22 metri durante la stagione, si infortun\u00f2 gravemente alla schiena durante una discesa di bob. Questo infortunio gli cost\u00f2 l'intera stagione 1990 e fu molto vicino al ritiro.\nIl ritorno ed il secondo titolo mondiale (1991-1992).\nSuperato l'infortunio riprese l'attivit\u00e0 agonistica tornando presto ai vertici mondiali. Nell'anno del rientro, il 1991, riusc\u00ec infatti a vincere prima il titolo mondiale indoor a Siviglia e poi il suo secondo titolo mondiale a Tokyo.\nL'anno successivo si concentr\u00f2 sulla preparazione alle Olimpiadi di Barcellona, l'unico successo che ancora mancava nella sua carriera. Ma l'enorme pressione della stampa in seguito a indiscrezioni riguardanti il sospetto uso di doping, unita alla bravura degli avversari, non gli permisero di coronare questo suo sogno, concludendo solo quarto a 20,91 metri, lontano esattamente un metro dal primato stagionale.\nIl terzo titolo mondiale ed il ritiro (1993).\nDopo la delusione delle Olimpiadi di partecip\u00f2 ai campionati del mondo di Stoccarda, stessa localit\u00e0 dove vinse 7 anni prima il titolo europeo. Durante la gara si instaur\u00f2 un duello emozionante con l'americano Randy Barnes, conclusosi con la vittoria di G\u00fcnth\u00f6r che si laure\u00f2 quindi campione del mondo per la terza volta.\nConclusa la gara annunci\u00f2 il suo ritiro dalle gare, all'et\u00e0 di 32 anni.\nTecnica.\nTecnica di allenamento.\nSotto l'attenta guida di Jean-Pierre Egger, G\u00fcnth\u00f6r utilizz\u00f2 una particolare metodologia di allenamento strutturata a piramide. La piramide era suddivisa in tre parti: la base della piramide vedeva una preparazione estensiva seguita poi dalla seconda sezione che era definita intensiva ed infine la cima della piramide era la parte esplosiva. Le sezioni estensiva ed intensiva rientravano nel periodo di preparazione generale mentre la parte esplosiva rientrava nel periodo di preparazione specifica.\nLa preparazione estensiva prevedeva un potenziamento generale della muscolatura con esercizi non solo eseguiti in palestra su macchinari, ma soprattutto con esercizi a corpo libero o con l'aiuto di attrezzature come palle mediche e manubri. Il tutto era orientato verso l'aumento dell'equilibrio, della stabilit\u00e0 e della fluidit\u00e0 dei movimenti anche nella fase di lancio, grazie ad esercizi specifici. A questa preparazione seguiva quella intensiva che aveva come obbiettivo quello del potenziamento muscolare eseguito prevalentemente in palestra con esercizi pilometrici, isometrici ed eccentrici. Infine vi era la preparazione esplosiva incentrata soprattutto sul campo di allenamento ed in pedana con esercizi di vario genere legati alla tecnica di lancio e ad esercizi con pesi volti a sviluppare la forza esplosiva.\nNell'anno 1986, che lo vide trionfare agli europei di Stoccarda, la sua preparazione fu costituita da tre cicli di quattro settimane in cui il carico di allenamento era maggiore nelle prime tre settimane, per poi ridursi nel quarto per il recupero. Le competizioni disputate da G\u00fcnth\u00f6r quell'anno furono molto poche, proprio per via di questa specifica preparazione suddivisa in cicli e furono: tre nella stagione invernale e dodici durante la stagione all'aperto.\nTecnica di lancio.\nDurante la carriera utilizz\u00f2 sempre la tecnica della traslocazione lineare introdotta negli anni cinquanta dallo statunitense Parry O'Brien. La grande particolarit\u00e0 di G\u00fcnth\u00f6r fu la grande esplosivit\u00e0 e velocit\u00e0 nel gesto tecnico. Il tempo di volo era infatti pressoch\u00e9 nullo grazie al rapido spostamento della gamba di caricamento, effettuato con tempistiche di gran lunga inferiori rispetto agli altri specialisti.\nDoping.\nWerner G\u00fcnth\u00f6r non fu mai trovato positivo ad un test antidoping, ma vari documenti resi pubblici verso la fine del 1989 hanno certificato che fece uso di sostanze vietate durante parte della sua carriera sportiva. Secondo molti questo era noto alla Federazione di atletica svizzera, che non solo decise di coprire la notizia ma addirittura, dal 1984, spinse i medici a somministrargli del doping per aiutarlo a vincere una medaglia alle Olimpiadi di Los Angeles. I medici comunque si rifiutarono di farlo visto che G\u00fcnth\u00f6r aveva gi\u00e0 una predisposizione naturale per il getto del peso ed era riuscito a superare i 20 metri senza alcun aiuto. Le sole doti fisiche non bastarono per vincere una medaglia a Los Angeles, dove concluse solo quinto.\nSuccessivamente divent\u00f2 suo medico Bernhard Segesser, che inizi\u00f2 a somministrargli dosi di steroidi anabolizzanti tra cui l'oral-turinabol. Grazie a questo le sue prestazioni iniziarono ad aumentare visibilmente permettendogli di superare in maniera costante i 22 metri. In preparazione delle Olimpiadi di Seul del 1988, gli vennero somministrate dosi giornaliere di steroidi che variavano da 12 a 15 milligrammi per un totale di circa 2.000 milligrammi l'anno. In seguito all'uscita di queste notizie l'atleta ammise l'utilizzo di queste sostanze.\nNel 1993 venne allestita una Commissione d'inchiesta sul doping (DUK), che giunse alla conclusione che tra 1984-1988 l'atleta svizzero fu sottoposto a tre/quattro somministrazioni a settimana di anabolizzanti a scopo \"terapeutico\" violando quindi le normative nazionali ed internazionali vigenti.\nCampionati nazionali.\n1981\n1982\n1983\n1984\n1985\n1986\n1987\n1988\n1989\n1991\n1992\n1993\nAltre competizioni internazionali.\n1983\n1985\n1986\n1987\n1988\n1989\n1991\n1992\n1993\nAttivit\u00e0 extra-sportive e vita privata.\nDopo il ritiro dall'attivit\u00e0 sportiva agonistica, nel 1993, ha completato con successo i suoi studi come insegnante di educazione fisica presso l'Istituto Federale Svizzero dello Sport a Magglingen (EHSM), istituto di insegnamento facente parte dell'Ufficio Federale dello Sport (BASPO). Parallelamente a questa formazione, ha frequentato e superato un corso come allenatore di atletica leggera.\nDopo la laurea \u00e8 stato assunto al 50% come allenatore presso la Federazione Svizzera di Atletica Leggera (SLV).\nOltre a questa occupazione ha lavorato anche presso l'Ufficio Federale dello Sport (BASPO).\nNegli anni ha anche lavorato occasionalmente come commentatore per la televisione svizzera DRS riportando i grandi eventi di atletica leggera. Oltre al getto del peso nella sua vita ha anche praticato bob divenendo membro della nazionale elvetica.\nDopo aver lavorato come insegnante di educazione fisica, attualmente collabora con il suo ex allenatore Jean-Pierre Egger, a Magglingen, come tecnico nella preparazione della pesista neozelandese Valerie Adams. Nel tempo rimanente viene assunto come lavoratore autonomo in progetti di settore, tenendo anche seminari sulla motivazione nello sport. \u00c8 sposato e vive a Erlach.\nRiconoscimenti.\n\u00c8 stato nominato atleta svizzero dell'anno nel: 1986, 1987, 1991."}
{"id": "2620189", "revid": "287204", "url": "https://it.wikipedia.org/wiki?curid=2620189", "title": "Dharampuri", "text": " \nDharampuri \u00e8 una suddivisione dell'India, classificata come \"nagar panchayat\", di 13.229 abitanti, situata nel distretto di Dhar, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 10' 0 N e 75\u00b0 20' 60 E e ha un'altitudine di 138 .\nSociet\u00e0.\nEvoluzione demografica.\nAl censimento del 2001 la popolazione di Dharampuri assommava a 13.229 persone, delle quali 6.800 maschi e 6.429 femmine. I bambini di et\u00e0 inferiore o uguale ai sei anni assommavano a 2.178, dei quali 1.174 maschi e 1.004 femmine. Infine, coloro che erano in grado di saper almeno leggere e scrivere erano 8.208, dei quali 4.778 maschi e 3.430 femmine."}
{"id": "2620190", "revid": "287204", "url": "https://it.wikipedia.org/wiki?curid=2620190", "title": "Dongar Parasia", "text": " \nDongar Parasia \u00e8 una suddivisione dell'India, classificata come \"municipality\", di 37.876 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 11' 60 N e 78\u00b0 46' 0 E e ha un'altitudine di 773 .\nSociet\u00e0.\nEvoluzione demografica.\nAl censimento del 2001 la popolazione di Dongar Parasia assommava a 37.876 persone, delle quali 19.397 maschi e 18.479 femmine. I bambini di et\u00e0 inferiore o uguale ai sei anni assommavano a 4.642, dei quali 2.311 maschi e 2.331 femmine. Infine, coloro che erano in grado di saper almeno leggere e scrivere erano 26.813, dei quali 15.033 maschi e 11.780 femmine."}
{"id": "2620191", "revid": "767487", "url": "https://it.wikipedia.org/wiki?curid=2620191", "title": "Albion (Indiana)", "text": "Albion \u00e8 una citt\u00e0 degli Stati Uniti d'America, capoluogo della Contea di Noble, nello Stato dell'Indiana.\nLa popolazione era di 2284 abitanti nel censimento del 2000."}
{"id": "2620194", "revid": "287204", "url": "https://it.wikipedia.org/wiki?curid=2620194", "title": "Damua", "text": " \nDamua \u00e8 una suddivisione dell'India, classificata come \"census town\", di 15.856 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 12' 59 N e 78\u00b0 28' 49 E.\nSociet\u00e0.\nEvoluzione demografica.\nAl censimento del 2001 la popolazione di Damua assommava a 15.856 persone, delle quali 8.197 maschi e 7.659 femmine. I bambini di et\u00e0 inferiore o uguale ai sei anni assommavano a 1.639, dei quali 848 maschi e 791 femmine. Infine, coloro che erano in grado di saper almeno leggere e scrivere erano 11.596, dei quali 6.503 maschi e 5.093 femmine."}
{"id": "2620195", "revid": "767487", "url": "https://it.wikipedia.org/wiki?curid=2620195", "title": "Alfordsville", "text": "Alfordsville \u00e8 una citt\u00e0 degli Stati Uniti d'America, nella Contea di Daviess, nello Stato dell'Indiana.\nLa popolazione era di 112 abitanti nel censimento del 2000."}
{"id": "2620199", "revid": "287204", "url": "https://it.wikipedia.org/wiki?curid=2620199", "title": "Deodara", "text": " \nDeodara \u00e8 una suddivisione dell'India, classificata come \"census town\", di 6.734 abitanti, situata nel distretto di Mandla, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 38' 03 N e 80\u00b0 21' 33 E.\nSociet\u00e0.\nEvoluzione demografica.\nAl censimento del 2001 la popolazione di Deodara assommava a 6.734 persone, delle quali 3.491 maschi e 3.243 femmine. I bambini di et\u00e0 inferiore o uguale ai sei anni assommavano a 899, dei quali 480 maschi e 419 femmine. Infine, coloro che erano in grado di saper almeno leggere e scrivere erano 5.096, dei quali 2.835 maschi e 2.261 femmine."}
{"id": "2620202", "revid": "307923", "url": "https://it.wikipedia.org/wiki?curid=2620202", "title": "Baikunthpur", "text": ""}
{"id": "2620203", "revid": "287204", "url": "https://it.wikipedia.org/wiki?curid=2620203", "title": "Alton (Indiana)", "text": "Alton \u00e8 un comune (\"town\") degli Stati Uniti d'America della contea di Crawford nello Stato dell'Indiana. La popolazione era di 55 persone al censimento del 2010.\nStoria.\nAlton \u00e8 stata fondata nel 1838.\nAlton si chiamava Nebraska nei primi anni. L'ufficio postale di Nebraska ha aperto nel 1847, e ha cambiato nome in Alton nel 1860. L'ufficio postale di Alton alla fine \u00e8 stato chiuso nel 1965.\nGeografia fisica.\nAlton \u00e8 situata a (38.122715, -86.419920).\nSecondo lo United States Census Bureau, ha un'area totale di 0,19 miglia quadrate (0,49\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 55 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 96,4% di bianchi e il 3,6% di altre razze. Ispanici o latinos di qualunque razza erano il 3,6% della popolazione."}
{"id": "2620204", "revid": "767487", "url": "https://it.wikipedia.org/wiki?curid=2620204", "title": "Comitato Olimpico Ecuadoriano", "text": "Il Comitato Olimpico Ecuadoriano (noto anche come \"Comit\u00e9 Ol\u00edmpico Ecuatoriano\" in spagnolo) \u00e8 un'organizzazione sportiva ecuadoriana, nata nel 1948 a Guayaquil, Ecuador.\nRappresenta questa nazione presso il Comitato Olimpico Internazionale (CIO) dal 1959 ed ha lo scopo di curare l'organizzazione ed il potenziamento dello sport in Ecuador e, in particolare, la preparazione degli atleti ecuadoriani, per consentire loro la partecipazione ai Giochi olimpici. L'associazione \u00e8, inoltre, membro dell'Organizzazione Sportiva Panamericana.\nL'attuale presidente dell'organizzazione \u00e8 Danilo Carrera Drouet, mentre la carica di segretario generale \u00e8 occupata da Carlos Mu\u00f1oz Insua."}
{"id": "2620205", "revid": "287204", "url": "https://it.wikipedia.org/wiki?curid=2620205", "title": "Deori (Sagar)", "text": " \nDeori Kalan \u0926\u0947\u0935\u0930\u0940 \u0915\u0932\u093e\u0901 \u00e8 una suddivisione dell'India, classificata come \"municipality\", di 23.812 abitanti, situata nel distretto di Sagar, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 24' 05 N e 78\u00b0 59' 53 E.\nSociet\u00e0.\nEvoluzione demografica.\nAl censimento del 2001 la popolazione di Deori assommava a 23.812 persone, delle quali 12.445 maschi e 11.367 femmine. I bambini di et\u00e0 inferiore o uguale ai sei anni assommavano a 3.601, dei quali 1.905 maschi e 1.696 femmine. Infine, coloro che erano in grado di saper almeno leggere e scrivere erano 16.778, dei quali 9.619 maschi e 7.159 femmine."}
{"id": "2620206", "revid": "110157", "url": "https://it.wikipedia.org/wiki?curid=2620206", "title": "Erika Holst", "text": " Ha difeso i colori della nazionale di hockey su ghiaccio femminile della Svezia con cui ha vinto una medaglia di bronzo ai Giochi olimpici invernali di Salt Lake City 2002 e una d'argento a quelli di Torino 2006.\nBiografia.\nErika Holst \u00e8 entrata nel mondo del professionismo sportivo giocando nel ruolo di difensore con il Veddige HK nel 1994.\nNel 2002 \u00e8 stata convocata in nazionale alle Olimpiadi invernali di Nagano. Con le sue compagne non \u00e8 riuscita ad accedere alle finali del torneo e ha chiuso al quinto posto.\nQuattro anni pi\u00f9 tardi ai Giochi di Salt Lake City \u00e8 stata di nuovo selezionata tra le atlete della olimpica. La sua compagine \u00e8 arrivata seconda nel Gruppo A alle spalle del e si \u00e8 qualificata per la semifinale dove ha incontrato gli , campioni olimpici in carica. Contro le nordamericane ha subito una pesante sconfitta per 4-0 che ha fatto sfumare la rincorsa al metallo pi\u00f9 pregiato. Con la Svezia, nella finale per il terzo posto, ha battuto la e ha vinto la medaglia di bronzo.\nAlle Olimpiadi di Torino 2006 la Holst si \u00e8 riconfermata su alti livelli. La sua squadra \u00e8 stata inserita nel Girone A dove ha esordito con una vittoria per 3-1 al Palasport Olimpico contro la . Alla seconda giornata l'atleta di Varberg \u00e8 andata a segno contro l' nella gara vinta per 11-0 al Torino Esposizioni. All'ultima partita del girone ha subito una sconfitta per 8-1 contro il , squadra medaglia d'oro in carica. Il turno semifinale ha riproposto la sfida di quattro anni prima: Svezia-USA, ma questa volta il suo team \u00e8 riuscita a prevalere per 3-2 qualificandosi per la finale dove ha incontrato nuovamente in Canada. Nell'ultima sfida le nordamericane hanno prevalso per 4-1 relegando la Holst e compagne al secondo gradino del podio che vale la medaglia d'argento.\nNote biografiche.\nNata l'8 aprile 1979 a Varberg, nella Svezia meridionale, nel 2006 ha comunicato pubblicamente la propria omosessualit\u00e0, insieme con la compagna di squadra Ylva Lindberg, con cui intrattiene una relazione."}
{"id": "2620208", "revid": "1543377", "url": "https://it.wikipedia.org/wiki?curid=2620208", "title": "Altona (Indiana)", "text": "Altona \u00e8 un comune (\"town\") degli Stati Uniti d'America della contea di DeKalb nello Stato dell'Indiana. La popolazione era di 197 persone al censimento del 2010.\nStoria.\nUn ufficio postale \u00e8 stato creato ad Altona nel 1874, e rimase in funzione fino al 1913.\nGeografia fisica.\nAltona \u00e8 situata a (41.350941, -85.152820).\nSecondo lo United States Census Bureau, ha un'area totale di 0,22 miglia quadrate (0,57\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 197 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 98,5% di bianchi, lo 0,5% di nativi americani, e l'1,0% di due o pi\u00f9 etnie. Ispanici o latinos di qualunque razza erano l'1,0% della popolazione."}
{"id": "2620210", "revid": "110157", "url": "https://it.wikipedia.org/wiki?curid=2620210", "title": "Comitato Olimpico di El Salvador", "text": "Il Comitato Olimpico di El Salvador (noto anche come \"Comit\u00e9 Ol\u00edmpico de El Salvador\" in spagnolo) \u00e8 un'organizzazione sportiva olimpica salvadoregna, nata nel 1949 a San Salvador, El Salvador.\nRappresenta questa nazione presso il Comitato Olimpico Internazionale (CIO) dal 1962 ed ha lo scopo di curare l'organizzazione ed il potenziamento dello sport in El Salvador e, in particolare, la preparazione degli atleti salvadoregni, per consentire loro la partecipazione ai Giochi olimpici. L'associazione \u00e8, inoltre, membro dell'Organizzazione Sportiva Panamericana.\nL'attuale presidente dell'organizzazione \u00e8 Eduardo Palomo Pacas, mentre la carica di segretario generale \u00e8 occupata da Carlena Sampson De Diaz."}
{"id": "2620213", "revid": "124433910", "url": "https://it.wikipedia.org/wiki?curid=2620213", "title": "Santi patroni cattolici dei Paesi europei", "text": "I santi patroni d'Europa venerati dai cattolici sono sei:\nSan Benedetto da Norcia \u00e8 stato dichiarato \"santo patrono di tutta l'Europa\" da papa Paolo VI nel 1964. Cirillo e Metodio sono stati proclamati santi da papa Giovanni Paolo II nel 1980; lo stesso papa nel 1999 ha aggiunto santa Brigida di Svezia, santa Caterina da Siena e santa Teresa Benedetta della Croce. \nDi seguito l'elenco dei santi patroni dei Paesi europei e di alcune regioni:"}
{"id": "2620214", "revid": "697352", "url": "https://it.wikipedia.org/wiki?curid=2620214", "title": "Ambia (Indiana)", "text": "Ambia \u00e8 una citt\u00e0 degli Stati Uniti d'America, nella Contea di Benton, nello Stato dell'Indiana.\nLa popolazione era di 189 abitanti nel censimento del 2000."}
{"id": "2620215", "revid": "729019", "url": "https://it.wikipedia.org/wiki?curid=2620215", "title": "Fondo (metropolitana di Barcellona)", "text": "Fondo \u00e8 una stazione della linea 1 e della linea 9 Nord della metropolitana di Barcellona. La stazione si trova sotto il Cam\u00ed del Fondo de Badalona nel quartiere di Fondo di Santa Coloma de Gramenet. La stazione inaugurata nel 1992 divenne da allora il capolinea della L1.\nIl 13 dicembre 2009 \u00e8 stata inaugurata la stazione della linea 9 per il tratto da Bon Pastor a Can Zam."}
{"id": "2620220", "revid": "3732", "url": "https://it.wikipedia.org/wiki?curid=2620220", "title": "San Barnaba apostolo", "text": ""}
{"id": "2620225", "revid": "767487", "url": "https://it.wikipedia.org/wiki?curid=2620225", "title": "Amboy (Indiana)", "text": "Amboy \u00e8 una citt\u00e0 degli Stati Uniti d'America, nella Contea di Miami, nello Stato dell'Indiana.\nLa popolazione era di 349 abitanti nel censimento del 2006."}
{"id": "2620226", "revid": "287204", "url": "https://it.wikipedia.org/wiki?curid=2620226", "title": "Deori (Shahdol)", "text": " \nDeori \u00e8 una suddivisione dell'India, classificata come \"census town\", di 5.761 abitanti, situata nel distretto di Shahdol, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 11' 22 N e 81\u00b0 36' 41 E.\nSociet\u00e0.\nEvoluzione demografica.\nAl censimento del 2001 la popolazione di Deori assommava a 5.761 persone, delle quali 3.052 maschi e 2.709 femmine. I bambini di et\u00e0 inferiore o uguale ai sei anni assommavano a 801, dei quali 411 maschi e 390 femmine. Infine, coloro che erano in grado di saper almeno leggere e scrivere erano 3.905, dei quali 2.356 maschi e 1.549 femmine."}
{"id": "2620227", "revid": "3732", "url": "https://it.wikipedia.org/wiki?curid=2620227", "title": "San Vladimir", "text": ""}
{"id": "2620229", "revid": "123252538", "url": "https://it.wikipedia.org/wiki?curid=2620229", "title": "Episodi di Ashes to Ashes (prima stagione)", "text": "La prima stagione della serie televisiva Ashes to Ashes \u00e8 andata in onda dal 7 febbraio al 27 marzo 2008 sul canale BBC One. In Italia \u00e8 stata trasmessa da Rai 4 dal 3 al 25 marzo 2012.\nEpisodio 1.\nTrama.\nL'ispettore capo Alex Drake si risveglia nel 1981, dopo essere stata colpita in fronte da una pallottola sparata dal criminale Arthur Layton. Riconosciuto Gene Hunt per aver studiato il rapporto di Sam Tyler sull'esperienza vissuta nel 1973, Drake ritiene che arrestando Layton nel 1981 potr\u00e0 tornare nel 2008.\nEpisodio 2.\nTrama.\nGene Hunt vuole mantenere in ordine la citt\u00e0 in occasione delle nozze tra il Principe Carlo e Diana Spencer tenendo sotto controllo una manifestazione di protesta.\nEpisodio 3.\nTrama.\nGene e Alex indagano su un caso di stupro ai danni di una prostituta. L'esito delle indagini rischia di essere compromesso da un testimone non attendibile.\nEpisodio 4.\nTrama.\nLa scoperta di un piano per vendere informazioni su segreti nucleari al Revolutionary Workers Front induce Gene ed Alex ad infiltrarsi in un sito governativo segreto ad Edgehampton, rimanendo rinchiusi in una stanza blindata. \nL'episodio \u00e8 caratterizzato da una serie di richiami al thriller del 1985 \"Edge of Darkness\", diretto da Troy Kennedy Martin.\nEpisodio 5.\nTrama.\nGene e Alex sono sulle tracce di Simon Neary, un protettore e spacciatore di droga. In seguito, scoprono che Neary \u00e8 coinvolto anche nel traffico di armi. Per incastrarlo, Alex convince il fidanzato di Neary a fare da esca.\nEpisodio 6.\nTrama.\nUna rapina a mano armata mette Gene sulle tracce di Chas Cale, un criminale noto ai tempi di Manchester e con un alibi di ferro. Ray e Chris sono inviati sotto copertura nei pub locali per raccogliere indizi, ma Gene deve intervenire per salvare la vita di Alex.\nEpisodio 7.\nTrama.\nUn uomo raccoglie fondi per beneficenza girovagando per l'Inghilterra, prima di essere rapinato di tutti i soldi raccolti. Alex suggerisce di diramare un appello televisivo per sensibilizzare eventuali testimoni oculari del crimine. Gene preferisce invece procedere in maniera tradizionale e le indagini mettono in serio pericolo la vita di uno dei suoi agenti.\nEpisodio 8.\nTrama.\nAlex cerca di impedire in tutti i modi possibili la morte dei suoi genitori causata dallo scoppio di un'autobomba assemblata e, secondo lei piazzata, dal criminale Layton.Alex ha la convinzione che impedire il loro assassinio sia il motivo del suo viaggio nel passato, e che evitare la loro morte sia il modo di ritornare alla sua vita. Cos\u00ec con l'aiuto di Ray cerca comicamente e tragicamente di cambiare il passato. Distrugge con un carro-armato rosa, durante il gay Pride, l'automobile dello zio sulla quale sarebbero dovuti salire quella mattina i suoi genitori. Per essere certa che il suo piano funzioni, arriva ad arrestare i 2 coniugi Price con la falsa accusa di detenzione di cocaina, proprio nel giorno di un'ispezione nella stazione di polizia da parte dell'inflessibile giudice Scarman. Purtroppo per\u00f2 il passato non si pu\u00f2 cambiare e gli eventi conducono comunque allo stesso identico e preciso epilogo ma con una grande differenza: oltre a vivere l'accaduto in prima persona da bambina, lo rivive da spettatrice adulta, arrivando a scoprire un'amarissima ed inaspettata verit\u00e0 tenutale nascosta da sempre.\nNote.\n "}
{"id": "2620231", "revid": "287204", "url": "https://it.wikipedia.org/wiki?curid=2620231", "title": "Devendranagar", "text": " \nDevendranagar \u00e8 una suddivisione dell'India, classificata come \"nagar panchayat\", di 11.411 abitanti, situata nel distretto di Panna, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 38' 53 N e 80\u00b0 22' 17 E.\nSociet\u00e0.\nEvoluzione demografica.\nAl censimento del 2001 la popolazione di Devendranagar assommava a 11.411 persone, delle quali 6.003 maschi e 5.408 femmine. I bambini di et\u00e0 inferiore o uguale ai sei anni assommavano a 2.066, dei quali 1.119 maschi e 947 femmine. Infine, coloro che erano in grado di saper almeno leggere e scrivere erano 6.952, dei quali 4.125 maschi e 2.827 femmine."}
{"id": "2620232", "revid": "767487", "url": "https://it.wikipedia.org/wiki?curid=2620232", "title": "Amo (Indiana)", "text": "Amo \u00e8 una citt\u00e0 degli Stati Uniti d'America, nella Contea di Hendricks, nello Stato dell'Indiana.\nLa popolazione era di 414 abitanti nel censimento del 2000."}
{"id": "2620234", "revid": "220256", "url": "https://it.wikipedia.org/wiki?curid=2620234", "title": "Spaltung", "text": ""}
{"id": "2620236", "revid": "124994530", "url": "https://it.wikipedia.org/wiki?curid=2620236", "title": "Pelagia di Antiochia", "text": "Secondo alcune fonti, fu un'attrice e prostituta che, convertitasi successivamente, condusse vita da penitente e mor\u00ec da eremita presso Gerusalemme. La sua storia \u00e8 molto simile a quella di santa Taide, e potrebbe trattarsi di due versioni dello stesso racconto.\nSecondo altre fonti, fu una vergine e martire, menzionata da san Giovanni Crisostomo e sant'Ambrogio.\n\u00c8 possibile che siano esistite due diverse donne di nome Pelagia, entrambe vissute ad Antiochia, entrambe del III secolo ed entrambe venerate come sante. Il nome Pelagia ricorre con una certa frequenza nel Vicino Oriente dell'epoca; ci sono altre due sante di nome Pelagia che vissero pi\u00f9 o meno nella stessa epoca, una a Tarso (ma forse era la stessa di una delle Pelagie di Antiochia) e l'altra a Nicopoli.\nVita.\nPelagia meretrice convertita.\nVissuta nel III secolo ad Antiochia di Siria, una delle metropoli del mondo antico, era soprannominata Margherita per la sua rara bellezza. Come si legge nella \"Vitae Sanctae Pelagiae meretricis\" era famosa per essere \u201cla prima delle attrici di Antiochia, ed era anche la prima delle danzatrici mimiche\u201d, nonch\u00e9 famosa prostituta. Soleva attraversare la citt\u00e0 \u201ccon molta appariscenza\u201d preceduta e seguita da \u201cgrande corteo di servi e di serve\". Era ricoperta di \u201coro e perle e pietre preziose\u201d e, come una regina portava \u201cuna collana d'oro al collo\u201d; \u201cdello splendore, poi, della sua bellezza, non si sarebbero saziati tutti gli uomini di questo mondo.\u201d\nQuesto corteo, passando un giorno nei pressi di alcuni vescovi che stavano seduti davanti alla basilica del beato martire Giuliano, \u00ab... riemp\u00ec tutta l'aria del profumo di muschio e della fragranza di tutti gli altri soavissimi aromi\u00bb che Pelagia spandeva. I prelati distolsero lo sguardo da lei; tutti salvo il beatissimo Nonno, il pi\u00f9 anziano e santo tra i vescovi presenti, che \u00abinvece, rivolse lo sguardo verso di lei intensissimamente e a lungo, tanto che dopo che fu passata egli ancora la fissava e la guardava.\u00bb Poi disse ai vescovi seduti l\u00ec attorno: \u00abNon vi rallegra una cos\u00ec grande bellezza?\u00bb E lo ripet\u00e9 ancora. \u00abIn verit\u00e0, io mi sono rallegrato moltissimo e mi \u00e8 piaciuta la sua bellezza, poich\u00e9 Dio la metter\u00e0 al primo posto (Mt 21,31) e la stabilir\u00e0 davanti al suo tremendo e mirabile trono (Ap 7,9) per giudicare sia noi sia il nostro episcopato.\u00bb E di nuovo disse ai vescovi: \u00abCosa pensate, o carissimi: quante ore ha passato questa donna nella sua camera per lavarsi e prepararsi, per ornarsi con ogni premura \u2026 perch\u00e9 non manchi nulla alla bellezza \u2026 per non apparire brutta ai suoi amanti che oggi sono e domani non sono? Noi invece, che abbiamo nei cieli un Padre onnipotente, uno Sposo immortale, il quale \u2026 dona promesse di ricchezze celesti e premi eterni, che non possono essere valutate, \u2026 noi che abbiamo la promessa di vedere \u2026 il volto inestimabile dello Sposo, su cui i cherubini non osano posare lo sguardo \u2026 non orniamo n\u00e9 tiriamo via le sozzure dalle nostre misere anime ma lasciamo che esse giacciano l\u00ec con negligenza\u00bb.\nQuella donna fu toccata dalla grazia ascoltando le parole del vescovo. And\u00f2 a prostrarsi ai suoi piedi e ottenne il battesimo. Mut\u00f2 i suoi preziosi abiti con la tunica del penitente, si fece battezzare e, lasciata Antiochia, si rec\u00f2 a piedi fino a Gerusalemme, dove visse in una \u00abmodesta cella chiusa da ogni parte e che aveva una piccola finestrella su una parete\u00bb. Scambiata per un uomo (Pelagio) si scopr\u00ec la sua vera identit\u00e0 dopo la morte e ricevette, col nome di Pelagia, la devozione di tutti i cristiani.\nPelagia martire.\nLa storia di santa Pelagia martire \u00e8 riportata da sant'Ambrogio nella sua opera \"De Virginibus\" indirizzata alla sorella Marcellina.\nLa ragazza aveva quindici anni e si trovava sola in casa. Vedendosi circondata da assalitori che miravano non solo alla sua fede ma soprattutto alla sua verginit\u00e0, per difendere la propria purezza Pelagia prefer\u00ec uccidersi, dopo essersi vestita come se andasse incontro non alla morte ma al suo sposo.\nCulto.\nLa sua memoria liturgica cade l'8 ottobre."}
{"id": "2620240", "revid": "287204", "url": "https://it.wikipedia.org/wiki?curid=2620240", "title": "Devhara", "text": " \nDevhara \u00e8 una suddivisione dell'India, classificata come \"census town\", di 10.827 abitanti, situata nel distretto di Shahdol, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 09' 60 N e 81\u00b0 34' 33 E.\nSociet\u00e0.\nEvoluzione demografica.\nAl censimento del 2001 la popolazione di Devhara assommava a 10.827 persone, delle quali 5.800 maschi e 5.027 femmine. I bambini di et\u00e0 inferiore o uguale ai sei anni assommavano a 1.370, dei quali 734 maschi e 636 femmine. Infine, coloro che erano in grado di saper almeno leggere e scrivere erano 7.377, dei quali 4.417 maschi e 2.960 femmine."}
{"id": "2620242", "revid": "1652635", "url": "https://it.wikipedia.org/wiki?curid=2620242", "title": "Pre-Madonna", "text": "Pre-Madonna (conosciuto come In The Beginning in Europa) \u00e8 un album pubblicato da Stephen Bray nel 1997, senza il consenso di Madonna.\nStoria.\nStephen Bray lavor\u00f2 con Madonna a New York durante i primi anni '80 e produsse l'audiocassetta che la aiut\u00f2 ad attirare l'attenzione nei club. Bray \u00e8 il proprietario di molti demo di Madonna, e molti di essi furono usati per creare l'album \"Pre-Madonna\".\nL'album fu pubblicato dapprima negli USA nel 1997 e poi in Europa nel 1998 con un nuovo titolo, \"In the Beginning\". La ri-pubblicazione contiene un ri-arrangiamento della track listing nella quale, la traccia finale, \"Ain't No Big Deal ('97 Extended)\", \u00e8 omessa.\nQuando la compilation fu pubblicata, Madonna stava pubblicizzando \"Evita\" ed era in attesa di sua figlia Lourdes. L'album non ha venduto molte copie, comunque, a causa della distribuzione limitata.\nMusica.\nIl CD \u00e8 composta da 10 tracce. Sette di esse (\"Stay\", \"Everybody\", \"Ain't No Big Deal\", \"Don't You Know\", \"Burning Up\", \"Crimes Of Passion\", e \"Laugh To Keep From Crying\") sono demo registrati prima che Madonna firmasse un contratto con la Sire Records: le rimanenti sono remix. \" Everybody\" ed \"Ain't No Big Deal\" sono preparate da Bray specificamente per questa compilation, utilizzando demo vocali.\n\"Everybody\" e \"Burning Up\" furono ri-registrate da Madonna per il suo primo album, l'omonimo \"Madonna\". \"Ain't No Big Deal\" fu ri-registrata e utilizzata come B-side dei suoi singoli \"True Blue\" e \"Papa Don't Preach\". \"Stay\" e \"Don't You Know\" furono combinate in un'unica canzone, \"Stay\", che fu inclusa in \"Like a Virgin\". \"Everybody '81\", \"Burning Up '81\", \"Stay '81\", e \"Ain't No Big Deal '81\" sono demo delle canzoni pubblicate successivamente."}
{"id": "2620246", "revid": "287204", "url": "https://it.wikipedia.org/wiki?curid=2620246", "title": "Dhamnod", "text": " \nDhamnod \u00e8 una suddivisione dell'India, classificata come \"nagar panchayat\", di 26.270 abitanti, situata nel distretto di Dhar, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 14' 26 N e 75\u00b0 27' 18 E.\nSociet\u00e0.\nEvoluzione demografica.\nAl censimento del 2001 la popolazione di Dhamnod assommava a 26.270 persone, delle quali 13.726 maschi e 12.544 femmine. I bambini di et\u00e0 inferiore o uguale ai sei anni assommavano a 3.964, dei quali 2.126 maschi e 1.838 femmine. Infine, coloro che erano in grado di saper almeno leggere e scrivere erano 15.730, dei quali 9.369 maschi e 6.361 femmine."}
{"id": "2620247", "revid": "729019", "url": "https://it.wikipedia.org/wiki?curid=2620247", "title": "Angola (Indiana)", "text": "Angola \u00e8 una citt\u00e0 degli Stati Uniti d'America, capoluogo della Contea di Steuben, nello Stato dell'Indiana.\nLa popolazione era di 7344 abitanti nel censimento del 2000."}
{"id": "2620254", "revid": "339392", "url": "https://it.wikipedia.org/wiki?curid=2620254", "title": "Sant'Ivan di Rila", "text": ""}
{"id": "2620256", "revid": "287204", "url": "https://it.wikipedia.org/wiki?curid=2620256", "title": "Dhanpuri", "text": " \nDhanpuri \u00e8 una suddivisione dell'India, classificata come \"municipality\", di 43.914 abitanti, situata nel distretto di Shahdol, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 11' 35 N e 81\u00b0 31' 25 E.\nSociet\u00e0.\nEvoluzione demografica.\nAl censimento del 2001 la popolazione di Dhanpuri assommava a 43.914 persone, delle quali 23.079 maschi e 20.835 femmine. I bambini di et\u00e0 inferiore o uguale ai sei anni assommavano a 5.994, dei quali 3.043 maschi e 2.951 femmine. Infine, coloro che erano in grado di saper almeno leggere e scrivere erano 27.780, dei quali 16.484 maschi e 11.296 femmine."}
{"id": "2620260", "revid": "27476312", "url": "https://it.wikipedia.org/wiki?curid=2620260", "title": "Oscurantisti", "text": ""}
{"id": "2620261", "revid": "729019", "url": "https://it.wikipedia.org/wiki?curid=2620261", "title": "Attica (Indiana)", "text": "Attica \u00e8 una citt\u00e0 degli Stati Uniti d'America, nella Contea di Steuben, nello Stato dell'Indiana.\nLa popolazione era di abitanti nel censimento del 2006."}
{"id": "2620264", "revid": "287204", "url": "https://it.wikipedia.org/wiki?curid=2620264", "title": "Dighawani", "text": " \nDighawani \u00e8 una suddivisione dell'India, classificata come \"census town\", di 7.935 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 12' 55 N e 78\u00b0 49' 06 E.\nSociet\u00e0.\nEvoluzione demografica.\nAl censimento del 2001 la popolazione di Dighawani assommava a 7.935 persone, delle quali 4.232 maschi e 3.703 femmine. I bambini di et\u00e0 inferiore o uguale ai sei anni assommavano a 1.063, dei quali 532 maschi e 531 femmine. Infine, coloro che erano in grado di saper almeno leggere e scrivere erano 4.838, dei quali 2.947 maschi e 1.891 femmine."}
{"id": "2620265", "revid": "770813", "url": "https://it.wikipedia.org/wiki?curid=2620265", "title": "Northrop Grumman E-8 Joint STARS", "text": "L'E-8 Joint Surveillance Target Attack Radar System (\"Joint Stars\" o \"JSTARS\"), \u00e8 un aereo in dotazione all'United States Air Force per svolgere il ruolo di piattaforma per il comando e controllo. \u00c8 equipaggiato con sistemi in grado di individuare e seguire i movimenti dei veicoli a terra e alcuni aerei, raccogliere immagini e trasmettere presentazioni della situazione tattica a terra ai comandanti di teatro.\nStoria.\nTecnica.\nL'E-8C (la versione definitiva dell'aereo con la denominazione \"Joint STARS\") \u00e8 praticamente un Boeing 707 modificato con le apparecchiature necessarie per compiere le missioni. La differenza che pi\u00f9 si nota osservando l'E-8C, \u00e8 l'antenna di 7,3 m posta sotto la parte anteriore della fusoliera.\nI sistemi di bordo (radar e computer) possono individuare unit\u00e0 nemiche e trasmettere i dati in tempo reale all'United States Marine Corps o ad altre forze armate che si trovano a terra. In particolare l'antenna pu\u00f2 scandagliare, con un raggio di 120\u00b0 attorno a s\u00e9, una superficie di circa 50\u00a0000 km\u00b2 riuscendo a localizzare bersagli fino a 250 km di distanza.\nQueste caratteristiche rendono dunque l'aereo della Northrop Grumman Corporation ideale per missioni di \"peacekeeping\".\nImpiego.\nI primi E-8C vennero dispiegati nel 1991 in Iraq per supportare l'operazione Desert Storm e in Bosnia nel dicembre 1995 durante l'operazione Joint Endeavor, dove presero parte anche all'operazione Allied Force. L'aereo ha volato anche in Afghanistan nel corso di Enduring Freedom e nuovamente in Iraq, nel 2003, con l'operazione Iraqi Freedom.\nAttualmente il 116th Air Control Wing dell'USAF controlla tutti i 17 E-8C, l'ultimo dei quali \u00e8 stato consegnato il 23 marzo 2005.\nCome disposto nel Fiscal Year 2022 National Defense Authorization Act (NDAA), il primo dei quattro aerei da radiare, \u00e8 stato ritirato dal servizio l'11 febbraio 2022. L'aereo in questione, con numero di serie 92-3289/GA e denominato \"Rattler, Don't Tread on me\", \u00e8 stato in realt\u00e0 il primo E-8C ad arrivare alla Robins AFB (GA) nel 1996 ed \u00e8 stato trasportato in volo al 309th Aerospace Maintenance and Regeneration Group sulla Davis-Monthan AFB, in Arizona."}
{"id": "2620269", "revid": "84217", "url": "https://it.wikipedia.org/wiki?curid=2620269", "title": "Delegazione apostolica di Ascoli", "text": "La delegazione apostolica di Ascoli fu una suddivisione amministrativa dello Stato della Chiesa, istituita nel 1816 da papa Pio VII nel territorio delle Marche. Nella sua conformazione definitiva (1831) confinava a nord con le delegazioni di Fermo, Macerata e Camerino, a est con il Mar Adriatico, a ovest con la delegazione di Spoleto e a sud con il Regno delle Due Sicilie.\nEra una delegazione di 2\u00aa classe.\nStoria.\nOrigini e istituzione.\nNel contesto del riordino territoriale voluto \"motu proprio\" da Pio VII dopo la Restaurazione (6 luglio 1816) la delegazione di Ascoli riun\u00ec il territorio dell'antico Comitato ascolano (Stato di Ascoli) e del Presidato sistino di Montalto (Stato di Montalto). Fin dal principio essa fu suddivisa in due distretti che facevano capo rispettivamente ad Ascoli e a Montalto.\nL'editto del Segretario di Stato Ercole Consalvi, emesso il 26 novembre 1817 (con effetto dal 1\u00ba gennaio 1818), modific\u00f2 i confini della provincia, disponendo una cessione di comuni alla delegazione di Fermo ma al contempo anche due importanti annessioni: quella di Arquata dalla delegazione di Spoleto e quella di Amandola dalla delegazione di Macerata.\nIl primo dei due vasti comuni montani, lungamente conteso fra Ascoli e Norcia, veniva cos\u00ec definitivamente legato alle Marche. Il secondo, crocevia di quattro delegazioni (Ascoli, Fermo, Macerata e Camerino), entrava stabilmente nell'orbita ascolana in cui sarebbe rimasto fino alla met\u00e0 degli anni 2000.\nUnione con la delegazione di Fermo.\nLa storia della delegazione di Ascoli si leg\u00f2 inscindibilmente a quella della delegazione di Fermo con il \"motu proprio\" di Leone XII (5 ottobre 1824) che, riformando l'intero assetto territoriale dello Stato della Chiesa, unific\u00f2 le due province nella delegazione apostolica di Fermo e Ascoli. La nuova delegazione aveva due capoluoghi: il delegato risiedeva a Fermo, mentre ad Ascoli era insediato un luogotenente.\nNuova separazione.\nLa circoscrizione venne nuovamente smembrata a causa dei moti insurrezionali del 1831, per ordine del generale Sercognani (23 gennaio). Anche dopo il ripristino del governo pontificio l'assetto fu tuttavia mantenuto. Il 5 luglio Gregorio XVI conferm\u00f2 infatti la separazione tramite un editto firmato dal Segretario di Stato Bernetti.\nLegazione delle Marche.\nIl 22 novembre 1850 Pio IX, tornato dall'esilio di Gaeta, riform\u00f2 l'organizzazione territoriale dello Stato della Chiesa raggruppando tutte le preesistenti province in quattro grandi legazioni, pi\u00f9 il circondario di Roma. Le delegazioni marchigiane, tra cui Ascoli, furono inserite nella Legazione delle Marche (II Legazione).\nCessione di Ancarano.\nModificando i confini fermani dopo l'accorpamento delle delegazioni nel 1824, Leone XII aveva attribuito alla provincia una conformazione territoriale assai simile a quella che avrebbe mantenuto dal 1860 al 2004, con l'unica eccezione del comune abruzzese di Ancarano e di alcune frazioni di confine. Nel 1840 Ancarano venne ceduta al Regno delle Due Sicilie, e le frazioni furono redistribuite fra Acquasanta, Arquata, Accumoli e Valle Castellana. La rettifica avvenne in forza di un trattato di regolazione dei confini, stipulato da Gregorio XVI e Ferdinando II nel 1840 ma reso noto solo nel 1852.\nTrasformazione in provincia italiana e annessione di Fermo.\nIl Piceno pervenne quindi all'annessione all'Italia diviso in due province: la pi\u00f9 apertamente unitaria Ascoli e la pi\u00f9 tiepida Fermo che, dominata dalle spinte reazionarie e dall'opposizione dell'arcivescovo Filippo de Angelis, si era recata al voto plebiscitario con poca convinzione, pur decretando l'annessione a larga maggioranza. Allorch\u00e9 si tratt\u00f2 di riordinare le province del Regno, il governo piemontese prefer\u00ec quindi accorpare Fermo ad Ascoli creando la provincia di Ascoli Piceno (decreto Minghetti del 22 dicembre 1860). Mantenne per\u00f2 due circondari al posto delle preesistenti delegazioni.\nTerritorio e popolazione.\nLa divisione del Piceno tra Ascoli e Fermo trae origine dalle rispettive delegazioni pontificie, anche se queste non corrispondono alle province moderne. Rispetto alla conformazione storica si registrano per Ascoli due importanti variazioni: la perdita dei comuni di Amandola e Montefortino, ricaduti sotto la giurisdizione fermana, e l'acquisto di Montefiore dell'Aso e dei sei comuni dell'ex mandamento pretorile di Ripatransone (Carassai, Cossignano, Cupra Marittima, Grottammare, Massignano, Ripatransone), storicamente fermani ma rimasti in provincia di Ascoli Piceno dopo il 2004.\nDati demografici.\nIl lieve decremento territoriale della provincia fermana, rispetto alla delegazione storica, non coincide con l'ancor pi\u00f9 lieve incremento di quella ascolana a causa della cessione di Ancarano e dello scambio di frazioni con il Regno delle due Sicilie nel 1852. La delegazione di Ascoli aveva 69.058 abitanti nel 1816 e 78.946 nel 1833. Il capoluogo contava 12.351 abitanti nel 1816 e 11.993 nel 1833."}
{"id": "2620270", "revid": "181699", "url": "https://it.wikipedia.org/wiki?curid=2620270", "title": "Delegazione di Ascoli", "text": ""}
{"id": "2620274", "revid": "3115", "url": "https://it.wikipedia.org/wiki?curid=2620274", "title": "Auburn (Indiana)", "text": "Auburn \u00e8 una \"city\" degli Stati Uniti d'America, capoluogo della contea di DeKalb, nello Stato dell'Indiana.\nAl censimento del 2010, la citt\u00e0 contava abitanti."}
{"id": "2620275", "revid": "287204", "url": "https://it.wikipedia.org/wiki?curid=2620275", "title": "Pedro Ocharte", "text": "Biografia.\nOriginario di Rouen in Francia, Ocharte giunse a Citt\u00e0 del Messico (Nuova Spagna) attorno al 1549. Spos\u00f2 Maria de Figueroa, figlia del tipografo Juan Pablos, che nel 1563 inizi\u00f2 ad aiutare nella sua stamperia. Nel 1572 Ocharte fu incarcerato dall'inquisizione dato che uno dei suoi primi prodotti era stato considerato eretico. Ocharte mor\u00ec attorno al 1592.\nAnche suo figlio, Melchior Ocharte, fu un tipografo."}
{"id": "2620277", "revid": "287204", "url": "https://it.wikipedia.org/wiki?curid=2620277", "title": "Diken", "text": " \nDiken \u00e8 una suddivisione dell'India, classificata come \"nagar panchayat\", di 7.206 abitanti, situata nel distretto di Neemuch, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 46' 58 N e 75\u00b0 06' 12 E.\nSociet\u00e0.\nEvoluzione demografica.\nAl censimento del 2001 la popolazione di Diken assommava a 7.206 persone, delle quali 3.701 maschi e 3.505 femmine. I bambini di et\u00e0 inferiore o uguale ai sei anni assommavano a 1.100, dei quali 587 maschi e 513 femmine. Infine, coloro che erano in grado di saper almeno leggere e scrivere erano 4.072, dei quali 2.658 maschi e 1.414 femmine."}
{"id": "2620280", "revid": "287204", "url": "https://it.wikipedia.org/wiki?curid=2620280", "title": "Dola (India)", "text": " \nDola \u00e8 una suddivisione dell'India, classificata come \"census town\", di 10.377 abitanti, situata nel distretto di Shahdol, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 13' 29 N e 82\u00b0 07' 55 E.\nSociet\u00e0.\nEvoluzione demografica.\nAl censimento del 2001 la popolazione di Dola assommava a 10.377 persone, delle quali 5.402 maschi e 4.975 femmine. I bambini di et\u00e0 inferiore o uguale ai sei anni assommavano a 1.441, dei quali 744 maschi e 697 femmine. Infine, coloro che erano in grado di saper almeno leggere e scrivere erano 6.435, dei quali 3.786 maschi e 2.649 femmine."}
{"id": "2620281", "revid": "1543377", "url": "https://it.wikipedia.org/wiki?curid=2620281", "title": "Gaidropsarus mediterraneus", "text": "La motella o motella mediterranea (Gaidropsarus mediterraneus) \u00e8 un pesce di mare della famiglia Lotidae dell'ordine Gadiformes.\nDistribuzione ed habitat.\nQuesta specie \u00e8 diffusa lungo le coste del mar Mediterraneo, del mar Nero e dell'oceano Atlantico nordorientale tra il Marocco e l'Inghilterra, raramente a nord fino alla Norvegia meridionale. \u00c8 comune nei mari d'Italia.\nFrequenta fondi rocciosi ricchi di tane a profondit\u00e0 basse o molto basse, anche di poche decine di centimetri. Si incontra spesso tra gli scogli frangiflutti dei moli.\nDescrizione.\nQuesto pesce, cos\u00ec come le affini motella maculata e motella di fondale, ha un corpo piuttosto allungato, cilindrico nella porzione anteriore che diviene abbastanza compresso lateralmente presso la coda. Peduncolo caudale largo. \u00c8 presente un barbiglio sul mento e due tentacoli di aspetto simile a barbigli presso le narici. Le pinne dorsali sono due, la prima breve e formata da raggi cortissimi, tranne il primo che \u00e8 pi\u00f9 lungo, la seconda lunga. La pinna anale \u00e8 simmetrica alla seconda dorsale ma pi\u00f9 breve. La pinna caudale \u00e8 arrotondata. Le pinne pettorali sono abbastzna ampie e contano meno di 20 raggi, le pinne ventrali sono piccole.\nIl colore \u00e8 marrone con delle piccole macchie chiare lungo la linea laterale. Queste macchie possono formare punti chiari ben definiti o essere disposti come una marezzatura. Le pinne sono scure; le pari sono pi\u00f9 scure presso l'orlo ed hanno un sottile bordo bianco.\nRaggiunge eccezionalmente i 50\u00a0cm di lunghezza.\nRiproduzione.\nAvviene nella stagione fredda.\nAlimentazione.\nSi ciba di pesci, crostacei ed altri animaletti.\nComportamento.\nQuesto pesce \u00e8 un animale notturno e passa le ore di luce in anfratti oscuri. \u00c8 una specie diffidente, molto difficile da avvicinare. \nIl nuoto \u00e8 molto ondeggiante, come quello di un'anguila.\nPesca.\nViene pescata solo da pescatori sportivi e non \u00e8 una cattura facile dato che ha l'abitudine di lasciare l'esca appena sente la minima resistenza. Le carni sono buone, simili a quelle del nasello e spesso vengono utilizzate per zuppe di pesce."}
{"id": "2620283", "revid": "281901", "url": "https://it.wikipedia.org/wiki?curid=2620283", "title": "Motella", "text": ""}
{"id": "2620284", "revid": "709565", "url": "https://it.wikipedia.org/wiki?curid=2620284", "title": "Pedro Osores de Ulloa", "text": "Sostitu\u00ec Crist\u00f3bal de la Cerda y Sotomayor. Sul letto di morte, Osores nomin\u00f2 il cognato Francisco de \u00c1lava y Nure\u00f1a come governatore temporaneo del Regno del Cile. Fu anche cavaliere dell'Ordine Militare di Alc\u00e1ntara."}
{"id": "2620286", "revid": "287204", "url": "https://it.wikipedia.org/wiki?curid=2620286", "title": "Dumar Kachhar", "text": " \nDumar Kachhar \u00e8 una suddivisione dell'India, classificata come \"census town\", di 9.730 abitanti, situata nel distretto di Shahdol, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 11' 26 N e 82\u00b0 07' 45 E.\nSociet\u00e0.\nEvoluzione demografica.\nAl censimento del 2001 la popolazione di Dumar Kachhar assommava a 9.730 persone, delle quali 5.233 maschi e 4.497 femmine. I bambini di et\u00e0 inferiore o uguale ai sei anni assommavano a 1.217, dei quali 636 maschi e 581 femmine. Infine, coloro che erano in grado di saper almeno leggere e scrivere erano 6.557, dei quali 3.983 maschi e 2.574 femmine."}
{"id": "2620288", "revid": "729019", "url": "https://it.wikipedia.org/wiki?curid=2620288", "title": "Cisti di Tarlov", "text": "Le cisti di Tarlov (o cisti perineuriali/perineurali, da perinevrio, o cisti periradicolari) sono lesioni delle radici dei nervi spinali ripiene di liquor spinale, rilevate pi\u00f9 frequentemente a livello sacrale durante gli esami di risonanza magnetica nucleare. Generalmente asintomatiche, in rari casi possono essere causa di una sindrome neurologica, detta sindrome di Tarlov, dal neurochirurgo americano Isadore Max Tarlov che per primo, nel 1938, identific\u00f2 la natura di tali cisti.\nEpidemiologia.\nL'incidenza delle cisti di Tarlov nella popolazione adulta \u00e8 stimata all'incirca del 5%, ma i casi sintomatici sono rari e costituiscono meno dell'1% del totale.\nVi \u00e8 evidenza, nella letteratura pi\u00f9 recente, di come la sindrome di Tarlov possa essere correlata non solo alle cisti di Tarlov propriamente dette, ma anche ad altre patologie meningee assimilabili, caratterizzate da cisti liquorali spinali, situate a diversi livelli.\nSegni e sintomi.\nLa sindrome di Tarlov comporta, a seconda delle radici nervose coinvolte, dolori lombo-sacrali, sciatalgia, parestesia/disestesia agli arti inferiori, difficolt\u00e0 nella deambulazione, dolore perineale, disturbi della sfera sessuale, disturbi sfinterici (neuropatia del nervo pudendo), disturbi a livello della vescica (cistite interstiziale), ma anche cefalee da ipotensione intracranica (vedasi Savoiardo et al) con conseguenti vertigini, disturbi della vista, cervicalgie e brachialgie.\nEziologia.\nSvariate le ipotesi\u00a0\u2013 al momento non conclusive - volte a spiegare l'eziogenesi delle cisti liquorali e l'aggressivit\u00e0, pi\u00f9 o meno severa, dei dolori: fragilit\u00e0 meningea, alterazione del normale funzionamento osmotico delle meningi e della pressione liquorale, infezione da herpes simplex virus (specie genitale) \u2026 In molti casi documentati, a scatenare la sintomatologia delle cisti, in precedenza non diagnosticate, sono stati incidenti o cadute con ripercussioni sull'area coccigea.\nTrattamento.\nL'opzione chirurgica ha avuto risultati sovente deludenti dal punto di vista del miglioramento della qualit\u00e0 della vita dei pazienti (vedasi risultati di un survey internazionale).\nIl trattamento con fibrina, laddove efficace, rappresenta una soluzione temporanea, i cui effetti sembrano esaurirsi nel giro di pochi mesi.\nAttualmente la patologia viene trattata prevalentemente a livello antalgico con i consueti farmaci per il dolore neuropatico, (FANS, antidepressivi, antiepilettici, morfinoidi). In alcuni casi si ricorre all'impianto di una pompa ad infusione intratecale, che somministra antidolorifici e miorilassanti (per lo pi\u00f9 morfina e baclofen).\nRisvolti psicologici.\nIl dolore cronico neuropatico (presente da pi\u00f9 di sei mesi) porta a cambiamenti e adattamenti dello stile di vita dei pazienti. Tali cambiamenti di vita e la persistenza del dolore interagiscono con le capacit\u00e0 psicologiche di far fronte alle difficolt\u00e0 (resilienza)."}
{"id": "2620291", "revid": "287204", "url": "https://it.wikipedia.org/wiki?curid=2620291", "title": "Aurora (Indiana)", "text": "Aurora \u00e8 una citt\u00e0 degli Stati Uniti d'America, nella Dearborn, nello Stato dell'Indiana.\nLa popolazione era di 3.965 abitanti nel censimento del 2000."}
{"id": "2620292", "revid": "767487", "url": "https://it.wikipedia.org/wiki?curid=2620292", "title": "Delegazione apostolica di Fermo e Ascoli", "text": "La delegazione apostolica di Fermo e Ascoli fu brevemente una suddivisione amministrativa dello Stato della Chiesa, istituita nel 1824 da Leone XII. Nacque dalla riunione di due preesistenti province pontificie, la fermana e l'ascolana, ed entr\u00f2 in funzione nel 1825. Il delegato apostolico risiedeva nel primo dei due capoluoghi, mentre nel secondo era dislocato un luogotenente.\nLa conformazione territoriale definitiva fu sancita da Leone XII con \"motu proprio\" nel 1827. L'atto dispose la permuta di alcuni comuni con la delegazione di Macerata e Camerino, e confer\u00ec alla delegazione l'assetto che, salvo marginali variazioni, sarebbe stato ereditato dalla futura provincia di Ascoli Piceno. In tale conformazione la delegazione confinava a nord con la delegazione di Macerata e Camerino, a ovest con la delegazione di Spoleto e Rieti, a est con il mare Adriatico e a sud con il Regno delle Due Sicilie.\nLa provincia cess\u00f2 di esistere a causa dei moti del 1831, quando le due preesistenti delegazioni furono ricostituite. Gregorio XVI conferm\u00f2 la ripartizione, abolendo tutte le province riunite istituite dal predecessore."}
{"id": "2620293", "revid": "765341", "url": "https://it.wikipedia.org/wiki?curid=2620293", "title": "Pedro Porter Casanate", "text": "Giovent\u00f9.\nPorter nacque a Saragozza, secondogenito di Juan Porter e di Esperanza Casanate. Nel 1627 si un\u00ec alla marina spagnola, e con l'ammiraglio Fadrique de Toledo partecip\u00f2 alla spedizione contro La Rochelle. L'anno seguente si un\u00ec alla flotta dell'ammiraglio Francisco de Vallecilla, incaricato di proteggere dai pirati i galeoni che trasportavano argento. Nel 1629 si spost\u00f2 nel Nuovo Mondo per la prima volta, per combattere gli inglesi che avevano occupato le isole di Saint Kitts e Nevis, partecipando a numerose battaglie ed a molte spedizioni navali nelle Indie, il che gli permise di diventare alf\u00e9rez nel 1631, e capitano nel 1634. Lo stesso anno pubblic\u00f2 il suo primo libro su argomenti navali, il \"Reparo a errores de la navegaci\u00f3n espa\u00f1ola\" (Correzione degli errori della navigazione spagnola).\nIn seguito divenne ammiraglio della flotta dei mari meridionali, e cavaliere dell'Ordine di Santiago.\nEsplorazioni.\nNel 1635 chiese ed ottenne dal vicer\u00e9 della Nuova Spagna, Rodrigo Pacheco y Osorio, una licenza per esplorare la California, territorio che, nonostante fosse all'interno dell'impero spagnolo, ancora non si sapeva se fosse un'isola o una penisola. In ogni caso, problemi e sospetti sulle sue reali intenzioni causarono la confisca delle sue navi. Nel 1636 ci prov\u00f2 di nuovo, e questa volta con la licenza ed il supporto economico del vicer\u00e9 Lope D\u00edez de Armend\u00e1riz.\nNel 1643 re Filippo IV gli tolse i suoi incarichi nella marina, ordinandogli di esplorare la California. Quello stesso anno part\u00ec da Cadice verso Cartagena de Indias, da dove prosegu\u00ec per Veracruz attraversando il continente fino alla costa occidentale del Messico, dove sarebbe rimasto fino al 1649 esplorando e colonizzando l'area del Golfo di California.\nConsiderato esperto in materia navale, i suoi trattati furono apprezzati a quel tempo. Tra loro si trovavano: \"Diccionario n\u00e1utico\", \"Hidrograf\u00eda general\", \"Arte de navegar\".\nGovernatore del Cile.\nNel 1656 fu nominato governatore del Regno del Cile, motivo per cui prese parte alla guerra di Arauco contro i Mapuche. Durante il suo mandato costru\u00ec la fortezza di \"San Miguel Arc\u00e1ngel de Colcura\", a sud-est dell'attuale citt\u00e0 di Lota, sul luogo in cui sorgeva prima il vecchio forte Colcura nella valle di Colcura. Mantenne l'incarico fino alla morte, giunta a Concepci\u00f3n nel 1662."}
{"id": "2620294", "revid": "281901", "url": "https://it.wikipedia.org/wiki?curid=2620294", "title": "Mostella", "text": ""}
{"id": "2620295", "revid": "123842134", "url": "https://it.wikipedia.org/wiki?curid=2620295", "title": "Patrocinio a spese dello Stato", "text": "Il patrocinio a spese dello Stato (anche detto \"gratuito patrocinio\") \u00e8 un istituto giuridico previsto dall'ordinamento giuridico italiano per garantire l'esercizio del diritto alla difesa.\nDisciplina normativa.\nPrima esistevano nell'ordinamento due discipline generali: quella del gratuito patrocinio nel processo civile, contenuto nel regio decreto 30 dicembre 1923 n. 3282 e quella del patrocinio a spese dello Stato nel processo penale previsto dalla legge 30 luglio 1990 n. 217\nAccanto alla disciplina generale coesistevano alcune discipline speciali per determinati processi. La legge 29 marzo 2001, n. 134, aggiornando la 217/1990, oltre ad alcune modifiche relative al patrocinio nel processo penale ha riformato la disciplina della procedura di ammissione e degli effetti del beneficio nei processi diversi dal penale.\nLa disciplina attuale \u00e8 stata raccolta nel D.P.R. 30 maggio 2002, n. 115 (\"Testo unico in materia di spese di giustizia\") dagli artt. dal 74 al 141.\nAnalisi dell'istituto.\nHa lo scopo di attuare l'art. 24 della Costituzione della Repubblica Italiana e garantire l'accesso al diritto di difesa a persone non in grado di munirsi autonomamente del patrocinio di un avvocato per l'incapacit\u00e0 reddituale di sostenerne il costo. Le persone non abbienti, qualora abbiano necessit\u00e0 di essere rappresentate in giudizio, sia per agire che per difendersi, possono richiedere la nomina di un avvocato e la sua assistenza a spese dello Stato.\nIn base all'art. 116 del T.U., se l'avvocato nominato d'ufficio dimostra di non essere riuscito ad ottenere dal difeso il compenso, il compenso \u00e8 liquidato dallo Stato, con le modalit\u00e0 previste dalla disciplina per il patrocinio a spese dello Stato. Questo \u00e8 un modo per assicurare l'effettivit\u00e0 e l'efficacia della difesa d'ufficio, garantendo la retribuzione al difensore, se il proprio assistito non paga, nonostante sia stato intimato a farlo, oppure se l'assistito stesso risulti irreperibile o latitante. Lo Stato ha diritto a recuperare la somma anticipata sul difeso, a meno che le condizioni di reddito di quest'ultimo non siano quelle che avrebbero consentito l'ammissione al patrocinio a spese dello Stato. Altra ipotesi \u00e8 quella del fallimento (art. 144 T.U.).\nPer quanto riguarda gli effetti dell'ammissione al patrocinio a spese dello Stato, occorre distinguere:\nPer le controversie transfrontaliere \u00e8 previsto il gratuito patrocinio anche per l'attivit\u00e0 di consulenza legale e l'assistenza stragiudiziale prodromica all'azione processuale.\nRequisiti.\nPer essere ammessi al Patrocinio a spese dello Stato \u00e8 necessario che il richiedente sia titolare di un reddito annuo imponibile, risultante dall'ultima dichiarazione, non superiore a euro 11.746,68 lordi .\nNel procedimento penale italiano, l'istituto pu\u00f2 essere revocato dal giudice in sede di sentenza di primo grado, nonostante il permanere dei requisiti, privando il condannato della possibilit\u00e0 di accedere agli altri gradi di giudizio.\nIl provvedimento di revoca pu\u00f2 essere assunto sulla base della presunzione dell'esistenza di redditi, anche se non provati.\nSe l'interessato convive con il coniuge o con altri familiari, il reddito \u00e8 costituito dalla somma dei redditi conseguiti nel medesimo periodo da ogni componente della famiglia, compreso l'istante.\nQuando vi \u00e8 interesse di uno dei familiari nel contenzioso che sta nascendo, non si deve computare il suo reddito in sommatoria: il reddito per la determinazione del rispetto della soglia di ammissibilit\u00e0 verr\u00e0 calcolato facendo riferimento solo al richiedente ed agli altri eventuali familiari conviventi non in conflitto.\nNomina dell'avvocato.\nChi \u00e8 ammesso al patrocinio pu\u00f2 nominare un difensore scelto tra gli iscritti negli elenchi degli avvocati per il patrocinio a spese dello Stato, istituiti presso i consigli dell'ordine del distretto di Corte d'appello nel quale ha sede il magistrato competente a conoscere del merito della causa o il magistrato dinanzi al quale pende il processo.\nL'istanza di liquidazione del compenso dell'avvocato dovr\u00e0 essere presentata al Giudice competente per la decisione di merito entro la conclusione della fase processuale inerente. La decisione sulla richiesta di liquidazione deve essere emessa entro la chiusura della medesima fase processuale."}
{"id": "2620298", "revid": "339392", "url": "https://it.wikipedia.org/wiki?curid=2620298", "title": "Gratuito patrocinio", "text": ""}
{"id": "2620300", "revid": "281901", "url": "https://it.wikipedia.org/wiki?curid=2620300", "title": "Motella mediterranea", "text": ""}
{"id": "2620302", "revid": "287204", "url": "https://it.wikipedia.org/wiki?curid=2620302", "title": "Canada Masters 2004", "text": "Il Canada Masters 2004 (conosciuto anche come Rogers AT&amp;T Cup per motivi di sponsorizzazione) \n\u00e8 stato un torneo di tennis giocato sul cemento. \n\u00c8 stata la 115\u00aa edizione del Canada Masters, che fa parte della categoria ATP Masters Series nell'ambito dell'ATP Tour 2004, \ne della categoria Tier I nell'ambito del WTA Tour 2004.\nIl torneo maschile si \u00e8 giocato al Rexall Centre di Toronto in Canada,\ndal 26 luglio al 1\u00ba agosto 2004, quello femminile all'Uniprix Stadium di Montr\u00e9al in Canada, dal 2 all'8 agosto 2004.\nCampioni.\nSingolare maschile.\n Roger Federer ha battuto in finale Andy Roddick 7\u20135, 6\u20133\nSingolare femminile.\n Am\u00e9lie Mauresmo ha battuto in finale Elena Lichovceva 6\u20131, 6\u20130\nDoppio maschile.\n Mahesh Bhupathi / Leander Paes hanno battuto in finale Jonas Bj\u00f6rkman / Maks Mirny 6\u20134, 6\u20132\nDoppio femminile.\n Shinobu Asagoe / Ai Sugiyama hanno battuto in finale Liezel Huber / Tamarine Tanasugarn 6\u20130, 6\u20133"}
{"id": "2620304", "revid": "38120", "url": "https://it.wikipedia.org/wiki?curid=2620304", "title": "Pedro Tafur", "text": "Biografia.\nNato a Cordova, Tafur viaggi\u00f2 attraverso tre continenti negli anni compresi tra il 1436 ed il 1439. Nei suoi viaggi partecip\u00f2 a numerose battaglie, visit\u00f2 santuari ed offr\u00ec servizi diplomatici per conto di Giovanni II di Castiglia.\nVisit\u00f2 la costa marocchina, la Francia meridionale, la Terra santa, l'Egitto, Rodi, Cipro, Tenedo, Trebisonda e Costantinopoli. Visit\u00f2 anche la penisola del Sinai, in cui incontr\u00f2 Niccol\u00f2 Da Conti, che condivise con Tafur informazioni sul Sud-est asiatico. Prima di tornare in Spagna, Tafur attravers\u00f2 l'Europa centrale e l'Italia.\nTra il 1453 ed il 1454 scrisse un libro intitolato \"Andan\u00e7as e viajes de Pero Tafur por diversas partes del mundo avidos\" (inedito fino al 1874, quando fu pubblicato da Marcos Jim\u00e9nez de la Espada). Si tratta di uno dei pochi libri scritti da un viaggiatore spagnolo del periodo medievale (un altro esempio \u00e8 quello di Ruy Gonz\u00e1lez de Clavijo). Tafur dedic\u00f2 il suo libro ad un membro della famiglia Guzm\u00e1n, la stessa a cui apparteneva Domenico di Guzm\u00e1n. Per questo motivo forn\u00ec anche informazioni bibliografiche sul santo.\nFornisce interessanti particolari sui bagni di Zeuxippus, sulla Hagia Sophia, la Porta santa e gli Obelischi di Roma."}
{"id": "2620305", "revid": "19933", "url": "https://it.wikipedia.org/wiki?curid=2620305", "title": "Pero Tafur", "text": ""}
{"id": "2620306", "revid": "287204", "url": "https://it.wikipedia.org/wiki?curid=2620306", "title": "La Fete Sauvage", "text": ""}
{"id": "2620311", "revid": "76963", "url": "https://it.wikipedia.org/wiki?curid=2620311", "title": "Rie Kugimiya", "text": "\u00c8 nota per aver doppiato Alphonse Elric in entrambi gli adattamenti animati di \"Fullmetal Alchemist,\" Taiga Aisaka in \"Toradora!,\" Kagura in \"Gintama\" e Happy in \"Fairy Tail\" ed \"Edens Zero.\"\n\u00c8 sotto contratto con la I'm Enterprise. Nel 2009 ha vinto il terzo Seiy\u016b Awards come \"Miglior personaggio femminile\" per il ruolo di Taiga Aisaka in \"Toradora!\" ed ha vinto il secondo Seiy\u016b Awards in coppia con Mitsuki Saiga come \"Miglior personaggio femminile di supporto\" per i ruoli di Nagi Sanzenin in \"Hayate no gotoku!\" e Shana in \"Shakugan no Shana\". Nel corso del primo Seiy\u016b Awards \u00e8 stata candidata come \"Miglior personaggio femminile\" per il suo ruolo di Louise in \"Zero no tsukaima\"."}
{"id": "2620313", "revid": "287204", "url": "https://it.wikipedia.org/wiki?curid=2620313", "title": "Gaidropsarus vulgaris", "text": "La motella maculata (Gaidropsarus vulgaris) \u00e8 un pesce di mare della famiglia Lotidae dell'ordine Gadiformes.\nDistribuzione ed habitat.\nIl suo areale comprende l'Oceano Atlantico nordorientale tra lo stretto di Gibilterra e la Norvegia ed il mar Mediterraneo. Nei mari italiani \u00e8 meno comune della motella comune ma comunque presente in tutti i mari.\nL'habitat differisce da quello della congenere, infatti, anche se si pu\u00f2 talvolta trovare in acque basse tra gli scogli, questo pesce frequenta fondali profondi fino a 100 metri, su sabbia o ciottoli. Presso le coste sta soprattutto dove gli scogli sono ricchi di alghe.\nDescrizione.\nL'aspetto generale del corpo \u00e8 simile a quello della motella, corpo allungato, tre barbigli, uno sul mento e due sulle narici, pinne anale e seconda dorsale lunghe, eccetera. Si distingue per avere le pinne pettorali con pi\u00f9 di 20 raggi e soprattutto per il colore, che \u00e8 bruno chiaro, biancastro o ruggine con delle macchie brune o rossastre, talvolta con centro pi\u00f9 chiaro, contrastanti con lo sfondo chiaro. Spesso la testa ed il dorso sono uniformemente scuri.\nLa lunghezza pu\u00f2 superare i 50 cm.\nRiproduzione.\nAvviene durante i mesi caldi.\nAlimentazione.\nPredatore, cattura pesci e crostacei.\nBiologia.\nSi tratta di una specie notturna.\nPesca.\nSi cattura talvolta con palamiti o con reti a strascico. Le carni sono buone, simili a quelle degli altri gadiformi pi\u00f9 pregiati, come il nasello."}
{"id": "2620316", "revid": "767487", "url": "https://it.wikipedia.org/wiki?curid=2620316", "title": "Montes di Teti", "text": "Segue una lista dei montes presenti sulla superficie di Teti. La nomenclatura di Teti \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI montes di Teti portano i nomi di personaggi e luoghi legati all\"'Odissea\", poema epico di Omero."}
{"id": "2620319", "revid": "76963", "url": "https://it.wikipedia.org/wiki?curid=2620319", "title": "Pedro de Alberni", "text": "Pass\u00f2 la maggior parte della sua carriera militare nel vicereame della Nuova Spagna. Di particolare importanza fu il suo ruolo nella storia militare della Nuova Spagna, nella conquista spagnola e nella colonizzazione del Pacifico nord-occidentale, nella decade del 1790, e la sua nomina a governatore \"ad interim\" della California nel 1800.\nBiografia.\nGiovent\u00f9.\nPedro de Alberni nacque il 30 gennaio 1747 da una nobile e ricca famiglia di Tortosa nella Catalogna (Spagna). Il padre, Jaume d'Albern\u00ed i Antol\u00ed, era un notaio e cittadino onorario di Barcellona, che aveva sposato Maria In\u00e9s Teixidor il 24 giugno 1728. I due ebbero cinque figli e due figlie. Secondo il diritto civile catalano il fratello maggiore, Josep Antoni, fu nominato erede delle propriet\u00e0 degli Alberni. Questo includeva il diritto all'uso del titolo di notaio. I fratelli restanti ricevettero soltanto una piccola quota in denaro e per questo motivo entrarono nell'esercito. Un fratello, Ger\u00f2nim, si un\u00ec al reggimento di Cordova; altri due, Joan Bautista e Jaume Pascual, si unirono al Reggimento di Volontari Stranieri. Una delle sorelle si fece monaca. Pedro si arruol\u00f2 nel Secondo Reggimento della fanteria leggera il 17 luglio 1762 per combattere da cadetto nella campagna del Portogallo durante la guerra dei sette anni, quando aveva solo 15 anni. Rimase in questo reggimento per cinque anni, dopodich\u00e9 si un\u00ec alla Prima compagnia libera di volontari della Catalogna (\"Compa\u00f1\u00eda Franca de Voluntarios de Catalu\u00f1a\"), un'unit\u00e0 militare indipendente composta da micheletti (truppe irregolari catalane).\nDa Cadice alla Nuova Spagna.\nNel 1767 la Compagnia fu assegnata a un viaggio in transatlantico con destinazione Nuova Spagna. L'obbiettivo della missione era la difesa delle province interne settentrionali della colonia (\"Provincias Internas del Norte de Nueva Espa\u00f1a\") dalle insurrezioni dei nativi. Queste province andavano dall'odierna Guanajuato al Nuovo Messico e da Sonora al Texas.\nIl 2 maggio 1767 la Compagnia part\u00ec da Cadice verso Cuba, e da l\u00ec per Veracruz. Il gruppo era composto da 98 soldati guidati dal capitano Agust\u00ed Callis e da tre altri ufficiali: Pedro Fages, Estevan de Vilaseca e dallo stesso Alberni, e arriv\u00f2 a destinazione l'agosto dello stesso anno. Dopo Veracruz, la Compagnia avanz\u00f2 verso Guaymas, Sonora, dove giunse nell'aprile 1768, dopo aver oltrepassato Citt\u00e0 del Messico, Tepic e San Blas. Il viaggio richiese circa un anno da Barcellona, porto di partenza, a Guaymas.\nCombattimento con gli indiani di Sonora e California.\nPoco dopo l'arrivo a Guaymas la compagnia, guidata dal colonnello Domingo Elizondo, fu mandata a combattere i ribelli nativi Pima e Seri, e a partecipare a una campagna a Cerro Prieto. Dopo aver completato con successo la campagna, Alberni e il resto della compagnia furono mandati a Citt\u00e0 del Messico e a Guadalajara. Alberni rimase per sette anni a capo della provincia di Nayarit.\nNel 1772 la compagnia venne divisa tra la Prima compagnia libera di volontari della Catalogna, che rimase agli ordini del capitano Callis, e la seconda, assegnata a Pedro Fages. Fages e i suoi uomini rimasero dal 1769 al 1774 in California, agli ordini di Gaspar de Portol\u00e1. Quando nel 1782 mor\u00ec Callis, Alberni fu nominato capitano della Prima Compagnia.\nViaggio nel Pacifico nord-occidentale.\nIl 29 agosto 1789 il vicer\u00e9 della Nuova Spagna, Manuel Antonio Flores, ordin\u00f2 d'inviare un distaccamento dei Volontari a Nootka, sull'isola di Vancouver, per ricostruire forte San Miguel, eretto originariamente da Esteban Jos\u00e9 Mart\u00ednez nel 1789 e in seguito abbandonato a causa della crisi scoppiata quando Mart\u00ednez requis\u00ec alcune navi britanniche che commerciavano nella zona e, qualche tempo dopo, uccise un parente del capo trib\u00f9 Nuu-chah-nulth, si dice per autodifesa. Il sequestro delle navi inglesi era stato originato dall'incidente di Nootka, che port\u00f2 poi alla guerra tra Spagna e Inghilterra per la contesa dei diritti sul Pacifico nord-occidentale. La Spagna aveva organizzato molte spedizioni tra il 1774 e il 1789, ed era stata la prima nazione europea ad esplorare la zona nel 1774 grazie a Juan Jos\u00e9 P\u00e9rez Hern\u00e1ndez, al timone della \"Santiago\". Il distaccamento militare scelto fu la Prima Compagnia, con a capo Pedro de Alberni che, in quel momento, fu nominato a Guadalajara. Questi circa 80 uomini marciarono da Guadalajaraal Dipartimento Marittimo di San Blas, punto di partenza di tutte le spedizioni del Pacifico nord-occidentale. Giunti a San Blas, i Volontari Catalani si unirono alla spedizione di Francisco de Eliza. Questa spedizione era composta da tre navi: la \"Concepci\u00f3n\" guidata da Eliza, la \"San Carlos\" di Salvador Fidalgo e la \"Princesa Real\" di Manuel Quimper. Partirono da San Blas il 3 febbraio 1790 e arrivarono a Nootka il 5 aprile 1790, due mesi dopo.\nDurante il viaggio verso Nootka fu incarcerato per 70 giorni nella sua cabina a bordo della \"Concepci\u00f3n\" per una discussione avuta con un ufficiale spagnolo di grado maggiore. In questa discussione difese i diritti dei suoi uomini, chiedendo che venissero ben vestiti e armati, e che gli fossero pagati tutti gli stipendi arretrati. Probabilmente per questo motivo non fu poi nominato governatore della California.\nQuando Alberni giunse a Nootka dovette ricostruire il forte, dato che era stato smantellato dopo che Mart\u00ednez e i suoi uomini l'avevano abbandonato. Alberni fortific\u00f2 la guarnigione, mettendo venti cannoni e distribuendo i suoi uomini nei punti chiave difensivi della fortezza. Costru\u00ec una caserma, la casa degli ufficiali comandanti, la casa del capitano, forni, fornaci, un'infermeria e coltiv\u00f2 ogni frutto e vegetale per garantire cibo ai suoi uomini. Fu il primo europeo a coltivare vegetali nella Columbia Britannica. Tenne anche un registro con le temperature misurate, cre\u00f2 un dizionario di 630 termini in lingua nativa con i loro equivalenti spagnoli, e produsse birra dalle conifere per evitare lo scorbuto. In poche parole costru\u00ec, organizz\u00f2 e amministr\u00f2 la fortezza per il benessere dei suoi abitanti e per i viaggiatori che vi giungevano, mentre molti dei suoi uomini partecipavano a spedizioni in Alaska e nello stretto di Juan de Fuca assieme agli esploratori spagnoli di altre compagnie.\nI dati raccolti da Alberni furono in seguito usati da Jos\u00e9 Mariano Moci\u00f1o, un naturalista spagnolo nato in Nuova Spagna, autore del \"Noticias de Nootka\", che partecip\u00f2 alla spedizione di Bodega-Quadra del 1792 e a quella di Alessandro Malaspina del 1791 nel suo viaggio scientifico attorno al mondo. Secondo Moci\u00f1o, Alberni si guadagn\u00f2 la stima e il rispetto di tutti quelli che lo circondavano, i quali lusing\u00f2 con un poema dedicato al loro capo Maquinna, con la musica del \"Mambr\u00fa\", una canzone spagnola adattata dalla versione francese \"Marlbrough s'en va-t-en guerre\", originaria della Guerra di successione spagnola. Il testo della canzone diceva:\nQuesta canzone divenne cos\u00ec popolare nella regione che Jos\u00e9 Mar\u00eda Narv\u00e1ez la sent\u00ec dai nativi sull'altro lato dell'isola di Nootka e nei pressi di Point Grey (Narv\u00e1ez giunse nell'attuale citt\u00e0 di Vancouver un anno prima del capitano inglese George Vancouver). La permanenza di Alberni su Nootka coincise con il periodo di maggiore attivit\u00e0 in questa regione degli esploratori spagnoli e dei viaggiatori di altre nazionalit\u00e0.\nRitorno in Messico.\nUna volta completato il lavoro, e dopo aver vissuto nella fortezza per due anni, Alberni ricevette l'ordine di tornare con la sua compagnia al Dipartimento Marittimo di San Blas. Gli fu assegnato tramite decreto reale, attraverso il vicer\u00e9 della Nuova Spagna Juan Vicente de G\u00fcemes, il titolo di governatore e comandante dell'esercito di forte San Miguel a Nootka.\nNel luglio 1792 fu promosso al grado di tenente colonnello e, dopo l'assegnamento a Nootka, fu mandato al castello di San Juan de Ul\u00faa per otto mesi, a Veracruz, come comandante del forte e tenente colonnello del re per la Plaza de Veracruz. In seguito Alberni fu mandato a Guadalajara per due anni.\nIn California.\nNell'aprile 1796, per ordine del vicer\u00e9 Miguel de la Gr\u00faa Talamanca, lui e la sua compagnia di 72 uomini furono spostati in California per occuparsi delle guarnigioni spagnole di Monterey, Santa Barbara, San Diego e San Francisco. Sul fiume San Lorenzo Alberni fond\u00f2 una citt\u00e0 chiamata \"Villa Branciforte\" in onore del vicer\u00e9. In seguito Villa Branciforte fu fusa con la comunit\u00e0 della Missione Santa Cruz, fondata nel 1791 dal padre basco Ferm\u00edn Lasu\u00e9n, dando vita all'odierna citt\u00e0 di Santa Cruz.\nGovernatore \"ad interim\" della California.\nNel 1800 divenne governatore \"ad interim\" della California e comandante delle quattro guarnigioni che vi si trovavano (Monterrey, Santa Barbara, San Diego e San Francisco), finch\u00e9 non fosse stato nominato il successore. Rimase in California fino alla morte.\nMorte.\nAlberni mor\u00ec di edema all'et\u00e0 di 55 anni a Monterrey, in Alta California, l'11 marzo 1802. Fu sepolto nella cappella Reale di San Carlos a Monterrey. Il testamento di Alberni, datato 16 dicembre 1801, lasciava tutto alla moglie, Juana V\u00e9lez, nativa di Tepic in Messico. La sua sola figlia era morta prima di lui. L'esecutore testamentario fu il sergente Joaqu\u00edn Tico dei Volontari della Catalogna.\nRetaggio.\nAlberni fu una persona con un carattere forte, coraggioso, diplomatico e che sapeva come risolvere i problemi, anche in tempi difficili. Sono rimasti molti luoghi che prendono da lui il nome, sia in Canada che in Spagna:"}
{"id": "2620322", "revid": "19933", "url": "https://it.wikipedia.org/wiki?curid=2620322", "title": "Padre d'Albern\u00ed i Teixidor", "text": ""}
{"id": "2620323", "revid": "19933", "url": "https://it.wikipedia.org/wiki?curid=2620323", "title": "Padre d'Albern\u00ed", "text": ""}
{"id": "2620324", "revid": "19933", "url": "https://it.wikipedia.org/wiki?curid=2620324", "title": "Pere d'Albern\u00ed", "text": ""}
{"id": "2620325", "revid": "19933", "url": "https://it.wikipedia.org/wiki?curid=2620325", "title": "Pere de Albern\u00ed", "text": ""}
{"id": "2620326", "revid": "446353", "url": "https://it.wikipedia.org/wiki?curid=2620326", "title": "Classe La Combattante IIa", "text": "Le motocannoniere missilistiche della Classe La Combattante IIa della Elliniko Polemik\u00f3 Navtik\u00f3 sono delle unit\u00e0 litoranee d'attacco veloci della classe Tiger, versione delle Combattante II costruite per la Bundesmarine tedesca, che messe in disarmo dalla Deutsche Marine sono state acquisite dalla Grecia.\nGermania.\nLe unit\u00e0, entrate in servizio nella Bundesmarine nella prima met\u00e0 degli anni settanta e dismesse a partire dagli anni novanta, sono state ri-ammodernate due volte nel corso della loro attivit\u00e0 sotto la bandiera tedesca, prima nella Bundesmarine e poi nella Deutsche Marine. il primo ciclo di ammodernamenti venne effettuato tra il 1982 e il 1984 e una seconda volta tra il 1990 e il 1992, con l'ultimo ammodernamento che ha riguardato tutte le unit\u00e0 della classe.\nGrecia.\nLa Grecia ha acquistato sei di queste unit\u00e0, due delle quali, \"Vlachavas\" e \"Maridakis\", dopo essere state acquistate, sono state ri-ammodernate con nuovi sistemi ECM/ESM e sostituito i missili francesi Exocet con missili Harpoon. Nella Polemik\u00f3 Navtik\u00f3 queste unit\u00e0 costituiscono la Classe La Combattante IIa.\nLa prima coppia di motocannoniere vennero acquistate nel 1993 ed entrate in servizio il 17 febbraio 1994. Altre due unit\u00e0 vennero acquisite il 16 marzo 1995 ed entrate in servizio il successivo 30 giugno. L'ultima coppia di navi venne trasferita ai greci il 28 settembre del 2000 ed immesse in servizio il 27 ottobre successivo.\nCollegamenti esterni.\nLa Classe La Combattante IIa sul sito della Marina Greca"}
{"id": "2620327", "revid": "729019", "url": "https://it.wikipedia.org/wiki?curid=2620327", "title": "Monoville", "text": "Monoville \u00e8 un insediamento nella Contea di Mono in California. Si trova 12 miglia (19 km) sud sudest di Bridgeport.\nStoria.\nNel 1859 fu rinvenuto oro nei pressi di Monoville e venne per questo costruita una tubazione allo scopo di deviare l'acqua dal Virginia Creek per facilitare le operazioni di scavo; il costo dell'opera fu di 75.000 dollari.\nUn ufficio postale oper\u00f2 a Monoville dal 1859 al 1862, e nel periodo di massima espansione la cittadina fu abitata da pi\u00f9 di mille persone. Nel 1868 fu abbandonata e i suoi edifici caddero in rovina per l'incuria e la mancanza di manutenzione."}
{"id": "2620334", "revid": "2208396", "url": "https://it.wikipedia.org/wiki?curid=2620334", "title": "Guerra di Rio de Janeiro della droga", "text": "Guerra di Rio de Janeiro della droga o semplicemente guerra della droga, sono i nomi con cui viene definito quel conflitto armato tra forze dell'ordine e narcotrafficanti iniziato il 17 ottobre 2009 nelle baraccopoli della zona settentrionale di Rio de Janeiro dopo che una banda criminale della \"collina della scimmie\" ha abbattuto un elicottero della polizia militare, nel quale sono rimasti uccisi tre dei sei agenti a bordo.\nLa guerriglia \u00e8 iniziata a due settimane di distanza dall'assegnazione della citt\u00e0 come sede dei giochi della XXXI Olimpiade (2016), oltre che la precedente conferma come uno dei luoghi in cui si sono tenuti i mondiali di calcio (2014).\nAntonio Biscaia, candidato per la presidenza dello Stato di Rio, ha paragonato gli scontri a una guerra civile, mostrando come nella sola metropoli il livello degli omicidi sia pi\u00f9 alto e in aumento che nel resto del Brasile.\nIn un contesto di disagio sociale, violenza e criminalit\u00e0 diffusa nelle tristemente famose baraccopoli indigenti della metropoli, Rio \u00e8 qualificata come una delle citt\u00e0 pi\u00f9 violente al mondo e ogni anno si contano migliaia di uccisioni per morte violenta.\nIl conflitto armato ha fatto risorgere il problema sicurezza nella citt\u00e0, creando polemiche in tutto il Paese oltre che all'estero, in particolare alcuni membri del CIO hanno espresso dubbi circa la situazione in vista delle future Olimpiadi.\nI fatti della Collina delle Scimmie.\nLa \"collina delle scimmie\" \u00e8 una delle pi\u00f9 violente baraccopoli della zona settentrionale di Rio de Janeiro appartenente al quartiere Vila Isabel. Dopo che intorno alla mezzanotte di sabato 17 ottobre i Comando Vermelho, una potente organizzazione criminale di Rio, provenienti da \"Morro Sao Joao\" avevano invaso la \"collina\", controllata per\u00f2 da \"Amigos dos Amigos\", con l'intenzione di controllarne le attivit\u00e0 di narcotraffico dei rivali, era iniziata una guerriglia armata.\nPer arginare gli scontri interni tra le bande, alle 4 di mattina erano stati inviati nel territorio 150 uomini delle truppe di assalto del reparto speciale della Pol\u00edcia Militar per attivit\u00e0 di pattugliamento e contenimento. Proprio per impedire l'intervento delle forze dell'ordine nella faida, nella zona erano state costruite dai criminali delle barricate di fortuna con i mezzi a disposizione (pneumatici, ferri vari) e successivamente appiccato loro fuoco.\nIntorno alle 10:20 del mattino, l'elica posteriore di un elicottero Fenix in pattuglia sopra la \"collina\" viene raggiunto da alcuni colpi sparati dai narcotrafficanti: secondo alcuni l'arma era un bazooka o una mitragliatrice, facendo punto comune sul fatto che \u00e8 stata un'arma da guerra; dai dati forniti da Alan Turnowski, responsabile della \"Pol\u00edcia Civil\", si \u00e8 venuto a sapere che \u00abi criminali dispongono di armi corte e lunghe, fucili di calibro 7,62 e 5,56, ossia armi che sparano lontano proiettili con un alto potere di perforazione\u00bb, aggiungendo per\u00f2 che le indagini non hanno capito con quale di esse sia stato colpito il mezzo. Contemporaneamente il pilota viene raggiunto da un proiettile alla gamba che gli impedisce di controllare il mezzo. Nel tentativo di formulare un atterraggio d'emergenza, il mezzo prende fuoco subito dopo l'arrivo in un campo di calcio, esplodendo qui, e due degli agenti rimangono uccisi dalle ustioni sul colpo; dei restanti quattro che riescono a salvarsi feriti, uno decede qualche giorno dopo.\nL'attacco all'elicottero da parte dei narcotrafficanti segna l'inizio di una violenta guerra urbana tra le numerose bande di strade e associazioni criminose presenti nelle favelas della zona settentrionale e le forze dell'ordine ancora pi\u00f9 presenti sul territorio al fine di sanare sia il conflitto interno alla \"collina\" che la violenza esplosa in gran parte delle baraccopoli.\nPiste alternative.\nDistaccandosi dalla pista ufficiale secondo cui la faida tra le due bande rivali sarebbe stata causata dal controllo dello spaccio di droga nel territorio, questioni locali quindi, si \u00e8 andata delineandosi dalle indagini la \"pista carceraria\".\nLa polizia era andata indagando la possibilit\u00e0 che un capo dei narcotrafficanti incarcerato in una prigione di massima sicurezza di Parana avesse ordinato l'attacco alle favelas per riottenere dal carcere il controllo del traffico di droga.\nIl 24 ottobre vengono trasferiti dai carceri di Rio de Janeiro dieci \"signori della droga\", ritenuti responsabili direttamente dal luogo di detenzione, in diverse strutture di massima sicurezza del Brasile con regime di isolamento totale in modo da evitare - nuovamente - che tramite l'uso dei telefoni cellulari ordinati dalla galera potessero dettare nuovi ordini alle rispettive bande.\nCollusioni tra polizia e narcos.\nGioved\u00ec 22 viene aperta un'indagine delle autorit\u00e0 dopo il ritrovamento di un video risalente al 18 ottobre, nel quale due agenti di polizia arrestavano e rilasciavano due narcotrafficanti per l'agguato con armi da fuoco a Evandro Joao Silva, coordinatore di \"AfroReggae\", un progetto per il risanamento delle baraccopoli.\nNel video si vede l'arrivo e l'inseguimento tra le vie delle favelas degli agenti e narcos circa 30 secondi dopo il ferimento e il pestaggio di Silva; dopo averli raggiunti i due criminali danno gli oggetti rubati alla vittima (giacca, scarpe da ginnastica) alla coppia di agenti per poi venire liberati e ripresi poco dopo dalle stesse telecamere per il quartiere.\nSilva \u00e8 morto per le ferite non curate nel tempo intercorso tra l'inseguimento e la colluttazione. Il caso ha riportato all'attenzione della stampa brasiliana il fenomeno che lega la corruzione delle forze di polizia ai narcotrafficanti.\nLe autorit\u00e0 brasiliane hanno ammesso la presenza della corruzione e brutalit\u00e0 tra le forze di polizia; confermando l'esistenza di milizie armate formate da poliziotti fuori servizio e vigili del fuoco che competono contro i narcotrafficanti per il controllo del mercato della droga.\nRisposte del governo.\nDal mondo della politica brasiliana sono state emesse pi\u00f9 dichiarazioni circa la situazione di sicurezza nella metropoli, proponendo idee per il contenimento della criminalit\u00e0 diffusa in vista dei giochi della XXXI Olimpiade.\nAlcuni hanno chiesto la stipula di un accordo tra il governo e i narcotrafficanti per porre fine al conflitto armato, basandosi su un trattato della stessa natura - mai confermato, firmato per far terminare gli scontri del 2006 a \"San Paolo\".\nIl ministro della giustizia, Tarso Genro, aveva invece proposto - subito dopo l'inizio del conflitto, al governo dello Stato di Rio l'invio della \"For\u00e7a Nacional de Seguran\u00e7a P\u00fablica\", un corpo delle forze speciali incaricato in operazioni di emergenza, ma Sergio Cabral si era dichiarato contrario chiedendo solo con l'intensificarsi degli scontri l'invio di rinforzi da parte del governo federale.\nJos\u00e9 Beltrame, segretario alla sicurezza della citt\u00e0 di Rio, rispondendo al forte impatto mediatico causato dagli scontri ha dichiarato che \u00abil problema riguarda solo quella parte della citt\u00e0 che non \u00e8 la vera Rio de Janeiro\u00bb. Beltrame si \u00e8 detto speranzoso nel fatto che il conflitto armato sia l'episodio di violenza che serva a far capire ai politici brasiliani la necessit\u00e0 di dissolvere la criminalit\u00e0 con soluzioni concrete e definitive, confermando tuttavia la difficolt\u00e0 delle autorit\u00e0 nell'irrompere nelle baraccopoli:\nA quattro giorni dall'inizio del conflitto armato, Lula da Silva, presidente del Brasile, annuncia che il suo governo si impegner\u00e0 in una lotta contro i narcotrafficanti di Rio de Janeiro per arginare il grave fenomeno criminale e risanare l'immagine della citt\u00e0 in vista del campionato mondiale di calcio 2014 e delle Olimpiadi 2016. Per condurre la lotta al crimine \u00e8 stato emendato lo stanziamento di 40ml \u20ac come fondo per la \"Pol\u00edcia Federal\", ammettendo comunque che \u00abnon sar\u00e0 facile\u00bb visto che interi quartieri di Rio sono controllati dai narcotrafficanti:\nNel novembre 2009 viene annunciato che per far fronte a narcotraffico e criminalit\u00e0 diffusa nelle baraccopoli, saranno in volo da dicembre tre aerei senza pilota di produzione israeliana con il compito di sorvolare le aree pi\u00f9 insicure ad un'altitudine di 7000m.\nCriticit\u00e0 sulla sicurezza per le Olimpiadi.\nAlcune personalit\u00e0 del Comitato Olimpico Internazionale hanno espresso dubbi riguardanti la scelta di Rio de Janeiro come sede delle Olimpiadi 2016 alla luce della guerra armata tra trafficanti di droga e forze di polizia, in risposta a queste diversi politici brasiliani hanno emesso dichiarazioni sullo stato di sicurezza della metropoli.\nSecondo Sergio Cabral, presidente dello stato di Rio, \u00abi problemi esistono ma non si possono cancellare nello spazio di una giornata con una bacchetta magica\u00bb visto che entro il 2014 saranno state date risposte concrete ai fenomeni criminosi della metropoli per garantirne la sicurezza in vista dei giochi olimpici, stanziando gran parte dei fondi devoluti all'organizzazione di essi nella lotta alla criminalit\u00e0. Altri politici hanno dichiarato che la citt\u00e0 \u00e8 tranquilla e non sussistono problemi circa il fatto che nel 2016 si terranno le Olimpiadi, ma le polemiche sulla situazione di instabilit\u00e0 della citt\u00e0 si sono estese in tutto il Brasile.\nTra i membri del CIO che hanno invece difeso la scelta della citt\u00e0 come sede dei giochi olimpici si citano il portavoce del consiglio Mark Adams che ha dichiarato: \u00abla responsabilit\u00e0 \u00e8 interamente affidata alle autorit\u00e0 nazionali, regionali e cittadine. Ma siamo fiduciosi delle loro capacit\u00e0 per riuscire a garantire con sette anni di tempo un'edizione sicura\u00bb e Craig Reedie, membro per l'Inghilterra dell'esecutivo del CIO, il quale ha comparato la situazione delle favelas a quella di Londra dopo gli attentati del 7 luglio 2005, ma in quel caso nessuno aveva comunque sollevato dubbi sulla situazione di sicurezza pubblica per le Olimpiadi 2012 l\u00ec fissate.\nEduardo Paes, sindaco della metropoli, ha rilasciato una personale dichiarazione il 19 ottobre nel corso di una conferenza stampa a Londra per il Comitato Olimpico:"}
{"id": "2620336", "revid": "1543377", "url": "https://it.wikipedia.org/wiki?curid=2620336", "title": "Pedro de Avenda\u00f1o", "text": "Biografia.\nSi distinse nella battaglia di Millarapue. In seguito serv\u00ec nella guarnigione di Ca\u00f1ete sotto al capitano Alonso de Reinoso. Reinoso alla fine trov\u00f2 un indiano che svel\u00f2 la posizione del fuggitivo toqui Mapuche Caupolic\u00e1n. Avenda\u00f1o, con 50 uomini e l'indiano traditore come guida, marci\u00f2 sotto ad una tempesta nelle montagne fino a Pilmaiqu\u00e9n e cattur\u00f2 Caupolic\u00e1n, che stava progettando una nuova controffensiva contro gli spagnoli, vicino all'attuale Antihuala, il 5 febbraio 1558. Riport\u00f2 il toqui a Ca\u00f1ete dove fu giustiziato per impalamento per ordine del corregidor Reinoso.\nAssicuratasi un'encomienda a Pur\u00e9n, il cattivo trattamento che riservava ai Mapuche gli caus\u00f2 molte inimicizie tra gli indiani. Durante il breve governatorato ad interim di Rodrigo de Quiroga, in seguito all'uscita di scena di Mendoza, nel luglio 1561 Avenda\u00f1o e due altri spagnoli, Enrique de Flandes e Pedro Pag\u00faete, furono catturati in un'imboscata ed uccisi, e le loro teste prese da un gruppo di Mapuche guidati da Guenupilqui vicino a Pur\u00e9n. La notizia dell'assassinio e dell'esibizione delle teste scaten\u00f2 la seconda grande rivolta Mapuche della guerra di Arauco."}
{"id": "2620337", "revid": "287204", "url": "https://it.wikipedia.org/wiki?curid=2620337", "title": "Pedro de Avendano", "text": ""}
{"id": "2620338", "revid": "74801", "url": "https://it.wikipedia.org/wiki?curid=2620338", "title": "Kokomo (Indiana)", "text": "Kokomo \u00e8 una citt\u00e0 degli Stati Uniti d'America, capoluogo della Contea di Howard, nello Stato dell'Indiana.\nLa popolazione era di abitanti nel censimento del 2006."}
{"id": "2620340", "revid": "263989", "url": "https://it.wikipedia.org/wiki?curid=2620340", "title": "Pedro de Castro", "text": "In Spagna.\nCome premio per i successi militari, re Filippo V di Spagna nomin\u00f2 Castro y Figueroa marchese di Gracia Real il 4 ottobre 1729. Carlo di Borbone, re delle Due Sicilie (in seguito Carlo III di Spagna), gli concesse il titolo di duca di la Conquista il 4 ottobre 1735, come ricompensa per la sua partecipazione alla vittoriosa campagna nell'Italia meridionale e in Sicilia. In Spagna fu tenente colonnello delle guardie reali della Infanter\u00eda Espa\u00f1ola, per poi diventare maresciallo di campo e capitano generale dell'esercito. Fu anche gentiluomo di camera del re e presidente della Audiencia Reale. Fu cavaliere degli ordini di Santiago e San Genaro.\nIn Nuova Spagna.\nFu nominato vicer\u00e9 della Nuova Spagna da Filippo V nel 1740, per sostituire Juan Antonio de Vizarr\u00f3n y Eguiarreta. La nave mercantile olandese che lo trasportava nel Nuovo Mondo fu conquistata da una fregata inglese nei pressi di Porto Rico, ma egli riusc\u00ec a lanciare una scialuppa e, con altri passeggeri, evitare di essere catturati. Perse per\u00f2 tutti i suoi beni, comprese le credenziali e gli ordini e le istruzioni reali. Giunse a San Juan (Porto Rico) senza le carte. Si diresse poi a Veracruz, dove giunse il 30 giugno 1740. Da Veracruz scrisse all'arcivescovo di Citt\u00e0 del Messico, il quale lo riconobbe come nuovo vicer\u00e9. Fece l'ingresso formale a Citt\u00e0 del Messico il 17 agosto 1740.\nPer ricompensarlo della perdita subita per mano inglese, la corona ne aument\u00f2 il salario equiparandolo a quello percepito dal vicer\u00e9 del Per\u00f9.\nDurante il suo mandato si impegn\u00f2 a migliorare le miniere di Zacatecas operando sul sistema di drenaggio; support\u00f2 le missioni nelle Filippine; ripul\u00ec il porto di Veracruz rendendolo pi\u00f9 profondo; e ripag\u00f2 i costi dei mille soldati mandati dalla Spagna a Cuba per proteggere l'isola dagli inglesi.\nIl nuovo vicer\u00e9 trov\u00f2 la colonia quasi indifesa, e minacciata dai francesi a nord e dagli inglesi sulle coste caraibiche. Rinforz\u00f2 la guarnigione di San Agust\u00edn (di recente attaccata dagli inglesi) con 300 soldati e rifornimenti.\nGli inglesi dell'ammiraglio Edward Vernon avevano colpito il commercio spagnolo con le Indie conquistando Portobelo nel 1739, e ponendo un assedio a Cartagena (Colombia), che per\u00f2 non riuscirono a prendere. Temendo che Veracruz sarebbe stata la prossima, Castro y Figueroa ordin\u00f2 la costruzione di una serie di batterie a San Juan de Ul\u00faa, pi\u00f9 provviste, la creazione di una milizia e la formazione di un battaglione di marinai chiamato \"La Corona\". And\u00f2 personalmente a Veracruz per controllare le nuove misure, ma fu subito colpito da dissenteria emorragica. Trasportato a Citt\u00e0 del Messico, mor\u00ec il 22 agosto 1741.\nDopo la morte.\nL'Audiencia prese in mano il governo della colonia fino all'arrivo del nuovo vicer\u00e9 nel 1742, rappresentata dal suo presidente Pedro Malo de Villavicencio. Castro y Figueroa fu sepolto nel convento di La Piedad, nella parte meridionale della citt\u00e0."}
{"id": "2620342", "revid": "19933", "url": "https://it.wikipedia.org/wiki?curid=2620342", "title": "Pedro de Castro y Figueroa", "text": ""}
{"id": "2620346", "revid": "984922", "url": "https://it.wikipedia.org/wiki?curid=2620346", "title": "State Line (California)", "text": "State Line \u00e8 un insediamento abbandonato nella Contea di Mono in California. Si trova sul confine con lo Stato del Nevada, 10\u00a0km a nord nordest di Benton."}
{"id": "2620347", "revid": "298229", "url": "https://it.wikipedia.org/wiki?curid=2620347", "title": "Croce Rossa del Niger", "text": "La Croce Rossa del Niger \u00e8 la societ\u00e0 nazionale di Croce Rossa della Repubblica del Niger, stato dell'Africa Occidentale. Ha sede nella capitale Niamey.\nStoria.\nLa Croce Rossa del Niger \u00e8 stata fondata nel 1963.\nAttivit\u00e0.\nLa Croce Rossa del Niger \u00e8 uno dei membri del Rome Consensus per la lotta alla tossicodipendenza."}
{"id": "2620350", "revid": "4175", "url": "https://it.wikipedia.org/wiki?curid=2620350", "title": "Clemens Von Grumbkow", "text": ""}
{"id": "2620351", "revid": "162719", "url": "https://it.wikipedia.org/wiki?curid=2620351", "title": "Classe La Combattante II", "text": ""}
{"id": "2620353", "revid": "61051", "url": "https://it.wikipedia.org/wiki?curid=2620353", "title": "Alepocephalus rostratus", "text": "La testa nuda (Alepocephalus rostratus, Risso 1820) \u00e8 un pesce abissale della famiglia Alepocephalidae.\nDistribuzione e habitat.\n\u00c8 presente nel mar Mediterraneo e nell'Oceano Atlantico orientale dal golfo di Guascogna alle isole del Capo Verde. Nei mari italiani sembra essere comune tranne in Adriatico, dove \u00e8 assente.\nVive ad altissime profondit\u00e0, dai 500 ad oltre 3500 m. Nel Mediterraneo \u00e8 stato catturato fino a 2250 m.\nDescrizione.\nIl corpo \u00e8 fusiforme, gli occhi molto grandi, il muso breve con bocca terminale dotata di piccoli denti caduchi. Le pinne dorsale ed anale sono molto arretrate e simmetriche; la pinna caudale \u00e8 boloba a lobi appuntiti. Le pinne ventrali sono piccole ed arretrate; le pinne pettorali sono piccole.\nIl colore del corpo \u00e8 bruno violaceo con testa e pinne molto scure.\nLe dimensioni forse possono superare i 50 cm.\nBiologia.\nScarsamente nota. Fa vita pelagica e si ciba di crostacei, tunicati pelagici e sifonofori."}
{"id": "2620356", "revid": "281901", "url": "https://it.wikipedia.org/wiki?curid=2620356", "title": "Testa nuda", "text": ""}
{"id": "2620359", "revid": "3732", "url": "https://it.wikipedia.org/wiki?curid=2620359", "title": "Pieve di San Donato in Polenta", "text": "La pieve di San Donato in Polenta si trova nell'omonima frazione del comune di Bertinoro, in provincia di Forl\u00ec-Cesena e diocesi di Forl\u00ec-Bertinoro.\nLa fama della chiesa si deve a Giosu\u00e8 Carducci, che spesso soleva recarsi sui colli bertinoresi che la celebr\u00f2 con la poesia \"La chiesa di Polenta\" (composta nel luglio 1897 e pubblicata in \"Rime e ritmi\"), in cui il poeta rimembra l'ospitalit\u00e0 ricevuta da Dante Alighieri da parte di Guido da Polenta. \nDi fronte al sagrato, dove vi \u00e8 un'erma che ricorda Carducci, tutti gli anni, nei mesi di maggio e settembre vi si tiene la lettura e commento della Divina Commedia, con professori e letterati.\nStoria.\nLa prima notizia storica sul tempio \u00e8 contenuta in una pergamena del 24 luglio 911. Secondo gli storici le molte parti dell'edificio, quali colonne, capitelli, cripta, sono da attribuirsi alla primitiva chiesa. \u00c8 poi ricordata in altri documenti risalenti al X secolo. Le citazioni della pieve divennero sempre pi\u00f9 frequenti a partire dall'anno 1000, ma non vengono fornite descrizioni dettagliate dell'edificio nelle sue particolarit\u00e0. Nei primi anni del XVIII secolo, nell'anno 1705, vennero eseguiti radicali lavori di restauro, che cambiarono pesantemente l'assetto della chiesa, come ricordato da un'epigrafe posta sull'ingresso. Ulteriori lavori di restauro vennero operati nel 1890. In quell'anno inoltre, il 20 settembre, venne scoperta la cripta, a cui venne operata l'attuale sistemazione. Nel 1898 si ebbero i lavori per la ricostruzione del campanile, che terminarono l'anno seguente.\nNel 1999, l'allora parroco don Guerrino denunci\u00f2 lo stato di degrado della struttura. Nel 2002 la Soprintendenza di Ravenna \u00e8 intervenuta con il puntellamento della parete di sinistra, gonfiatasi verso l'esterno, ed \u00e8 stato preparato il piano di consolidamento strutturale, messa in sicurezza e ripristino della pavimentazione interna. I lavori di restauro si sono svolti negli anni 2009-2012 sotto la guida dell'architetto forlivese Roberto Pistolesi.\nDescrizione.\nLa pieve si presenta oggi a forma basilicale, con travature scoperte, navata centrale non sopraelevata e il tetto in continuazione con quelle laterali. Possiede colonne grosse, massicce e circolari, realizzate in mattoni e pietra, sormontate da capitelli lapidei. Questi ultimi non sono tutti simili, alcuni sono composti con semplice smussatura, altri invece riportano bassorilievi con disegni geometrici, arabeschi, figure grottesche di animali e uomini, che testimoniano la presenza di diverse arti, longobarda e bizantina. L'altare maggiore possiede un palio marmoreo, ornato da una croce latina e bassorilievi, di provenienza greca, risalente al VII secolo e restaurato nel 1960. All'interno, sulla parete di fondo, si trova un quadro che raffigura san Donato d'Arezzo e santa Caterina d'Alessandria, risalente probabilmente al 1700 e inquadrato in una cornice barocca. Venne rubato nel 1977 e ritrovato, con la cornice spezzata, nello stesso anno.\nLa pieve \u00e8 accessibile tramite una strada costeggiata da cipressi e possiede un percorso Via Crucis.\nGalleria d'immagini.\nStemmi.\nQui alcuni degli stemmi di citt\u00e0 presenti sulla parete destra della chiesa e sulla canonica:"}
{"id": "2620361", "revid": "1851848", "url": "https://it.wikipedia.org/wiki?curid=2620361", "title": "Domenico Arnuzzo", "text": "Carriera.\nGiocatore.\nCon eccezione di due stagioni ad inizio carriera in prestito a e , la sua carriera si \u00e8 svolta esclusivamente nelle file della , di cui \u00e8 stato una bandiera nel corso degli anni settanta.\nDopo l'esordio in Serie A il 7 dicembre 1969 nella sconfitta esterna dei genovesi contro il , e alcuni anni passati in prestito o da rincalzo, si mette in luce in prima squadra nella stagione 1973-1974, anno della sua unica rete in massima serie nel pareggio esterno contro il , collezionando 19 gettoni di presenza, per poi diventare titolare del ruolo di terzino destro a partire dalla stagione successiva. Resta in blucerchiato anche dopo la retrocessione in B del 1977, chiudendo, dopo altre tre annate da titolare, con 3 presenze nella stagione 1980-1981.\nIn carriera ha totalizzato complessivamente 110 presenze ed una rete in Serie A e 86 presenze in Serie B.\nDirigente.\nCessata l'attivit\u00e0 agonistica, ha intrapreso quella dirigenziale, ricoprendo prima il ruolo di responsabile del settore giovanile della Sampdoria, quindi quello di direttore sportivo sotto la presidenza di Enrico Mantovani, per poi ricoprire il ruolo di osservatore della Nazionale di Marcello Lippi, a lungo suo compagno nella Sampdoria."}
{"id": "2620378", "revid": "529641", "url": "https://it.wikipedia.org/wiki?curid=2620378", "title": "Acorn System 3", "text": "L'Acorn System 3 era un home computer a 8 bit prodotto dalla Acorn Computers nel 1980. Era il successore dell'Acorn System 2 ed era dotato di un floppy disk drive. \nIl \"System 3\" era dotato di un processore MOS 6502 operante alla frequenza di 1 MHz.\nL'Acorn Atom prodotto in seguito fu una versione a prezzo ridotto del \"System 3\"."}
{"id": "2620380", "revid": "300279", "url": "https://it.wikipedia.org/wiki?curid=2620380", "title": "Albero genealogico di Maometto", "text": ""}
{"id": "2620381", "revid": "647919", "url": "https://it.wikipedia.org/wiki?curid=2620381", "title": "Criminalit\u00e0 organizzata ebrea americana", "text": ""}
{"id": "2620386", "revid": "287204", "url": "https://it.wikipedia.org/wiki?curid=2620386", "title": "Ulf Timmermann", "text": "Ha un primato personale di 23,06 nel getto del peso che \u00e8 ancora il record europeo di specialit\u00e0, questo risultato lo colloca anche al secondo posto nelle graduatorie mondiali di tutti i tempi. Finita la carriera sportiva ha completato la formazione come consulente fiscale, e ora pratica l'attivit\u00e0 come libero professionista, \u00e8 divorziato ed ha due figli.\nBiografia.\nAllenato dal tecnico Werner Goldmann, negli anni ottanta \u00e8 stato uno dei migliori pesisti al mondo. Solo l'americano Randy Barnes \u00e8 riuscito a lanciare il suo peso oltre il suo personale. Timmermann nel corso della sua carriera ha anche superato pi\u00f9 volte il record del mondo.\nGli inizi (1980-1982).\nSin dal 1981 inizia ad avere buoni risultati a livello nazionale e internazionale nella disciplina del getto del peso. Proprio in quell'anno partecipa ai campionati europei juniores di Utrecht dove vince l'argento nel getto del peso con la misura di 18,45 metri. Nel lancio del disco invece conclude solo nono. Da l\u00ec a poco decise di specializzarsi definitivamente del getto del peso abbandonando la disciplina del disco.\nL'affermazione internazionale (1983-1986).\nNel 1983, all'et\u00e0 di soli 20 anni, riesce a conquistare l'argento ai campionati del mondo di Helsinki. L'anno successivo, a causa del boicottaggio del blocco orientale, dovette rinunciare ai Giochi olimpici di Los Angeles.\nNel 1985 vince l'argento agli europei indoor di Atene dietro al cecoslovacco Remigius Machura. Il 20 settembre dello stesso anno, a Berlino, sigla il record mondiale della specialit\u00e0 con la misura di 22,62 metri. Ai Campionati europei di Stoccarda 1986 conclude secondo con la misura di 21,84 metri dietro solo allo svizzero Werner G\u00fcnth\u00f6r.\nI successi (1987-1990).\nNel 1987 vince il titolo mondiale indoor ad Indianapolis con la misura di 22,24 m, record dei campionati, dopo aver vinto il titolo europeo indoor a Li\u00e9vin solo due settimane prima. Durante la stagione all'aperto partecipa ai Campionati del mondo di Roma dove per\u00f2, anche se supera nettamente i 21 metri, conclude solo quinto.\nIl 22 maggio del 1988, durante una gara a La Canea in Grecia, riusc\u00ec a gettare il suo peso fino alla misura di 23,06, togliendo il record mondiale all'italiano Alessandro Andrei e diventando il primo uomo in grado di lanciare oltre ai 23 metri.\nPassarono solo pochi mesi e partecip\u00f2 alle Olimpiadi di Seul come grande favorito. Alla cerimonia d'apertura della manifestazione \u00e8 stato anche portabandiera della Repubblica Democratica Tedesca. Giunto in pedana ha dato vita, insieme allo statunitense Randy Barnes, allo svizzero Werner G\u00fcnth\u00f6r e al connazionale Udo Beyer, ad un'avvincente gara ad altissimo livello dove venne superato per varie volte anche il record olimpico. Alla fine riusc\u00ec a vincere il titolo proprio Timmermann che, con un ultimo lancio a 22,47 m, and\u00f2 a superare la prestazione di Barnes.\nNel 1989, dopo aver siglato il record europeo indoor l'11 febbraio a Senftenberg, vincer\u00e0 ancora il titolo mondiale ed europeo al coperto rispettivamente a Budapest e L'Aia. Il suo ultimo grande successo lo ottenne nel 1990, agli europei di Spalato dove con un lancio a 21,31 metri riusc\u00ec a battere il giovane connazionale Oliver-Sven Buder che da l\u00ec a poco, dopo il suo ritiro, prender\u00e0 il suo posto in nazionale.\nIl declino e il ritiro (1991-1992).\nCaduto il blocco orientale iniziarono ad uscire varie indiscrezioni e iniziarono ad infittirsi sempre pi\u00f9 ombre riguardanti il suo possibile uso di sostanze dopanti. Con l'aumento dei controlli antidoping le sue prestazioni ebbero un fortissimo calo e, nel 1991, dovette abdicare anche a livello nazionale lasciando il primo titolo tedesco, dopo la riunificazione, a Buder. Lo stesso anno la federazione tedesca decise di non portarlo ai Campionati del mondo di Tokyo.\nL'anno successivo sar\u00e0 per lui anche l'ultimo dove pot\u00e9 vestire i colori della nazionale tedesca. Dopo una stagione dove riusc\u00ec a tornare vicino ai 21 metri partecip\u00f2 alle Olimpiadi di Barcellona, dove per\u00f2 concluse solo quinto con un lancio a 20,49 metri.\nAccuse doping.\nNel 1991, molti atleti sono stati trovati positivi a test antidoping come ad esempio Brigitte Berendonk e Werner Franke e i ricercatori della Milit\u00e4rmedizinische Akademie Bad Saarow iniziarono a fare molti studi sul doping. Sulla base di queste ricerche si \u00e8 arrivati a pensare che moltissimi atleti della Repubblica Democratica Tedesca per migliorare le proprie prestazioni abbiano fatto uso di doping, compreso Timmermann.\nI dati hanno rilevato che Timmermann tra il 1981 e il 1984 aveva dosi molto alte di testosterone. Poco dopo vennero scoperti dei documenti che andavano a certificare che per vari anni gli vennero somministrate dosi di Oral-Turinabol, uno steroide anabolizzante. L'atleta tedesco, ha comunque sempre negato l'assunzione di anabolizzanti.\nAltre competizioni internazionali.\n1983\n1985\n1987\n1989\n1991"}
{"id": "2620387", "revid": "1494169", "url": "https://it.wikipedia.org/wiki?curid=2620387", "title": "Muciano", "text": ""}
{"id": "2620392", "revid": "729019", "url": "https://it.wikipedia.org/wiki?curid=2620392", "title": "D\u01b0\u01a1ng V\u0103n Minh", "text": "Guid\u00f2 l'Esercito del Vietnam del Sud sotto il Primo ministro Ng\u00f4 \u0110\u00ecnh Di\u1ec7m. Nel 1963 divenne capo del Vietnam del Sud dopo il colpo di Stato nel quale fu assassinato Ng\u00f4 \u0110\u00ecnh Di\u1ec7m.\nBiografia.\nD\u01b0\u01a1ng V\u0103n Minh nacque il 16 febbraio 1916 a M\u1ef9 Tho nel Delta del Mekong. And\u00f2 a Saigon dove frequent\u00f2 la migliore scuola coloniale francese, nella quale studi\u00f2 anche il re di Cambogia Norodom Sihanouk.\nInizi\u00f2 la sua carriera militare negli anni 1940 quando entr\u00f2 a far parte dell'Esercito coloniale francese. Fu uno dei 50 ufficiali Vietnamiti che furono commissionati.\nFu consigliere militare del Presidente Ng\u00f4 \u0110\u00ecnh Di\u1ec7m nell'anno 1962-63\nLa caduta di Diem.\nNg\u00f4 \u0110\u00ecnh Di\u1ec7m era un leader molto impopolare, e nel 1963 gli Stati Uniti informarono Minh che non avrebbero avuto nulla da obiettare se Di\u1ec7m fosse stato rovesciato. Minh fu il secondo generale pi\u00f9 alto in grado al tempo, che condusse il Colpo di stato nel Vietnam del Sud il 1\u00ba novembre 1963.\nIl giorno successivo, Di\u1ec7m e suo fratello Ng\u00f4 \u0110\u00ecnh Nhu furono giustiziati dalla guardia del corpo di Minh: Nguyen Van Nhung dopo essersi arresi. Minh assunse l'incarico di governo nel quadro di una giunta militare il 6 novembre. Dopo due mesi, venne sostituito dal generale Nguy\u1ec5n Kh\u00e1nh e and\u00f2 in esilio.\nLa caduta di Saigon.\nMinh rientr\u00f2 in patria nel 1968 e si oppose alla politica del presidente Nguy\u1ec5n V\u0103n Thi\u1ec7u. Il 28 aprile 1975 dopo le dimissioni di Van Thieu fu nominato presidente ma non pot\u00e9 evitare la caduta di Saigon e divenne l'ultimo presidente del Vietnam del Sud .\nLa vita in esilio.\nA D\u01b0\u01a1ng V\u0103n Minh fu permesso di emigrare in Francia nel 1983, stabilendosi vicino a Parigi, dove visse con i due figli (Minh Duc Duong e Minh Tam Duong). Nel corso degli ultimi anni della sua vita si trasfer\u00ec a Pasadena in California con sua figlia, Mai Duong. Con l'avanzare dell'et\u00e0 ebbe bisogno di ricorrere alla sedia a rotelle per potersi muovere.\nIl 5 agosto 2001, D\u01b0\u01a1ng V\u0103n Minh cadde nella sua casa a Pasadena. Fu portato al Huntington Memorial Hospital di Pasadena dove mor\u00ec la notte successiva all'et\u00e0 di 85 anni. Fu sepolto al Rose Hills Memorial Park a Whittier in California."}
{"id": "2620393", "revid": "7", "url": "https://it.wikipedia.org/wiki?curid=2620393", "title": "Seven Brides for Seven Brothers", "text": ""}
{"id": "2620394", "revid": "7", "url": "https://it.wikipedia.org/wiki?curid=2620394", "title": "Royal Wedding", "text": ""}
{"id": "2620395", "revid": "30677", "url": "https://it.wikipedia.org/wiki?curid=2620395", "title": "Croix-Rouge du Niger", "text": ""}
{"id": "2620398", "revid": "767487", "url": "https://it.wikipedia.org/wiki?curid=2620398", "title": "Roberto Prini", "text": "Caratteristiche tecniche.\nEra un difensore centrale votato essenzialmente al contenimento della punta avversaria e che raramente superava la met\u00e0 campo.\nCarriera.\nNel 1966 dalla Solbiatese passa al Bologna, dove tuttavia, stenta ad emergere in prima squadra: dopo due anni con una sola presenza complessiva in campionato, va in campo con una certa regolarit\u00e0 nelle due stagioni successive (13 presenze nel 1968-1969, 18 nel 1969-1970, anno in cui conquista anche la Coppa Italia), per poi tornare fra i rincalzi l'annata successiva (sole 7 presenze).\nNell'estate del 1973 passa alla dove conquista il posto da titolare: in 3 stagioni disputa infatti 86 partite, componendo una coppia centrale con Marcello Lippi.\nNel 1975-1976, nella sessione autunnale del calciomercato, a seguito dell'acquisto di Luciano Zecchini, viene ceduto alla SPAL in Serie B. A Ferrara retrocede in Serie C al termine della stagione 1976-1977 per poi centrare nella stagione successiva l'immediato ritorno fra i cadetti.\nIn carriera ha totalizzato complessivamente 146 presenze in Serie A e 68 in Serie B. Nella carriera professionistica non \u00e8 mai riuscito ad andare in gol."}
{"id": "2620400", "revid": "1605525", "url": "https://it.wikipedia.org/wiki?curid=2620400", "title": "Jeli il pastore", "text": "Jeli il pastore \u00e8 una novella di Giovanni Verga appartenente alla raccolta \"Vita dei campi.\"\nTrama.\nLa novella racconta la storia di un giovane pastore, Jeli, sempre vissuto da solo nei campi e rimasto orfano in tenera et\u00e0. La prima parte si concentra sull'infanzia del protagonista in mezzo ai campi siciliani, dove fa amicizia con Don Alfonso, figlio di un borghese e conosce Mara, di cui si innamora perdutamente. Dopo la partenza di Mara, Jeli perde il lavoro il giorno della festa di San Giovanni a causa di una sua distrazione e solo grazie a massaro Agrippino (padre di Mara) trova lavoro come guardiano di pecore. Intanto la ragazza \u00e8 sul punto di sposare il figlio di un massaro della zona, ma viene sedotta da Don Alfonso, le nozze vengono annullate e propone proprio a Jeli di sposarla. All'inizio va tutto bene e Mara \u00e8 la moglie pi\u00f9 dolce che esista, ma dopo un po' di tempo Jeli inizia a nutrire dei dubbi sulla fedelt\u00e0 della moglie. La gelosia del protagonista arriva al culmine quando, durante una festa in una fattoria, Mara viene invitata da Don Alfonso a ballare. Jeli, accecato dalla collera, uccide il rivale in amore e viene arrestato."}
{"id": "2620401", "revid": "196390", "url": "https://it.wikipedia.org/wiki?curid=2620401", "title": "Messaggerie Libri", "text": ""}
{"id": "2620402", "revid": "196390", "url": "https://it.wikipedia.org/wiki?curid=2620402", "title": "Messaggerie Italiane Spa", "text": ""}
{"id": "2620405", "revid": "196390", "url": "https://it.wikipedia.org/wiki?curid=2620405", "title": "Mauri Spagnol", "text": ""}
{"id": "2620408", "revid": "834", "url": "https://it.wikipedia.org/wiki?curid=2620408", "title": "GEMS", "text": ""}
{"id": "2620415", "revid": "1305772", "url": "https://it.wikipedia.org/wiki?curid=2620415", "title": "Oratorio dell'Assunta", "text": ""}
{"id": "2620418", "revid": "54193", "url": "https://it.wikipedia.org/wiki?curid=2620418", "title": "A. Salani Editore", "text": ""}
{"id": "2620423", "revid": "1494169", "url": "https://it.wikipedia.org/wiki?curid=2620423", "title": "Dall'Oglio", "text": ""}
{"id": "2620424", "revid": "54193", "url": "https://it.wikipedia.org/wiki?curid=2620424", "title": "Casa Editrice Corbaccio", "text": ""}
{"id": "2620428", "revid": "2130303", "url": "https://it.wikipedia.org/wiki?curid=2620428", "title": "Oratorio dell'Assunta (Napoli)", "text": "L'oratorio dell'Assunta (o anche cappellone dell'Assunta o cappella degli Artisti) \u00e8 uno dei cinque oratori facente parte del vasto complesso dei Girolamini di Napoli, nel cuore del centro storico.\nLa sala costituisce il luogo dove erano solito riunirsi gli artisti, intesi coloro che esercitavano lavori manuali, e i mercanti, che in principio costituivano una congregazione differente, riunendosi nell'oratorio dei Mercanti dello stesso convento, ma che successivamente si fusero in un'unica congregazione, detta proprio dell'Assunta. Quest'oratorio \u00e8 raggiungibile da una porta lungo la navata destra della chiesa che conduce all'esterno di palazzo Seripando, su via Duomo.\nLa struttura, nel suo insieme, annuncia la ricchezza decorativa della vicina chiesa basilicale, attraverso una pregevole decorazione tardo-cinquecentesca e settecentesca.\nSull'altare, un'\"Assunta\" della fine del cinquecento attribuita dal Galante a Fabrizio Santafede. Gli affreschi del XVIII secolo sono invece attribuibili a Giuseppe Funaro e Crescenzo Gamba: quest'ultimo, autore del trompe-l'\u0153il al centro della volta."}
{"id": "2620431", "revid": "54193", "url": "https://it.wikipedia.org/wiki?curid=2620431", "title": "Ugo Guanda Editore", "text": ""}
{"id": "2620432", "revid": "46931", "url": "https://it.wikipedia.org/wiki?curid=2620432", "title": "The DuPont Show with June Allyson", "text": ""}
{"id": "2620433", "revid": "319382", "url": "https://it.wikipedia.org/wiki?curid=2620433", "title": "Internet Bookshop Italia", "text": ""}
{"id": "2620434", "revid": "1305772", "url": "https://it.wikipedia.org/wiki?curid=2620434", "title": "The Dick Powell Show", "text": "The Dick Powell Show \u00e8 una serie televisiva statunitense in 60 episodi trasmessi per la prima volta nel corso di 2 stagioni dal 1961 al 1963. \u00c8 conosciuta anche con il titolo The Dick Powell Theatre.\nDescrizione.\n\u00c8 una serie televisiva di tipo antologico in cui ogni episodio rappresenta una storia a s\u00e9. Gli episodi sono storie di generi vari, dalla commedia al drammatico, e vengono presentati da Dick Powell. Dopo la morte di questi, nel gennaio del 1963, ad alternarsi alla presentazione degli episodi furono Gregory Peck, Robert Mitchum, Frank Sinatra, Glenn Ford, Charles Boyer, Jackie Cooper, Rock Hudson, Milton Berle, Jack Lemmon, Dean Martin, Robert Taylor, Steve McQueen, David Niven, Danny Thomas, Robert Wagner e John Wayne.\nProduzione.\nLa serie fu prodotta da Four Star Productions Blake Edwards scrisse e diresse una serie di episodi tra cui due con Robert Vaughn. Diversi episodi furono ritrasmessi come pilot di altre potenziali serie televisive. Tra questi un tentativo non finalizzato di ricreare una nuova serie di \"The Westerner\" ambientata nell'epoca contemporanea, con Lee Marvin nel ruolo che fu di Brian Keith. Il tema della serie, \"More Than Love\", e la maggior parte delle composizioni musicali della serie, furono opera di Herschel Burke Gilbert.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1961 al 1963 sulla rete televisiva NBC.\nAlcune delle uscite internazionali sono state:"}
{"id": "2620438", "revid": "287204", "url": "https://it.wikipedia.org/wiki?curid=2620438", "title": "The Dean Martin Show", "text": "Il The Dean Martin Show \u00e8 stato un programma televisivo di variet\u00e0/commedia andato in onda negli Stati Uniti d'America sulla NBC dal 1965 al 1974, per un totale di nove stagioni. Il programma era condotto da Dean Martin e diretto da Greg Garrison.\nSequel.\nNel 1974, fino al 1984, \u00e8 andato in onda il \"The Dean Martin Celebrity Roast\", un programma che alternava spezzoni del \"The Dean Martin Show\" a serie di speciali inediti."}
{"id": "2620439", "revid": "196390", "url": "https://it.wikipedia.org/wiki?curid=2620439", "title": "Wuz.it", "text": ""}
{"id": "2620440", "revid": "196390", "url": "https://it.wikipedia.org/wiki?curid=2620440", "title": "RadioAlt", "text": ""}
{"id": "2620441", "revid": "253269", "url": "https://it.wikipedia.org/wiki?curid=2620441", "title": "Dinah Shore", "text": " \u00c8 stata particolarmente in auge durante l'epoca delle Big Band, fra gli anni quaranta e gli anni cinquanta.\nNel cinema d'animazione ha dato la voce a Bongo nel cortometraggio \"Bongo e i tre avventurieri\", nono \"classico\" della Disney, prodotto nel 1947.\nIl suo singolo \"I'll Walk Alone\", che la vide presente nel film \"La nave della morte\", si piazz\u00f2 al primo posto delle classifiche di vendita negli Stati Uniti Billboard Hot 100 restandovi quattro settimane fra l'ottobre ed il novembre 1944, mentre \"Buttons and Bows\" vi rimase dieci settimane fra ottobre 1948 e gennaio dell'anno successivo.\nFa parte delle celebrit\u00e0 della Hollywood Walk of Fame (in triplice riconoscimento: per la sua attivit\u00e0 alla radio - per cui condusse un celebre show - al 1751 di Vine Street; per quella di cantante e personaggio televisivo rispettivamente al 6901 e al 6916 dell'Hollywood Boulevard).\nBiografia.\nNata da Solomon e Anna Stein Shore, emigranti di religione ebraica originari della Russia, ebbe un'infanzia difficile. Aveva una sorella di otto anni pi\u00f9 grande, Elizabeth detta \"Bessie\". All'et\u00e0 di due anni le fu diagnostica una forma di poliomielite (paralisi infantile), una malattia all'epoca non facilmente diagnosticabile e curabile praticamente con il solo riposo. I suoi genitori la curarono con intensit\u00e0 fino a giungere a una sostanziale regressione della malattia che segn\u00f2 tuttavia la giovane nel fisico con una deformazione alle estremit\u00e0 inferiori.\nFin da piccola, nonostante i problemi di salute, Shore si appassion\u00f2 alla musica e fu incoraggiata ad avvicinarsi al canto dai suoi stessi genitori. In particolare, il padre la portava con s\u00e9 nel negozio da lui gestito dove la giovane intratteneva i clienti con piccoli spettacoli fatti con canzoni improvvisate per l'occasione.\nI successi musicali.\nNel 1924 la famiglia Shore si trasfer\u00ec a Nashville (Tennessee), dove il padre di Frances Rose (futura Dinah Shore) apr\u00ec un grande magazzino. Sebbene condizionata dai postumi della malattia che l'aveva afflitta, la giovane si impegn\u00f2 in attivit\u00e0 sportive inserendosi anche nella squadra delle \"ragazze pon-pon\" della Hume-Fogg High School.\nA Nashville inizi\u00f2 a lavorare nella locale radio quando era ancora adolescente. La sua carriera professionale ebbe inizio pi\u00f9 tardi a New York dove debutt\u00f2 come cantante dell'orchestra di Xavier Cugat. Il fallimento di alcune audizioni per cantare con Benny Goodman e Tommy Dorsey la convinsero a proseguire la carriera come cantante solista.\nFirm\u00f2 cos\u00ec una scrittura con la Bluebird Records che nel biennio 1940-1941 le fece incidere diversi singoli (oltre a \"Yes, My Darling Daughter\", \"I Hear a Rhapsody\" e \"Jim\").\nNel 1942 vendette un milione di copie con il brano \"Blues in the Night\". Questo successo le frutt\u00f2 un contratto con la RCA Victor, etichetta per la quale registr\u00f2 in studio l'hit \"You'd Be So Nice to Come Home To\" e, soprattutto, nel 1944, la celebre \"I'll Walk Alone\".\nAttivit\u00e0 cinematografica e televisiva.\nShore ha lavorato sempre in quegli anni in diverse pellicole cinematografiche, quali - ad esempio - \"Up in Arms\" (1944) e \"Till the Clouds Roll By\" (1946). Proseguendo l'attivit\u00e0 di cantante, Shore incise fino al 1949 altri brani di successo: \"The Gypsy\", \"I Love You for Sentimental Reasons\", \"Anniversary Song\", \"I Wish I Didn't Love You So\", \"Buttons and Bows\" e \"Dear Hearts and Gentle People\".\nNegli anni cinquanta la notoriet\u00e0 acquisita in campo musicale si riverber\u00f2 in quella televisiva tanto da farla diventare un personaggio del piccolo schermo, titolare di un proprio spettacolo, il \"Dinah Shore Chevy Show\", uno show che \u00e8 andato avanti, sia pure in maniera irregolare, fino agli anni ottanta.\nI lasciti.\nDinah Shore \u00e8 morta in conseguenza di un tumore alle ovaie cinque giorni prima del suo settantottesimo compleanno. Le sue ceneri sono state distribuite in due diversi luoghi funebri della california: una met\u00e0 sepolta all'Hillside Memorial Park Cemetery di Culver City, e l'altra met\u00e0 al Forest Lawn Cemetery di Cathedral City, poco distante da Palm Springs dove la cantante-attrice aveva la seconda casa.\nI suoi lasciti sono molteplici e comprendono un album pubblicato postumo nel 1998 con arrangiamenti di Andr\u00e9 Previn, concomitante con la riedizione di alcuni classici come \"April in Paris\" e \"My Funny Valentine\". La figlia di Dinah, Melissa Montgomery, \u00e8 la depositaria dei diritti della maggior parte della produzione televisiva che ha riguardato sua madre.\nNel marzo 2003 il network pubblico Public Broadcasting Service ha trasmesso lo speciale \"MWAH! The Best of The Dinah Shore Show 1956\u20131963\", circa un'ora di rare immagini a colori che mostrano Dinah duettare con alcune \"guest star\" del suo \"show\": Ella Fitzgerald, Jack Lemmon, Frank Sinatra, Bing Crosby, Pearl Bailey, George Burns, Groucho Marx, Peggy Lee e Mahalia Jackson.\nA Cathedral City una strada \u00e8 stata titolata al suo nome, cos\u00ec come a Winchester (Tennessee), suo luogo natale, esiste un Dinah Shore Boulevard."}
{"id": "2620442", "revid": "260676", "url": "https://it.wikipedia.org/wiki?curid=2620442", "title": "Lampi di stampa", "text": ""}
{"id": "2620443", "revid": "7", "url": "https://it.wikipedia.org/wiki?curid=2620443", "title": "The Dinah Shore Show", "text": ""}
{"id": "2620444", "revid": "196390", "url": "https://it.wikipedia.org/wiki?curid=2620444", "title": "MyAds", "text": ""}
{"id": "2620458", "revid": "154893", "url": "https://it.wikipedia.org/wiki?curid=2620458", "title": "Giuseppe Laterza &amp; Figli", "text": ""}
{"id": "2620459", "revid": "661526", "url": "https://it.wikipedia.org/wiki?curid=2620459", "title": "IFRC", "text": ""}
{"id": "2620464", "revid": "224230", "url": "https://it.wikipedia.org/wiki?curid=2620464", "title": "Masseria dei Domenicani", "text": "La masseria dei Domenicani \u00e8 uno dei pi\u00f9 antichi edifici storico-religiosi della zona di Soccavo, quartiere dell'area occidentale di Napoli. Questo complesso conventuale si trova in via vicinale San Domenico.\nStoria.\nIl complesso fu fatto erigere dai padri Domenicani intorno al 1617 su un terreno di loro propriet\u00e0 sul quale era gi\u00e0 presente un'antica torre, probabilmente di epoca Sveva o antecedente, che fino ad allora aveva svolto la funzione di monastero e che, secondo la tradizione, aveva accolto san Domenico; essa fu fatta costruire da Carlomanno, che divenne il primo abate di quella comunit\u00e0 monastica.\nPochi anni dopo la costruzione del nuovo complesso, tra il 1654 e il 1656, i frati abbandonarono il monastero a causa di un'epidemia di peste.\nOggi il monastero seicentesco \u00e8 ridotto allo stato di rudere e la torre \u00e8 adibita a civili abitazioni. Del complesso fa parte anche una piccola cappella coeva dedicata a San Domenico nella quale non si svolgono pi\u00f9 funzioni religiose dagli anni 1990.\nNel 2021, durante una ricognizione compiuta dall'Ufficio diocesano per i beni culturali ecclesiastici, nella cappella \u00e8 stata ritrovata una tela di Massimo Stanzione, uno dei maggiori pittori italiani del XVII secolo, raffigurante la Vergine con il Bambino incoronata da due angeli secondo l'iconografia della Madonna di Costantinopoli."}
{"id": "2620465", "revid": "767487", "url": "https://it.wikipedia.org/wiki?curid=2620465", "title": "Richard Barone", "text": "Vive nel Greenwich Village e lavora anche come compositore, arrangiatore, autore, regista e produttore, e produce album come solista.\nBiografia.\nBarone ha iniziato la sua carriera all'et\u00e0 di 7 anni, conosciuto come 'The DJ Littlest' (il pi\u00f9 piccolo tra i DJ) in una stazione radio locale, e si \u00e8 poi guadagnato l'attenzione come cantante e compositore del gruppo The Bongos, una band new wave al centro della scena musicale di Hoboken nel New Jersey nei primi anni ottanta. Dopo aver pubblicato alcuni singoli per l'etichetta britannica Fetish, raccolti in una compilation uscita negli Stati Uniti, \"Drums Along the Hudson\", il gruppo ha firmato per la RCA Records. The Bongos avevano ottenuto un buon seguito di pubblico e di critica e Barone cominciava ad affermarsi per le sue capacit\u00e0 di autore pop. Muovendo i primi passi della carriera solista il cantautore Barone diveniva pi\u00f9 narrativo e i suoi album si addentravano in un terreno baroque pop e orchestrale.\nIn effetti Barone aveva pubblicato il suo primo album solista, \"Cool Blue Halo\" (registrato dal vivo al Bottom Line di New York), prima della separazione amichevole dai The Bongos nel 1987. Il critico musicale Anthony DeCurtis scrisse di Barone nella rivista Rolling Stone, lodandone \"gli arrangiamenti eleganti e nitidi\" e gli riconobbe la capacit\u00e0 di modellare \"una sorta di musica da camera rock\". E mentre la rivista Trouser Press descriveva il disco come \"intimo, ma confuso\" il critico Tom Moon di National Public Radio, in una valutazione pi\u00f9 recente, ha definito l'album \"un capolavoro lamentoso\" e lo ha accreditato della reinterpretazione di \"The Man Who Sold the World\" di Bowie, anticipatrice di quella dei Nirvana nell'album \"Unplugged\", aggiungendo: \"\"Cool Blue Halo\" \u00e8 un'opera fuori del tempo, forse perfino esotica\".\nSeguirono altri due album da solista: \"Primal Dream\", etichetta MCA, nel 1990, di forte impronta rock e il pi\u00f9 acustico \"Clouds Over Eden\", etichetta WEA, nel 1994, quest'ultimo dedicato ad un suo vecchio amico scomparso, il giornalista rock Nicholas Schaffner, recante in copertina un ritratto di Richard realizzato dal fotografo Duane Michals. Trousers Press difese \"l'elegante set di struggenti canzoni d'amore\" di \"Primal Dream\", pur ritenendone la produzione e gli arrangiamenti un \"passo indietro\" dal suo album di debutto. Ma, David Browne, scrivendo su Rolling Stone, attribu\u00ec all'album quattro stelle commentando che \"Barone sta rapidamente superando il vocabolario limitato di dodici corde e di un pop senza nerbo\". Billy Altman, nel New York Times, ha ritenuto il suo album successivo, \"Clouds Over Eden\", \"senza dubbio lo sforzo meglio riuscito della carriera di Barone\", mentre Trousers Press lo ha descritto come \"lancinante e assolutamente meritevole\" e \"il grande album che i fan avevano sempre immaginato che Barone facesse\".\nNel 1997, Barone ha pubblicato \"Between Heaven and Cello\", un album registrato dal vivo alla discoteca Fez di New York, accompagnato unicamente dal violoncellista Jane Scarpantoni. Un cofanetto dei suoi primi tre album da solista dal titolo \"The Big Three\" \u00e8 stato pubblicato in Europa nel 2000. Nel 2004 ha pubblicato, in edizione limitata, un'antologia da solista dal titolo \"COLLECTION: An Embarrassment of Richard\", contenente brani favoriti del suo repertorio.\nBarone ha poi rivolto la sua attenzione alla produzione discografica, conducendo una serie di registrazioni per numerosi artisti tra cui un duetto tra Liza Minnelli e il pianista Johnny Rodgers, un album per bambini per l'ex modella Jolie Jones, figlia di Quincy Jones, registrazioni per Fred Schneider, il frontman dei The B-52's e altro. In qualit\u00e0 di produttore/regista ha sviluppato eventi concertistici su larga scala, tra cui tributi a Peggy Lee alla Carnegie Hall, all'Hollywood Bowl e al Ravinia Festival di Chicago nel 2003 e 2004, e ancora concerti per il SummerStage al Central Park di New York.\nIn altri progetti \u00e8 stato, nel 2005, produttore esecutivo del DVD \"La Nomi Song\", prodotto dalla Palm Pictures, che include il suo remix operistico di \"Total Eclipse\" del contraltista new wave Klaus Nomi, la direzione musicale e l'orchestrazione di \"Le mille luci di New York\" al New York Theatre Workshop (con Michael Greif, il regista di Rent); fu inoltre regista e interprete dello spettacolo \"The Downtown Messiah\", una moderna interpretazione dell'oratorio barocco di Haendel, in onda ogni anno su oltre 200 stazioni radio pubbliche a livello nazionale per sei anni consecutivi. Le sue canzoni e collaborazioni, comprese quelle scritte colla cantautrice Jill Sobule, sono state ascoltate in diversi programmi televisivi popolari, tra cui West Wing - Tutti gli uomini del Presidente, Dawson's Creek, Felicity, e A sud del Paradiso.\nNel 2006, lui e i componenti originali dei The Bongos si riunirono in studio con la produzione di Moby, per creare una nuova versione di \"The Bulrushes\", un loro vecchio singolo, ed un video musicale per la riproposizione di una edizione speciale del loro album di debutto. La raccolta \"Drums Along the Hudson - Special Edition\", comprendente 27 tracce, \u00e8 stata pubblicata dall'etichetta Cooking Vinyl nel giugno 2007. Si sono tenuti diversi concerti con The Bongos riuniti, culminati con un concerto all'aperto a Hoboken, nel quale la band \u00e8 stata insignita con un discorso del sindaco e la consegna delle chiavi della citt\u00e0.\nNel settembre 2007 \u00e8 stata pubblicata la biografia di Barone, \"FRONTMAN: Surviving the Rock Star Myth\", e il suo catalogo solista completo \u00e8 stato messo in vendita su ITunes Store. Alla fine del 2007, ha iniziato a mettere in scena una serie di 'letture musicali' riprese dalla biografia, sia dal vivo che alla radio, con stralci del libro letti, tra gli altri, dall'attrice televisiva Joyce DeWitt. L'accompagnamento musicale, in surround, \u00e8 stato realizzato utilizzando la nuova chitarra Gibson Les Paul HD.6x-Pro Digital, uno strumento a cui Barone ha contribuito come consulente artistico. Il giorno del suo compleanno, il 1\u00ba ottobre 2008, ha portato lo spettacolo \"Frontman: Una lettura musicale\" sul palco della Carnegie Hall di New York City, con \"ospiti speciali e amici leggendari\", tra cui Moby, Lou Reed, Garth Hudson del gruppo The Band, Marshall Crenshaw, Terre e Suzzy Roche, Randy Brecker, Carlos Alomar e molti altri. Il concerto di beneficenza \u00e8 stato diffuso dalla stazione radio pubblica WFUV 90,7 FM a New York.\nNel 2008 ha pubblicato il suo ultimo album, \"GLOW\", con Tony Visconti, l'esperto produttore di David Bowie e dei T. Rex. Al progetto hanno collaborato con Barone anche i produttori Mike Thorne (Soft Cell, Bronski Beat, Communards, Wire), Steve Rosenthal (Lou Reed, Monster Magnet), Steve Addabbo (Suzanne Vega, Shawn Colvin), il compositore Paul Williams, l'ingegner Leslie Ann Jones di Skywalker Sound, il fotografo Mick Rock e altri. \"GLOW\", un EP comprendente tre canzoni, \u00e8 attualmente distribuito tramite iTunes e Amazon.com."}
{"id": "2620468", "revid": "1543377", "url": "https://it.wikipedia.org/wiki?curid=2620468", "title": "Eliodoro Farronato", "text": "Vita.\nNacque a Romano d'Ezzelino, in diocesi di Padova. Studi\u00f2 presso il ginnasio di Thiene, dopo, seguendo l'esempio del fratello maggiore Antonio, volle diventare prete missionario e and\u00f2 a studiare a Monza presso il seminario del Pontificio Istituto Missioni Estere. Ricevette l'ordinazione sacerdotale a Milano il 22 settembre 1934. Volendo andare a continuare l'opera del fratello, che era morto di malaria in Birmania, venne inviato nella sua stessa missione a Mong Yong. Dopo un breve periodo dedicato a imparare la lingua Shan, inizi\u00f2 la sua attivit\u00e0 missionaria, dedicandosi, oltre che all'attivit\u00e0 pastorale, anche alla costruzione di opere come scuole, chiese, asili, ospedali. Dopo oper\u00f2 nella diocesi di Kengtung, a Mong-tsat.\nNel 1940, allo scoppio della seconda guerra mondiale, le autorit\u00e0 militari inglesi internarono tutti i missionari italiani presenti in Birmania, prima in zone di internamento in Birmania, poi dopo l'avanzata dei giapponesi, in campi in India. Con essi padre Farronato, che non si scoraggi\u00f2 e approfitt\u00f2 dell'ozio forzato per studiare e organizzare attivit\u00e0 formative per i confratelli. Nel 1944 venne liberato, ma non potendo rientrare subito in Birmania, ancora occupata dai giapponesi, svolse attivit\u00e0 missionaria in India fino al 1946, quando pot\u00e9 fare ritorno a Mong-tsat, dove dopo le distruzioni della guerra dovette ricominciare tutto daccapo.\nIn quello stesso periodo il vescovo Ferdinando Guercilena gli diede l'incarico di preparare la traduzione di una serie di testi catechistici e di preghiere nelle lingue locali che ancora non avevano neppure un alfabeto. Farronato divenne il \"miglior linguista della missione\" cosicch\u00e9, con il suo aiuto, vennero pubblicati i primi libri di preghiere, catechismi, traduzioni della Bibbia in lahu (1954), akha (1955), shan, poi tradusse il catechismo cattolico anche nella lingua \"colta\" birmana, il khun. Terminato questo lavoro si apprest\u00f2 a rientrare nella sua missione a Mong Yong, ma quando era giunto gi\u00e0 in vista del suo villaggio, l'11 dicembre 1955, fu catturato da un gruppo di soldati irregolari nazionalisti cinesi e ucciso. Venne sepolto a Mong Yong in una tomba posta accanto a quella del fratello, Antonio Farronato."}
{"id": "2620471", "revid": "287204", "url": "https://it.wikipedia.org/wiki?curid=2620471", "title": "Winchester (Tennessee)", "text": "Winchester \u00e8 una citt\u00e0 degli Stati Uniti, capoluogo della contea di Franklin nello Stato del Tennessee.\n\u00c8 conosciuta per essere stata la citt\u00e0 natale dell'avvocato e uomo politico Reuben Davis e dell'attrice e cantante Dinah Shore.\nSecondo il censimento del 2000 conta 7.329 abitanti (saliti a 7.837, secondo le stime al 2007).\nNel 2001 \u00e8 stata una delle citt\u00e0 sede della lega professionistica di baseball All-American Association: la squadra locale era lo Tennessee T's (campo sportivo: Loel E. Bennett Stadium, capace di 10.343 spettatori; manager: Jay Hemond)."}
{"id": "2620473", "revid": "1762097", "url": "https://it.wikipedia.org/wiki?curid=2620473", "title": "Pole dance acrobatica", "text": "La pole dance acrobatica sia amatoriale che agonistica derivante dalla pole dance.\nCaratteristiche tecniche.\nL'atleta di tale disciplina, deve essere dotata di forza, elasticit\u00e0 articolare e muscolare, flessibilit\u00e0 elevata e deve seguire un allenamento molto lungo a causa dei numerosissimi elementi di coordinazione (alcuni dei quali controintuitivi, come i salti all'indietro o le reversioni, le contorsioni e gli avvitamenti).\nDurante l'esecuzione dell'esercizio la ginnasta \u00e8 accompagnata da una base musicale, sul cui ritmo \u00e8 basato l'esercizio.\nLa pertica o palo.\nLa pertica \u00e8 l'elemento essenziale di questo sport e per fattori differenti come esercizi, livelli di difficolt\u00e0 e scelte coreografiche possono variare di diametri, colori, materiali e satinature; si possono infatti trovare pertiche di legno nelle palestre, pertiche cromate oro tipiche delle palestre californiane, pertiche ultralucide cromate in acciaio inox super lucido oppure semplici satinate lisce.\nI diametri delle pertiche variano in base alle esigenze della ginnasta, ad esempio ci sono atlete che hanno il palmo della mano piccolo e quindi effettuano esercizi su pali di 43\u00a0mm di diametro mentre nei campionati europei di Pole Dance Acrobatica si trovano pertiche di 55\u00a0mm.\nLa pertica agonistica \u00e8 autoroteante, e cio\u00e8 che gira su se stessa sfruttando la forza centrifuga del peso corporeo, questo \u00e8 sia un elemento coreografico sia un aumento di difficolt\u00e0 in quanto un esercizio completo di 4 minuti su una pertica girevole dimostra un equilibrio corporeo elevato.\nMantenere la lucidit\u00e0 su un oggetto girevole a differenti velocit\u00e0 \u00e8 molto colmplesso perch\u00e9 \u00e8 direttamente proporzionale sia equilibrio in altezza sia in orientamento.\nOltretutto la velocit\u00e0 di roteazione della stessa dipende dalla forza applicata nella spinta che il corpo d\u00e0 alla pertica durante la presa\nGli elementi coreografici.\nAltri elementi coreografici sono i body che sono composti da un bustino copriseno fascia larga, degli shorts pants a vita bassa, i copribraccia o guanti infradito e gli ornamenti come cavigliere, polsiere e scaldamuscoli impreziositi da perline, lustrini, disegni e colori.\nPer un fattore tecnico non si pu\u00f2 usare abbigliamento che copre il corpo nelle zone di presa (dove l'aderenza della pelle alla pertica \u00e8 essenziale per le sospensioni aeree la quale impedisce al corpo di cadere o scivolare e spesso in alcune posture sospese non sono previste le mani ma sono l'aderenza con il corpo stesso e le gambe).\nPer un fattore di sicurezza non si pio applicare al corpo nessuna tipologia di idratante o sostanza oleosa, borotalco o altro perch\u00e9 pu\u00f2 causare lo scivolamento dall'alto)"}
{"id": "2620474", "revid": "729019", "url": "https://it.wikipedia.org/wiki?curid=2620474", "title": "Pentagramma (casa discografica)", "text": "La Pentagramma Records (o semplicemente Pentagramma) \u00e8 una casa discografica italiana, attiva a partire dagli anni ottanta.\nStoria della Pentagramma.\nL'etichetta nasce dalla trasformazione di un'etichetta precedente, la Prince, attiva a partire dal 1954, che cambia il nome dopo essere stata rilevata dalle \"edizioni musicali Pentagramma\" (della stessa propriet\u00e0, la famiglia Quaglia).\nNel corso della sua attivit\u00e0 ha pubblicato dischi di molti gruppi e solisti, spaziando dal pop al folk, dalla disco music al rock demenziale ed alla musica di ispirazione cristiana; tra di essi possiamo ricordare I langaroli, Gipo Farassino, Tre Martelli, Roberto Balocco, Roberto Bignoli e i Powerillusi.\nSi \u00e8 anche occupata di produrre video, editando alcune commedie di Erminio Macario.\nHa inoltre degli studi di registrazione propri, che sono stati usati nel corso degli anni anche da altre etichette come la Kansas o la Toast Records.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nLa catalogazione degli album \u00e8 preceduta dalle lettere PG (per \"Pentagramma\") e da LP se si tratta di 33 giri o CD in caso di compact disc."}
{"id": "2620481", "revid": "729019", "url": "https://it.wikipedia.org/wiki?curid=2620481", "title": "Janus Robberts", "text": "Ha un primato personale nel getto del peso di 21,97 m che \u00e8 anche il record continentale africano. In carriera ha vinto 3 titoli africani: due nel peso (2002, 2004) e uno nel disco (2002). \u00c8 stato, fino al 2009, primatista mondiale juniores nel getto del peso, con l'attrezzo da 7,260\u00a0kg, con la misura di 20,39 m.\nAltre competizioni internazionali.\n2000\n2002\n2004\n2005\n2007"}
{"id": "2620487", "revid": "27479069", "url": "https://it.wikipedia.org/wiki?curid=2620487", "title": "Mannite", "text": ""}
{"id": "2620493", "revid": "220256", "url": "https://it.wikipedia.org/wiki?curid=2620493", "title": "Manuale Merck", "text": ""}
{"id": "2620494", "revid": "120422065", "url": "https://it.wikipedia.org/wiki?curid=2620494", "title": "Chiedo scusa al signor Gaber", "text": "Chiedo scusa al signor Gaber \u00e8 il terzo album di Enzo Iacchetti, tributo al cantante Giorgio Gaber. Insieme alla Witz Orchestra rivisita con simpatia alcuni dei brani pi\u00f9 famosi del repertorio degli anni sessanta di Gaber."}
{"id": "2620501", "revid": "330270", "url": "https://it.wikipedia.org/wiki?curid=2620501", "title": "Fanciullezza", "text": ""}
{"id": "2620503", "revid": "1573940", "url": "https://it.wikipedia.org/wiki?curid=2620503", "title": "Sporadoceras", "text": "Sporadoceras \u00e8 un genere di molluschi cefalopodi estinti appartenente alle ammoniti (sottoclasse Ammonoidea). Questo genere fa parte delle goniatiti, ammonoidi primitivi diffusi nell'era paleozoica, ed \u00e8 documentato nel Devoniano Superiore (Famenniano). \u00c8 una forma cosmopolita, diffusa a scala mondiale.\nDescrizione.\nConchiglia con avvolgimento planispirale, decisamente involuta, con forte ricoprimento tra i giri successivi, ombelico stretto e profondo (spesso puntiforme), con giro debolmente compresso, di forma tendenzialmente globosa (fino a \"sferocona\"). Ornamentazione assente. Presenza in numerose specie di \"costrizioni\". Ventre arrotondato e privo di solchi o carene. La sezione dei giri nell'adulto \u00e8 sub-ovale. Sutura goniatitica piuttosto semplice, con pochi elementi; lobi (tipicamente sei) di forma appuntita; lobo esterno (ventrale) semplice, non suddiviso da una sella. Selle arrotondate; sella ombelicale molto sviluppata, semicircolare, che sul lato esterno d\u00e0 luogo ad una caratteristica configurazione a \u201cvortice\u201d delle suture. Le dimensioni (diametro massimo) sono da centimetriche a decimetriche.\nDistribuzione.\nSi tratta di una forma diffusa e frequente nei depositi di mare epicontinentale. Segnalato dall'America settentrionale Stati Uniti, all'Europa, all'Africa settentrionale (Marocco e Algeria), all'estremo oriente (Asia centrale e Cina), all'Australia. Il genere comprende poco pi\u00f9 di una trentina di specie.\nHabitat.\nForma di profondit\u00e0 moderata, entro i limiti della piattaforma continentale."}
{"id": "2620504", "revid": "81103", "url": "https://it.wikipedia.org/wiki?curid=2620504", "title": "Lex Clodia de capite civis Romani", "text": "La Lex Clodia de capite civis Romani (in lingua latina \"Legge Clodia sulla condanna a morte di un cittadino romano\") fu una \"legge\" in senso lato fatta approvare tramite lo strumento degli scita plebis da Publio Clodio Pulcro, avversario politico di Marco Tullio Cicerone, che stabiliva la pena dell'esilio per chi avesse deliberato una condanna a morte senza concedere la \"provocatio ad populum\", cio\u00e8 la facolt\u00e0 per ciascun cittadino romano di ricorrere in appello al popolo per evitare la condanna.\nNel marzo del 58 a.C. Clodio propose la legge, che aveva l'obiettivo di garantire i \"diritti fondamentali\" del cittadino, limitando il potere del senato e degli ottimati nel corso dei processi: si metteva in discussione la liceit\u00e0 dei \"senatus consulta ultima\", i provvedimenti che il senato poteva adottare in caso di estrema necessit\u00e0 per garantire l'incolumit\u00e0 dello stato. In particolare, si sottolineava la necessit\u00e0 di concedere ai condannati la facolt\u00e0 di appello al popolo, la \"provocatio ad populum\": il provvedimento clodiano, dunque, sanzionava con valore retroattivo tutti coloro che avevano ratificato l'uccisione di un cittadino romano senza concedergli tale diritto. Pur senza che se ne facesse esplicita menzione, dunque, il provvedimento era diretto in primo luogo contro Cicerone, che nel 63 a.C. aveva permesso la condanna dei Catilinari senza appello al popolo.\nUna simile proposta fu favorevolmente accolta dalle fasce pi\u00f9 basse della popolazione e dai sostenitori di Catilina, che non avevano gradito l'atto di forza del senato nel 63 a.C. Al progetto clodiano non mancava, inoltre, l'appoggio di Gaio Giulio Cesare, che in occasione del processo ai Catilinari si era battuto con convinzione perch\u00e9 si scegliesse il confino come condanna, e dei triumviri, che avrebbero cos\u00ec visto diminuire il potere del senato. In particolare, Cesare riteneva utile ai suoi piani l'allontanamento da Roma di Cicerone, fervido difensore della repubblica, in occasione del suo proconsolato nelle Gallie, che lo avrebbe costretto a rimanere per lungo tempo lontano dall'Urbe. La \"nobilitas\", nel tentativo di scongiurare il rischio di una serie di provvedimenti pi\u00f9 radicali che esautorassero il senato, decise dunque di non ostacolare il provvedimento, e fu costretta ad accettare che, dopo l'allontanamento di Marco Porcio Catone, anche Cicerone avrebbe dovuto lasciare la scena politica.\nVisto il generale consenso che si configurava attorno alla proposta di Clodio, alla vigilia della sua approvazione Cicerone lasci\u00f2 Roma, sostenendo di essere stato invitato a farlo da Pompeo e dagli ottimati, che speravano cos\u00ec di evitare disordini."}
{"id": "2620515", "revid": "1305772", "url": "https://it.wikipedia.org/wiki?curid=2620515", "title": "Olandese Volante (disambigua)", "text": ""}
{"id": "2620516", "revid": "1318658", "url": "https://it.wikipedia.org/wiki?curid=2620516", "title": "Glicole dietilenico", "text": "Il glicole dietilenico (nome IUPAC 2,2'-ossodietanolo), abbreviato in DEG, \u00e8 un diolo e un etere. \u00c8 un liquido trasparente, igroscopico ed inodore, di sapore dolciastro. \u00c8 miscibile con acqua e solventi organici polari come eteri o alcoli.\nNon deve essere confuso con il glicole etilenico, di cui rappresenta formalmente un prodotto di condensazione da due molecole, con eliminazione di acqua.\nProduzione.\nIl glicole dietilenico viene ottenuto come sottoprodotto nel processo di sintesi del glicole etilenico, assieme al tri- e tetraetilene glicole. In particolare gli omologhi superiori sono presenti in maggior quantit\u00e0 quando viene impiegato un catalizzatore basico, in quanto l'anione 2-idrossietossido (ossia il glicole etilenico deprotonato) compete con l'idrossido presente.\nLa miscela viene poi sottoposta a distillazione per ottenere i vari componenti.\nUsi.\nIl glicole dietilenico \u00e8 utilizzato come frammento per la sintesi di composti come l'1,4-diossano o la morfolina, e nell'industria dei polimeri plastici (poliesteri, poliuretani). \n\u00c8 un solvente per nitrocellulosa, resine, coloranti, oli, inchiostri.\nCome il glicole etilenico esso pu\u00f2 essere usato come antigelo quando miscelato con acqua. Questo abbassa lievemente la temperatura di congelamento ed alza di molto la temperatura di ebollizione, per questo \u00e8 prevalentemente utilizzato in climi caldi. Inoltre pu\u00f2 essere trovato in fluidi idraulici come il liquido freni. \nInoltre viene impiegato come disidratante del gas naturale.\nPer quanto riguarda la cura del corpo esso, in genere, \u00e8 sostituito da altre specie di glicoleteri.\nPur essendo tossico, in alcune nazioni il glicole dietilenico \u00e8 illegalmente usato come contraffazione della glicerina ed \u00e8 venduto come sciroppo per la tosse e dentifricio. In passato esso \u00e8 stato usato come edulcorante dai viticoltori per addolcire il sapore del vino."}
{"id": "2620522", "revid": "6923", "url": "https://it.wikipedia.org/wiki?curid=2620522", "title": "Asterix in Iberia", "text": "Asterix in Iberia (\"Ast\u00e9rix en Hispanie\") \u00e8 la quattordicesima storia a fumetti della serie \"Asterix\", creata da Ren\u00e9 Goscinny (sceneggiatura) e Albert Uderzo (disegni). La sua prima pubblicazione in volume in lingua originale risale al 1969. Questo albo \u00e8 cronologicamente successivo al precedente \"Asterix legionario\", nel quale veniva messa in scena la battaglia di Tapso, avvenuta nel 46 a.C. (dunque circa un anno prima delle vicende narrate in questa storia).\nTrama.\nNel 46 a.C., battute le truppe di Pompeo a Munda, Giulio Cesare prende possesso della penisola Iberica. Tuttavia, secondo un copione ben noto al povero condottiero romano, un villaggio di Iberi continua ad opporre strenua resistenza all'invasore, dando filo da torcere alle sue legioni. Per piegarne lo spirito, Cesare rapisce allora Pepe, il giovane figlio del loro capo Salsadipeperon y Monton, e chiede la resa in cambio della vita del bambino.\nPerch\u00e9 il piccolo sia al sicuro, Cesare lo spedisce nel campo fortificato di Babaorum, in Armorica. Qui, tuttavia, Pepe viene ben presto liberato da Asterix e Obelix che, su consiglio del loro capo Abraracourcix, decidono di riportarlo al suo villaggio natio.\nInizia cos\u00ec un viaggio attraverso i Pirenei e l'Hispania ricco di peripezie, inclusa una vera e propria corrida nella quale Asterix si vede costretto ad affrontare, senza pozione magica, un uro selvaggio. Malgrado i vari incidenti, l'avventura si conclude felicemente, con il ritorno a casa di Pepe e, ovviamente, la solita sconfitta a suon di botte dei romani rapitori.\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici.\nLa vicenda si apre con un Cesare vittorioso all'indomani della battaglia di Munda, che nel 45 a.C. segn\u00f2 la definitiva capitolazione di Gneo Pompeo il Giovane (figlio del triumviro sconfitto a Farsalo), arroccatosi con i suoi soldati in Iberia: un fatto storicamente avvenuto.\nAnche in questa storia vengono parodiati stereotipi riferiti alla popolazione moderna del luogo visitato, in questo caso la Spagna. Asterix, Obelix e Pepe nel loro viaggio attraversano la penisola iberica dal nord-est al sud-ovest, attraversando le citt\u00e0 di Pamplona (\"Pampaelo\"), Coca (\"Cauca\"), Segovia, Salamanca (\"Helmantica\"), Cordova (\"Corduba\") e infine Siviglia (\"Hispalis\"), nei cui pressi si trova il villaggio di Pepe. Il loro tragitto \u00e8 rallentato dagli \"ingorghi stradali\" causati dai numerosi turisti Galli e Goti (tedeschi) che, come oggi, si recano in visita in Spagna (alcuni di loro viaggiando su roulotte che sono, in realt\u00e0, delle capanne montate su ruote) e con il pessimo stato delle strade, in perenne rifacimento, secondo uno stereotipo comune in Francia.\nDurante il viaggio il trio trascorre una notte presso un accampamento di zingari spagnoli, che Pepe definisce come persone \"gentilissime e molto educate, che non fanno altro che cantare e ballare\". Da loro Obelix apprende le danze tzigane, che a quanto pare lo appassionano molto: in seguito tenter\u00e0 di riproporle al villaggio, con scarsi risultati, e riuscir\u00e0 persino a insegnarle a una trib\u00f9 di pellerossa nell'avventura \"Asterix in America;\" l'incontro con Don Chisciotte e Sancho Panza, che avviene nella tav. 28, al termine del quale il personaggio si avventa contro i classici mulini a vento e un combattimento contro un toro (in realt\u00e0 un uro) in un'arena (tavole 40-42), nel corso del quale Asterix inventa, di fatto, la corrida. Cesare tira un orecchio a un suo legionario, nella tavola d'apertura, che \u00e8 un riferimento a un'analoga consuetudine di Napoleone Bonaparte; l'interpretazione iberica del gesto, tuttavia, (\"penso che gli conceda un orecchio perch\u00e9 si \u00e8 battuto valorosamente\") \u00e8 riferito a un'usanza della corrida, per la quale ai toreri meritevoli viene consegnato come riconoscimento un orecchio e la coda dell'animale ucciso. La frase di Pepe quando incontra Cesare: \"non passerai, romano!\" ricorda il celebre motto \"\u00a1No pasar\u00e1n!\", utilizzato dagli antifranchisti durante la Guerra civile spagnola; sono presenti alcuni riferimenti al regime franchista che all'epoca in cui la storia fu scritta e pubblicata (1969) ancora governava la Spagna: i legionari di stanza in Iberia portano tutti delle uniformi diverse da quelle degli altri, una toga celeste con una sciarpa rossa attorno al collo, che richiamano quelle dei membri della Falange, e nella trentanovesima tavola appare il governatore romano della citt\u00e0 di Hispalis, un anziano e dispotico Generale il cui nome non viene mai menzionato. Il pescivendolo del villaggio, Ordinalfabetix, infatti, quando accetta di affittare il suo peschereccio ad Asterix chiede di essere pagato in Menhir, perch\u00e9 gli serve per un terreno di sua propriet\u00e0. Una didascalia informa che questo posto \u00e8 proprio presso Carnac. In realt\u00e0 non \u00e8 l'unica volta in cui una storia di Asterix parla del complesso megalitico in questione: esso viene spiegato anche nella storia \"Il figlio di Asterix\" e la ricostruzione dell'origine fittizia del sito archeologico \u00e8 completamente diversa.\nRiferimenti ad altri albi.\nQuesto \u00e8 il primo albo in cui appare il personaggio di Ordinalfabetix (\"Ordralfab\u00e9tix\"), il pescivendolo del villaggio, che diverr\u00e0 una presenza costante negli albi successivi, al centro di numerose gag che riguardano la scarsa freschezza della sua mercanzia (solitamente in coppia con il detrattore/amico Automatix). Nell'albo fa la sua prima apparizione anche la moglie di Ordinalfabetix, di nome Ielosubmarine (ovvio riferimento alla celebre canzone dei Beatles).\nInoltre, in questa storia si assiste per la prima volta a una rissa fra gli abitanti del villaggio, tanto che alcuni di loro commentano \"Ehi, ragazzi, una gazzarra! Sotto, \u00e8 una novit\u00e0 batterci fra noi!\". Nelle avventure successive, le zuffe interne diventeranno una normale consuetidine nel villaggio, considerate alla stregua di un passatempo dai suoi abitanti. Uderzo ha inoltre dichiarato di essersi divertito un mondo a disegnare la scena della zuffa, che avviene a colpi di veri e propri \"pesci in faccia\".\nStoria editoriale.\nIn Francia la storia fu serializzata inizialmente all'interno della rivista \"Pilote\" in cui apparve a puntate dal numero 498 (22 maggio 1969) al 519 (16 ottobre 1969); in seguito \u00e8 stata pubblicata in albo cartonato nel 1969 dall'editore Dargaud.\nAttualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale al novembre 1970 per la traduzione di Luciana Marconcini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. La storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1980 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione di Luciana Marconcini.\nIn altre lingue.\nIl titolo originale dell'albo, \"Ast\u00e9rix en Hispanie\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "2620523", "revid": "1654832", "url": "https://it.wikipedia.org/wiki?curid=2620523", "title": "Elio De Capitani", "text": "Biografia.\nHa legato il suo nome al Teatro dell'Elfo, entrandone a far parte non ancora ventenne nel 1973. Recita poi, diretto da Gabriele Salvatores, nel film tratto dal \"Sogno di una notte d'estate\". Nel 1982 la sua prima regia - l'esperimento iperrealistico di \"Nemico di classe\" - ne fa un artista di primo piano della scena italiana. Diviene regista stabile dell'Elfo, dedicandosi all'indagine sull'uomo e sulla societ\u00e0 attraverso il lascito scritto del teatro di tutti i secoli, soprattutto contemporaneo. Dal 2005 dedica parte del suo tempo all'insegnamento universitario alla IULM di Milano. Molta curiosit\u00e0 giornalistica ha suscitato nel 2006 la sua interpretazione di Silvio Berlusconi in \"Il caimano\", film di Nanni Moretti.\nHa ricevuto nel 2007 il Premio Ubu come miglior attore non protagonista per il ruolo di Roy Cohn nello spettacolo Angels in America di Tony Kushner, regia di Elio De Capitani e Ferdinando Bruni, nel 2008 vince sempre insieme a Ferdinando Bruni il Premio Hystrio alla Regia.\nIl 6 marzo 2010 il Teatro dell'Elfo inaugura la sua nuova sede a Milano, l'Elfo Puccini - Teatro d'arte contemporanea, con le sue tre sale dedicate a William Shakespeare (500 posti), a Rainer Werner Fassbinder (200 posti) e a Pina Bausch (100 posti). "}
{"id": "2620525", "revid": "547034", "url": "https://it.wikipedia.org/wiki?curid=2620525", "title": "Parlami d'amore Mari\u00f9", "text": "Parlami d'amore Mari\u00f9 \u00e8 un brano musicale italiano del 1932, scritto da Ennio Neri (testo) e Cesare Andrea Bixio (musica) per la voce di Vittorio De Sica (Columbia, WB 5066), che l'avrebbe interpretato nel film \"Gli uomini, che mascalzoni...\". La canzone \u00e8 dedicata alla moglie di Bixio, Mary, detta \"Mari\u00f9\".\nLa canzone e il film.\nStefano Pittaluga, che era il patron della casa cinematografica Cines, fu sostituito da Emilio Cecchi e (non senza qualche nervosismo) impose che il film avesse per colonna sonora principale la canzone \"Taxi\" (titolo provvisorio anche della pellicola); permise tuttavia che fosse inserita anche \"Parlami d'amore Mari\u00f9\", che risult\u00f2 poi di tutt'altra memorabilit\u00e0.\nDurante le riprese, il regista Mario Camerini e Bixio forzarono l'utilizzo del brano: nella scena della trattoria, in cui De Sica balla con la ragazza, doveva sentirsi in sottofondo un organino suonare. Nottetempo e contro l'avviso della produzione, compositore e regista si fecero appositamente realizzare un rullo per l'organino con la musica della canzone; il rullo fu pronto alle sette del mattino e, poco dopo, Camerini sostitu\u00ec il rullo dell'organino e iniziarono le riprese con quel sottofondo.\nInterpreti.\nLa canzone, dato il suo enorme successo, \u00e8 stata interpretata, nel corso del tempo, da vari artisti di grande fama quali: Narciso Parigi, Achille Togliani, Tino Rossi, Mario Del Monaco, Mario Lanza, Fred Buscaglione, Salvatore Adamo, Crivel, Enrico Ballano con direzione orchestrale del M. Stocchetti (Fonit, 6043 - B), Dmitri Hvorostovsky, Johnny Dorelli, Beniamino Gigli, Elio Mauro, Natalino Otto, Aldo Salvi, Gian Stellari, Luciano Tajoli, Ferruccio Tagliavini, Luciano Virgili, Claudio Terni, Marco Zibardi, La Crus, Jovanotti, Christian De Sica, Mal, Helmut Lotti, Agostino Casavecchi direzione orchestrale del M. Piccinelli (La Voce del Padrone, R11070) e Patrizio Buanne per l'album \"Viva la Dolce Vita\" del 2015.\nLa versione in lingua francese, del 1933, con un testo completamente diverso scritto da Andr\u00e9 de Badet s'intitola \"Le chaland qui passe\" ed \u00e8 stata interpretata da Lys Gauty e da Tino Rossi. Il tema della canzone fu utilizzato nel 1934 nella colonna sonora del film \"L'Atalante\" di Jean Vigo.\nUna versione inglese (testo di Stillman) \u00e8 stata incisa nel 1958 da Vic Damone, dal titolo \"Tell me that you love me\" ed inserita nell'album \"Angela mia\", questa versione \u00e8 cantata anche da Luigi Tenco (con il nome di Gordon Cliff).\nEsiste anche una versione statunitense intitolata \"Love's Last Word Is Spoken\", con testo riscritto da Bruce Sievier (1894-1953), noto paroliere nella prima met\u00e0 del Novecento.\nNel 1984 fu riproposta da Luciano Pavarotti con l'arrangiamento di Henry Mancini nell'album \"Mamma\".\nNel 1995 il brano \u00e8 stato utilizzato per lo spot televisivo di uno spot di Mulino Bianco e poi in seguito per quello di un noto profumo degli stilisti Dolce&amp;Gabbana e come una delle principali colonne sonore in una telenovela brasiliana \"Terra Nostra 2, La speranza\", inoltre, il ritornello del brano, e cantato dal sergente maggiore Lorusso (interpretato da Diego Abatantuono) in una scena del film di Gabriele Salvatores, Mediterraneo (1991).\nAntonella Ruggiero, accompagnata da Paolo Di Sabatino (pianoforte), Renzo Ruggieri (fisarmonica) e la Libera Sinfonietta diretta da Carlo Cantini, interpreta il brano al The Place di Roma il 18 gennaio 2012. La registrazione dal vivo (con sovrapposta una sezione di violini registrata in studio) \u00e8 contenuta nell'album \"Quando facevo la cantante\" (2018) - CD3 \"La canzone d'autore\"."}
{"id": "2620527", "revid": "729019", "url": "https://it.wikipedia.org/wiki?curid=2620527", "title": "SkySpark", "text": "Il DigiSky SkySpark \u00e8 un velivolo ultraleggero sperimentale, monomotore monoposto, monoplano ad ala bassa equipaggiato con un motore elettrico sviluppato dall'azienda italiana DigiSky in collaborazione con la Alpi Aviation nei tardi anni duemila.\nConcretizzazione di un progetto tecnologico promosso dall'astronauta Maurizio Cheli, fondatore con Paolo Pari della societ\u00e0 DigiSky insediata presso l'incubatore del Politecnico di Torino che prevede la realizzazione di un velivolo ecologico interamente elettrico, fu in grado di conquistare, il 12 giugno 2009, un primato mondiale di velocit\u00e0 e durata per classe di appartenenza.\nStoria.\nIl progetto di ricerca nasce il 1\u00ba settembre 2007, e deriva da un progetto precedente, HySky, che aveva testato la fattibilit\u00e0 della propulsione aerea elettrica a celle di combustibile, grazie ad un primo prototipo che aveva raggiunto i 5000 metri di quota grazie a celle a combustibile da 1\u00a0kW.\nPromosso dal Dipartimento di Ingegneria Aeronautica e Spaziale del Politecnico di Torino, il progetto viene sviluppato da DigiSky, una startup nata dal politecnico stesso, per l'applicazione in volo delle soluzioni ideate.\nIl velivolo scelto \u00e8 un Pioneer 300, offerto da Alpi Aviation come banco di prova. Si tratta di un mezzo con telaio in legno, leggero, diffuso e facilmente adattabile alla sperimentazione dei nuovi impianti.\nAltri partner tecnici, quali Sparco, SICME motori, e il Politecnico di Torino si aggiungono all'impresa nel corso del 2008.\nTra il marzo 2008 e l'ottobre dello stesso anno vengono completate le prove a terra dell'equipaggiamento, e nel gennaio 2009 viene completata l'integrazione dei sistemi tecnici sul velivolo di test. L'aereo viene alleggerito, e il posto passeggero convertito a spazio di carico per le celle a combustibile.\nIl 28 gennaio 2009 l'aereo viene presentato in una conferenza stampa della Regione Piemonte, contestualmente all'annuncio del tentativo di record mondiale di velocit\u00e0 e durata per ultraleggeri elettrici.\nL'aereo \u00e8 modificato con l'aggiunta di un nuovo inverter e nuovi software di controllo, grazie all'entrata tra i partner tecnici di Magneti Marelli.\nDopo un primo volo sperimentale il 10 giugno 2009 nell'ambito della manifestazione \"World Air Games\", il 12 giugno \u00e8 stato effettuato il primo tentativo di record sulla distanza di 8 miglia nautiche, conclusosi con il superamento della soglia dei 250\u00a0km/h e il conseguimento del record.\nDescrizione tecnica.\nLo SkySpark \u00e8 un velivolo ultraleggero monomotore monoposto monoplano ad ala bassa mosso da un motore elettrico da 75 kVA, alimentato inizialmente con una batteria di celle al litio-ioni-polimeri da 7,5 kWh. Nella seconda fase il progetto prevede la sostituzione della batterie con celle a combustibile idrogeno gassoso tipo PEM da 60\u00a0kW. Il progetto \u00e8 stato sostenuto dalla Regione Piemonte, nell'ambito del progetto di sviluppo del distretto tecnologico aerospaziale. La stessa societ\u00e0 promotrice \u00e8 il frutto dell'acceleratore di impresa del Politecnico di Torino e del suo gruppo di ricerca, guidato dal Prof. Paolo Maggiore, del Dipartimento di Ingegneria Aeronautica e Spaziale."}
{"id": "2620530", "revid": "767487", "url": "https://it.wikipedia.org/wiki?curid=2620530", "title": "Cross-layer", "text": "L'ottimizzazione cross-layer rappresenta la fuga dal puro concetto a cascata del modello delle comunicazioni OSI, nel quale i confini tra i livelli sono virtualmente rigidi. L'approccio cross-layer trasporta feedback dinamicamente attraverso i confini dei livelli permettendo la compensazione di sovraccarichi, latenze, sotto/sovradimensionamento delle risorse o altre violazioni dei requisiti, fornendo informazioni ad un altro livello diverso da quello in cui si \u00e8 riscontrato il problema.\nSpecialmente nell'instradamento di informazioni che in modo concorrente richiedono parte della capacit\u00e0 limitata dei canali, si pu\u00f2 sentire la necessit\u00e0 del concetto di intervento per effettuare un bilanciamento tra, ad esempio, le necessit\u00e0 della trasmissione di un discorso intelligibile e di comandi di controllo sufficientemente dinamici. Ogni allocazione fissa di risorse risulter\u00e0 un sotto/sovradimensionata in alcune speciali condizioni delle operazioni. Ogni cambiamento altamente dinamico dell'allocazione delle risorse pu\u00f2 affliggere l'intelligibilit\u00e0 della voce o la stabilit\u00e0 del video. Comunque, come per altre strategie di ottimizzazione, l'algoritmo richiede tempo.\nMigliorare la qualit\u00e0 del servizio.\nL'ottimizzazione cross-layer pu\u00f2 contribuire nel migliorare la qualit\u00e0 dei servizi in varie condizioni operative. Questa gestione della qualit\u00e0 di servizio adattiva \u00e8 attualmente soggetto di svariate applicazioni brevettate.\nIl meccanismo di controllo cross-layer fornisce un feedback sulla qualit\u00e0 dell'informazione concorrente per l'impostazione adattiva dei parametri di controllo. Lo schema di controllo si applica a:\nProgettare per l'efficienza delle risorse.\nL'aspetto della qualit\u00e0 non \u00e8 l'unico criterio in base a cui progettare la strategia di ottimizzazione cross-layer. Un controllo adeguato della disponibilit\u00e0 delle risorse limitate \u00e8 il primo passo obbligatorio per conseguire almeno un minimo livello di qualit\u00e0. A questo proposito sono stati condotti studi, e continueranno ad essercene anche nel futuro.\nAdattare la schedulazione del livello MAC basandosi su parametri del livello fisico.\nI sistemi di comunicazione che hanno bisogno di operare su mezzi trasmissivi con un rumore di fondo non stazionario possono trarre beneficio dall'avere una coordinazione stretta tra il livello MAC (che \u00e8 responsabile della schedulazione delle trasmissioni) ed il livello fisico (PHY) (che gestisce le suddette trasmissioni e la ricezione di dati sul mezzo trasmissivo).\nIn qualche canale di comunicazione (ad esempio, nelle linee elettriche), il rumore pu\u00f2 essere non stazionario e pu\u00f2 variare in modo sincrono tra i 50 e i 60\u00a0Hz del ciclo della corrente alternata. In scenari simili a questo, la prestazione generale del sistema pu\u00f2 essere migliorata se il livello MAC pu\u00f2 prendere informazioni riguardanti quando e come il livello del rumore sta cambiando dal livello fisico, cos\u00ec che possa schedulare le trasmissioni durante i periodi di tempo in cui il livello del rumore \u00e8 pi\u00f9 basso.\nUn esempio di sistemi di comunicazione che permettono questo tipo di ottimizzazione sono quelli che obbediscono allo standard ITU-T G.hn, che permettono comunicazioni LAN ad alta velocit\u00e0 attraverso gli impianti casalinghi (linee elettriche, telefoniche e cavi coassiali).\nProblemi.\nAlcuni problemi possono insorgere nella fase di design e di implementazione del cross-layer creando effetti non desiderati."}
{"id": "2620531", "revid": "1363832", "url": "https://it.wikipedia.org/wiki?curid=2620531", "title": "Corpo delle guardie della rivoluzione islamica", "text": "Il Corpo delle guardie della rivoluzione islamica (), meglio noto con l'espressione Guardiani della rivoluzione o, dal farsi, pasdaran, \u00e8 un organo militare istituito in Iran dopo la \"rivoluzione islamica\" del 1979.\nNati come una milizia con profonda fede ideologica (difatti, incarnano assoluta fedelt\u00e0 alla Guida suprema dell'Iran, detto anche guida spirituale), con gli anni hanno ampliato molto il loro potere all'interno dello Stato.\nIl Corpo dei pasdaran dispone di circa 120\u00a0000 uomini suddivisi in forze di terra, aeree e navali; controllano anche delle milizie volontarie organizzate militarmente dette \"basiji\", in cui si arruolano i pi\u00f9 giovani.\nStoria.\nI \"pasdaran\" vennero istituiti il 1\u00ba febbraio 1979, il giorno dopo il ritorno in Iran dell'ayatollah Ruhollah Khomeini, l'amministrazione \"ad interim\" di Mehdi Bazargan li cre\u00f2 con un decreto firmato da Khomeini il 5 maggio. Il loro compito era proteggere la rivoluzione ed assistere i religiosi, appena saliti al potere, nell'applicazione dei nuovi codici e della nuova moralit\u00e0. Vi furono, per\u00f2, anche altre ragioni che portarono all'istituzione dei \"pasdaran\", tra cui ottenere una forza paramilitare che fosse estremamente fedele al nuovo ordine costituito e in grado di arginare il peso delle forze armate regolari, viste come potenziale forza di opposizione, ancora fedeli allo Sci\u00e0 ed in grado di compiere un nuovo colpo di Stato; come una delle prime istituzioni della rivoluzione, i guardiani contribuirono alla legittimazione del nuovo ordine e fornirono ad esso un supporto armato.\nGuerra con l'Iraq.\nSoltanto un anno dopo la sua istituzione, il Corpo delle guardie delle rivoluzione affront\u00f2 il primo grande e sanguinoso conflitto armato, quello con l'Iraq di Saddam Hussein. Una guerra che vide i \"pasdaran\" protagonisti, difatti le nuove guide dell'Iran vedevano ancora con sospetto le forze armate regolari e preferirono affidarsi spesso a loro per condurre le manovre militari ed evitarono di organizzare un adeguato coordinamento tra le diverse forze in campo, una strategia che diede pochi frutti. Le guardie della rivoluzione mancavano di esperienza e moltissimi giovani furono mandati al massacro contro le truppe di Saddam. Vennero ottenute, invece, alcune vittorie quando si lasci\u00f2 ai militari professionisti l'organizzazione delle manovre.\nGuerra civile libanese.\nDurante gli anni della guerra civile libanese elementi delle guardie della rivoluzione furono inviate in Libano come addestratori di elementi musulmani in seguito alla invasione israeliana del 1982; la loro presenza port\u00f2 alla creazione di \"Hezbollah\". Le forze politiche libanesi ebbero reazioni molto diverse, la maggior parte delle forze cristiane furono molto contrarie e dichiararono guerra alle guardie della rivoluzione, alcune forze musulmane (palestinesi ed \"Hezbollah\") erano loro alleate.\nGuerra del Libano 2006.\nDurante la guerra del Libano combattuta nel 2006, molti militari del Corpo delle guardie della rivoluzione islamica furono uccisi nei pressi di Baalbek da attacchi degli israeliani.\nConflitto nel Belucistan.\nIn data 18 ottobre 2009 un attacco suicida a Pishin, nella provincia di Sistan e Belucistan, uccise 43 persone, tra queste figurarono alcuni alti ufficiali delle guardie della rivoluzione: il generale Nur 'Ali Shushtari vice-comandante delle forze di terra dei \"pasdaran\", generale Rajab 'Ali comandante delle provincia, il comandante per la citt\u00e0 di Iranshir e il comandante dell'unit\u00e0 Amir al-Mo'menin. L'attacco venne rivendicato dalla milizia sunnita Jundallah (Esercito di Allah).\nGuerra civile siriana.\nNel maggio 2012 generale Isma'il Qa'ani, alto ufficiale del corpo, ha ammesso la presenza delle guardie della rivoluzione nella guerra civile siriana in corso in sostegno al governo di Asad affermando che: \"Se la Repubblica islamica non fosse presente in Siria, il massacro di civili sarebbe stato due volte peggiore\". L'ammissione venne ripresa dall'agenzia di Teheran ISNA ma poche ore dopo venne rimossa. Pochi mesi dopo, il 16 settembre, il comandante dei \"pasdaran\" Mohammad 'Ali Ja'fari conferm\u00f2, in conferenza stampa, come unit\u00e0 del corpo fossero in azione in Siria limitandosi per\u00f2 solo ad attivit\u00e0 di consulenza. Nella stessa conferenza il generale spieg\u00f2 come le unit\u00e0 dei Guardiani della rivoluzione presenti appartenessero alle Forze Quds.\nOrganizzazione.\nAttivit\u00e0.\nIl Corpo delle guardie della rivoluzione islamica si occupa principalmente della sicurezza nazionale, difatti \u00e8 responsabile della: sicurezza interna, controllo delle frontiere, attivit\u00e0 di polizia e della componente missilistica. Le operazioni gestite dal corpo sono orientate, soprattutto, verso la guerra asimmetrica e le mansioni meno tradizionali, per questi motivi i \"pasdaran\" gestiscono il controllo del contrabbando, dello stretto di Hormuz e di gruppi ribelli interni all'Iran. Il Corpo delle guardie della rivoluzione islamica \u00e8 stato concepito, anche, come un completamento delle forze armate tradizionali, cos\u00ec da ottenere due corpi armati che operano in modo separato in ambiti differenti.\nStruttura militare.\nIl Corpo delle guardie della rivoluzione \u00e8 composto da: esercito, marina, aeronautica e forze speciali, oltretutto sotto il loro controllo \u00e8 posta la milizia dei \"basij\"; quest'ultima \u00e8 composta da personale volontario e conta 90.000 soldati attivi e 300.000 riservisti. Le guardie della rivoluzione sono riconosciute dall'articolo 150 della Costituzione iraniana come una componente delle forze armate ma, allo stesso tempo, operano in modo separato e parallelo ad esse. Il comandante in capo del corpo \u00e8 la guida suprema dell'Iran. Secondo la dichiarazione del loro comandante Mohammed 'Al\u00ec Ja'fari all'atto della sua nomina nel 2007 il compito primario delle guardie in questa congiuntura \u00e8 combattere le minacce interne (\"the Guards' primary mission at this juncture is to fight the internal threats.\")\nNel luglio 2008 venne riportato che il Corpo delle guardie della rivoluzione islamica stesse affrontando un forte cambiamento della sua struttura. Nel settembre 2008 il corpo istitu\u00ec 31 divisioni e un comando missilistico autonomo; con la nuova struttura i \"pasdaran\" sono passati da una organizzazione centralizzata ad una decentralizzata con 31 corpi provinciali e maggiori poteri e autorit\u00e0 per i rispettivi comandanti. In base al piano, ognuna delle 30 province iraniane avr\u00e0 il proprio corpo provinciale, con l'eccezione della provincia di Teheran che ne avr\u00e0 due.\nEsercito.\nL'esercito del Corpo delle guardie della rivoluzione islamica rappresenta la forza terrestre del corpo, rispetto all'esercito regolare i suoi compiti sono pi\u00f9 rivolti alla gestione della pubblica sicurezza e dell'ordine pubblico interno difatti, dopo la guerra con l'Iraq, le occasioni di combattere in scontri convenzionali sono state poche.\nL'esercito dispone di 100\u00a0000 truppe circa.\nMarina.\nLa marina del Corpo delle guardie della rivoluzione islamica rappresenta la forza navale del corpo, parallela alla marina regolare iraniana. Tra le operazioni di rilievo condotte in passato, si possono ricordare il sequestro di 15 membri della marina militare inglese nel golfo persico il 23 marzo 2007 ed una presunta provocazione nei confronti di una nave statunitense in data 7 gennaio 2008 che provoc\u00f2 forte tensione.\nLa marina dispone di 20\u00a0000 uomini circa e 1\u00a0500 mezzi navali, in massima parte battelli leggeri ed unit\u00e0 minori. La dottrina corrente nella marina delle IRGC \u00e8 quella della guerra asimmetrica, con sciami di veloci piccole imbarcazioni d'attacco dotate di missili antinave che, appoggiate da valide informazioni e con l'ausilio di missili lanciati da terra vista la ristrettezza del bacino del Golfo Persico attaccano un nemico di forza superiore, tipicamente la US Navy.\nAviazione.\nIl corpo dispone di una propria aviazione, dotata anche di aerei da combattimento; per esempio, dei Sukhoi Su-25 sono stati dispiegati in Iraq nel 2014 contro i ribelli dello Stato islamico dell'Iraq e del Levante.\nForze Quds.\nLe forze Quds, indicata anche con il nome di \"Brigata Gerusalemme\", formano un'unit\u00e0 speciale del corpo che ha l'obiettivo di esportare all'estero la rivoluzione iraniana e di gestire le operazioni extraterritoriali del corpo. Le forze Quds vennero create durante la guerra Iran-Iraq, durante ed al termine del conflitto supportarono i curdi nella lotta a Saddam Hussein. Successivamente estesero il loro raggio di azione, aiutarono Massoud e l'alleanza del Nord nel conflitto contro i sovietici ed i bosniaci musulmani durante la Guerra in Bosnia. Ad oggi risultano attive in molte aree del mondo con programmi di addestramento, finanziamento ed equipaggiamento di gruppo islamici rivoluzionari.\nLe forze Quds dipendono direttamente dalla Guida suprema iraniana, il numero delle truppe non \u00e8 conosciuto, si stima tra le 2\u00a0500 e 5\u00a0000 unit\u00e0, anche se altre fonti la pongono ad 10.000 / 15.000 uomini circa. Appartenente a queste forze speciali \u00e8 la Unit\u00e0 400, con compiti definiti dall'intelligence USA \"di condurre sensibili operazioni coperte all'estero che includono attacchi terroristici, rapimenti, assassini e sabotaggi\". Tra le varie operazioni che vengono attribuite dagli USA a questa forza c'\u00e8 il tentativo di assassinare l'ambasciatore saudita a Washington attraverso contatti con cartelli della droga messicani. Il quartier generale di questo gruppo speciale \u00e8 collocato da fonti nella parte sud est di Teheran. Altra unit\u00e0 speciale \u00e8 la Unit\u00e0 840, che una fonte definisce \"forza di attacco terroristico\"\nIl comandante di questa forza speciale, tenente generale (grado postumo) Qasem Soleimani, \u00e8 stato ucciso con un attacco aereo dagli USA a Baghdad il 3 gennaio 2020 perch\u00e9 ritenuto responsabile di attacchi terroristici ai danni di statunitensi, dando origine il 9 gennaio a una ritorsione iraniana con lancio di missili su due basi statunitensi in Iraq e che nella stessa notte ha portato per errore all'abbattimento del Volo Ukraine International Airlines 752. Il suo posto \u00e8 stato preso dal brigadier generale Esmail Qaani.\nCorpi Ansar al-Mahdi.\nI Corpi \"Ansar al-Mahdi\" (Gli ausiliari del Mahdi) si occupano della sicurezza delle pi\u00f9 alte personalit\u00e0 del governo e del parlamento. Forza d'\u00e9lite, ai suoi ufficiali sono assegnati altre operazioni molto delicate come controspionaggio e azioni oltre confine.\nL'attuale comandante \u00e8 il colonnello Asad Zadeh.\n\"Basiji\".\nI \"basiji\" sono una milizia paramilitare composta da personale volontario, dipendono funzionalmente dal Corpo delle guardie della rivoluzione islamica. Vennero creati nel 1979 per reperire volontari da utilizzare nella guerra Iran-Iraq, conflitto nel quale si resero protagonisti di molti attacchi mal organizzati e con moltissime vittime di giovane et\u00e0. Ad oggi i Basiji svolgono soprattutto funzioni ausiliare e di supporto alla polizia e alle guardie della rivoluzione islamica nella gestione della pubblica sicurezza, ordine pubblico, organizzazione di manifestazioni religiose, assistenza sociale, moralizzazione della societ\u00e0 e repressione del dissenso. Ha una sua sede nella maggior parte delle principali citt\u00e0 dell'Iran.\nSecondo una stima del 2005 del Center for Strategic and International Studies il personale attivo in modo permanente \u00e8 di 90\u00a0000 uomini, 300\u00a0000 sono i riservisti e 1\u00a0000\u00a0000 coloro i quali possono essere mobilitati in caso di necessit\u00e0.\nInfluenze.\nIl Corpo delle guardie della rivoluzione islamica, oltre che nel sistema delle forze armate, ha delle forti influenze in altri settori della vita del paese. Un ruolo che si \u00e8 andato espandendo soprattutto durante gli anni della presidenza di Mahmud Ahmadinejad, un peso cos\u00ec forte che Mehrzad Borujerdi (direttore del Centro di studi sul Medio Oriente dell'Universit\u00e0 di Syracuse) ha dichiarato: \u00abA guidare la Repubblica Islamica oramai sono i comandanti dei \"pasdaran\" che non si fidano pi\u00f9 dell'esercito\u00bb.\nPolitiche.\nIl dibattito sulle influenze dei Pasdaran nella vita politica del paese si compone di due correnti, l'area pi\u00f9 riformista e moderata \u00e8 favorevole ad un corpo non-politicizzato e pi\u00f9 orientato alla professionalit\u00e0 militare, i conservatori sposano invece l'idea che i guardiani debbano essere fortemente ideologizzati. Ad oggi comunque i guardiani della rivoluzione hanno influenze sulla politica molto forti, l'ex presidente iraniano Mahmud Ahmadinejad ha servito nei \"pasdaran\" durante la guerra Iran-Iraq e molti membri del suo primo governo erano veterani del corpo; circa un terzo dei parlamentari iraniani eletti nel 2004 provenivano dalle file dei guardiani della rivoluzione come molti ambasciatori, burocrati, governatori provinciali e sindaci.\nSeppur mai esplicitamente dichiarato ma l'Alleanza dei costruttori dell'Iran islamico \u00e8 considerata come la formazione politica alla quale fa riferimento il Corpo delle guardie della rivoluzione islamica, molti suoi membri hanno militato o militano nelle file del corpo ed \u00e8 documentato che riceva da loro supporto economico.\nNei primi giorni del maggio 2013 le agenzie di stampa riportarono una notizia secondo la quale il presidente dell'Iran Ahmadinejad sarebbe stato fermato, e successivamente rilasciato dai \"pasdaran\" dopo sette ore di interrogatorio. Scopo della misura, voluta dalla Guida suprema, sarebbe stato indurre il presidente a rivelare notizie su presunti brogli elettorali incorsi durante le elezioni presidenziali del 2009.\nEconomiche.\nIl Corpo delle guardie della rivoluzione islamica ha un enorme peso sull'economia iraniana, si sostiene che ne abbia in mano un terzo del totale mediante fiduciari e imprese controllate.\nIl Los Angeles Time ha riportato che il corpo ha legami con pi\u00f9 di un centinaio di aziende e un fatturato superiore ai 12 miliardi di dollari tra affari e costruzioni, secondo quanto affermato da economisti e analisti politici iraniani. Il corpo ha ottenuto contratti per diversi milioni di dollari nei settori del petrolio, del gas, dell'industria petrolchimica ed anche per progetti infrastrutturali.\nNel settembre del 2009 il governo iraniano ha venduto il 51% delle azioni della Compagnia di Telecomunicazioni dell'Iran al Mobin Trust Consortium, un gruppo legato ai \"pasdaran\", per il prezzo di 7.8 miliardi di dollari. L'operazione appena menzionata \u00e8 stata la pi\u00f9 grande transazione effettuata nella storia della Tehran Stock Exchange.\nIl corpo esercita anche forti influenze sulle \"bonyad\", delle organizzazioni non governative caritatevoli guidate da chierici, simili alle fondazioni. Il loro sviluppo incominci\u00f2 nei primi anni novanta, crebbe gradualmente nel decennio successivo ed acceler\u00f2 durante la presidenza di Ahmadinejad con diversi \"no-bid contracts\" (locuzione usata per indicare quei contratti in base ai quali soltanto un soggetto, persona fisica o giuridica, pu\u00f2 fornire il servizio previsto).\nControversie.\nRepressione del dissenso.\nIl Corpo delle guardie della rivoluzione islamica \u00e8 stato spesso accusato di violazione dei diritti umani e di abusi, praticati soprattutto per reprimere il dissenso interno.\nNel 2009 durante la campagna per l'elezione del presidente della repubblica si verificarono diversi episodi di violenza nei confronti dei manifestanti e molti autori di questi atti erano miliziani Basij.\nAccuse di terrorismo.\nIl Corpo dei pasdaran \u00e8 stato, pi\u00f9 volte, accusato di vicinanza a gruppi terroristici se non di aver proprio organizzato o partecipato ad atti di terrorismo. Gli Stati Uniti considerano il corpo come un'organizzazione terroristica, ma rimane doveroso ricordare come i rapporti tra USA e Iran siano molto tesi dai tempi della rivoluzione iraniana.\nL'ex ufficiale della CIA Robert Baer ha affermato che i \"pasdaran\" furono coinvolti nell'attentato del 1983 contro l'ambasciata americana a Beirut e nel dirottamento del volo 422 della Kuwait Airways avvenuto nel 1988.\nL'Argentina, per Attentato presso l'ambasciata di Israele in Argentina del 1992 e l'attentato di Buenos Aires del 1994, emise un mandato di arresto nei confronti di Imad Mugniyah, un esponente degli \"Hezbollah\", e consider\u00f2 gli episodi collegati all'Iran. Secondo Robert Baer, Mugniyah era in organico ai guardiani della rivoluzione e Jeffrey Goldberg scrisse sul The New Yorker: \"Si crede che Mugniyah prese gli ordini dall'ufficio della guida suprema ayatollah Ali Khamenei ma che facesse rapporto ad un uomo chiamato Ghassam Soleymani, il capo della branca del Corpo delle guardie della rivoluzione islamica denominato Forze Quod's o Brigata Gerusalemme-il braccio del governo iraniano responsabile degli attacchi terroristici contro Israele\"\nIn data 13 febbraio 2012 venne sferrato un attacco ad una sede diplomatico-israeliana in India, la polizia di Delhi afferm\u00f2 il possibile coinvolgimento del Corpo delle guardie della rivoluzione islamica; nel luglio dello stesso anno un rapporto della polizia conferm\u00f2 la tesi del coinvolgimento.\nComandanti.\nIl comandante del corpo \u00e8 nominato dalla Guida suprema dell'Iran.\nDi seguito sono riportati i nomi dei comandanti del Corpo delle guardie della rivoluzione islamica:"}
{"id": "2620532", "revid": "2194708", "url": "https://it.wikipedia.org/wiki?curid=2620532", "title": "Terapia occupazionale", "text": "La terapia occupazionale (TO), e in inglese \"occupational therapy\", \u00e8 una disciplina riabilitativa che utilizza la valutazione e il trattamento per sviluppare, recuperare o mantenere le competenze della vita quotidiana e lavorativa delle persone con disabilit\u00e0 cognitive, fisiche, psichiche tramite attivit\u00e0. Si occupa anche dell'individuazione e dell'eliminazione di barriere ambientali per incrementare l'autonomia e l'indipendenza e la partecipazione alle attivit\u00e0 quotidiane, lavorative, sociali. La pratica della terapia occupazionale \u00e8 \"client-centred\".\nIl terapista occupazionale \u00e8 quella figura professionale che, in possesso di una laurea universitaria abilitante, opera nell'ambito della prevenzione e riabilitazione di soggetti affetti da malattie e disordini fisici o psichici, sia con disabilit\u00e0 temporanee o permanenti, utilizzando attivit\u00e0 manuali, ludiche, di vita quotidiana.\nIl terapista occupazionale opera in ambito sanitario al fine di aumentare l'autonomia e la partecipazione sociale tramite attivit\u00e0 di interesse che sono parte della vita quotidiana di una persona. I terapisti occupazionali spesso lavorano a stretto contatto con i professionisti in fisiatria, neuropsicomotricit\u00e0, fisioterapia, logopedia, infermieristica, tecnico della riabilitazione psichiatrica, terapista della neuro e psicomotricit\u00e0 dell'et\u00e0 evolutiva, educatore professionale, assistente sociale, psicologo, medico, ostetrica.\nStoria.\nLe prime prove dell'utilizzo delle occupazioni come metodo terapeutico si possono trovare nei tempi antichi. Nel 100 a.C., il medico greco Asclepiade di Bitinia trattava i pazienti con una malattia mentale usando umanamente bagni terapeutici, massaggi, esercizio fisico e musica. Pi\u00f9 tardi, Celso prescrisse musica, viaggi, conversazione ed esercizio fisico ai suoi pazienti. Tuttavia, nel medioevo l'uso di questi interventi con persone con malattie mentali era raro, se non inesistente. \nNell'Europa del XVIII secolo, rivoluzionari come Philippe Pinel e Johann Christian Reil riformarono il sistema ospedaliero. Invece dell'uso di catene, i loro insegnamenti si basavano sul' uso di attivit\u00e0 lavorative e ricreative alla fine del XVIII secolo. Questa era l'era del trattamento morale, sviluppata in Europa durante l'Et\u00e0 dell'Illuminismo, dove risiedono le radici della terapia occupazionale. Sebbene prosperasse in Europa, l'interesse per il movimento di riforma coinvolse gli Stati Uniti solo nel corso del XIX secolo. \nAnche il movimento delle arti e dei mestieri che ebbe luogo tra il 1860 e il 1910 ebbe un impatto sulla terapia occupazionale. Negli Stati Uniti, un paese allora recentemente industrializzato, le societ\u00e0 artigiane sono emerse contro la monotonia e hanno perso l'autonomia dei lavori di fabbrica. Le arti e l'artigianato venivano usate come mezzo per promuovere l'apprendimento attraverso il fare, fornivano uno sbocco creativo e servivano come modo per evitare la noia durante i lunghi soggiorni in ospedale.\nEleanor Clarke Slagle (1870-1942) \u00e8 considerata la \"madre\" della terapia occupazionale. Slagle, una dei membri fondatori della National Society for the Promotion of Occupational Therapy (NSPOT), ha proposto la formazione sulle abitudini come modello primario di terapia occupazionale. Basato sulla filosofia secondo cui l'impegno in routine significative forma il benessere di una persona, la formazione sull'abitudine si \u00e8 concentrata sulla creazione di struttura ed equilibrio tra lavoro, riposo e tempo libero. Sebbene la formazione abituale sia stata inizialmente sviluppata per trattare le persone con condizioni di salute mentale, i suoi principi di base sono evidenti nei moderni modelli di trattamento che vengono utilizzati in una vasta gamma di pazienti.\nNel 1915 Slagle apr\u00ec il primo programma di formazione in terapia occupazionale, la Henry B. Favill School of Occupations, alla Hull House di Chicago. Slagle ha continuato a servire sia come presidente che come segretario dell'AOTA. Nel 1954, AOTA ha creato il premio Lectureship Eleanor Clarke Slagle in suo onore. Ogni anno, questo premio riconosce un membro dell'AOTA \u201cche ha contribuito in modo creativo allo sviluppo del corpus di conoscenze della professione attraverso la ricerca, l'educazione o la pratica clinica.\nSviluppo in una professione sanitaria.\nLa professione sanitaria della terapia occupazionale \u00e8 stata concepita nei primi anni del 1910 come riflesso dell'era progressista. I primi professionisti hanno unito ideali molto apprezzati, come avere una forte etica del lavoro e l'importanza di creare con le proprie mani principi scientifici e medici. La National Society for the Promotion of Occupational Therapy (NSPOT), ora chiamata American Occupational Therapy Association (AOTA), \u00e8 stata fondata nel 1917 e la professione di terapia occupazionale \u00e8 stata ufficialmente nominata nel 1921. William Rush Dunton, uno dei fondatori di NSPOT, ha lottato con \"l'ingombro del termine terapia occupazionale\", in quanto privo della \"precisione di significato posseduta da termini scientifici\". Altri titoli come \"cura del lavoro\", \"ergoterapia\" (ergo essendo la radice greca del \"lavoro\") e \"occupazioni creative\" sono stati discussi come sostituti, ma alla fine nessuno possedeva il significato ampio che la pratica della terapia occupazionale richiesto per catturare le molte forme di trattamento esistenti sin dall'inizio. \nOggetto di studio.\nIl terapista occupazionale ha come obiettivo la performance occupazionale, ovvero la capacit\u00e0 della persona di partecipare alle attivit\u00e0 della vita quotidiana che deve o vuole compiere. La performance occupazionale \u00e8 il risultato delle interazioni tra le componenti della persona - ambiente - occupazione e viene definita come l\u2019esperienza di una persona, impegnata in attivit\u00e0 significative all\u2019interno di un ambiente. La performance ha a che fare con la prestazione, ma non solo con il Buon/Bel risultato: una persona pu\u00f2 agire competentemente se \u00e8 in grado di assolvere tutte le richieste di un compito, di adempiere alle richieste che provengono dall\u2019ambiente circostante e di interagire e reagire con l\u2019aiuto di abilit\u00e0 e strategie adeguate, apprese in ogni situazione (Turner, Foster, Johnson, Churchill, Livingston).\nIn TO, con il termine \u201coccupazione\u201d viene indicato l\u2019insieme delle attivit\u00e0 significative per un individuo nel proprio contesto culturale, adeguate all\u2019et\u00e0 e alle scelte, organizzate e svolte da ogni persona per provvedere a s\u00e9 stessa, provare gioia nel vivere e contribuire alla vita economica nonch\u00e9 sociale della comunit\u00e0. L\u2019occupazione \u00e8 il raggruppamento delle attivit\u00e0 significative in cui una persona si impegna nella vita per soddisfare i propri bisogni, per la propria sopravvivenza, per esprimersi e realizzarsi nel proprio contesto ambientale e nei propri ruoli. Le attivit\u00e0 che fanno tipicamente parte della vita quotidiana vengono suddivise in diverse aree dell\u2019occupazione:\nAree d'intervento.\nIl ruolo del terapista occupazionale permette di lavorare in molti contesti differenti. Ad esempio, il trattamento di acuti per la salute fisica o mentale avviene negli ospedali, sub - acuti nei servizi di assistenza, ma anche ambulatori e ambienti comunitari. I principali ambiti in cui \u00e8 applicata sono:\nMetodologia d'intervento.\nEvidence Based Practice (EBP).\nIl percorso di terapia Occupazionale si fonda sulla pratica basata sull\u2019evidenza (Evidence-Based-Practice). L\u2019EBP viene definita come \u201cL'uso coscienzioso, esplicito e giudizioso della migliore evidenza disponibile nel prendere decisioni riguardo alla cura\u201d La pratica basata sulle evidenze \u00e8 l'integrazione di:\nCentrato sulla persona.\nL\u2019intervento di terapia occupazionale viene definito \"centrato sulla persona\" ma, diversamente dalla terapia non direttiva, non \u00e8 focalizzato sulla realizzazione di un equilibrio tra accettazione di stimoli esterni e autorealizzazione, bens\u00ec sulla tutela e il sostegno, basandosi su \u201c...un approccio collaborativo che mira ad abilitare all\u2019occupazione. I terapisti occupazionali dimostrano rispetto, sostegno, riconoscono le esperienze e il sapere\u201d. facilitano l'autonomia decisionale, forniscono informazioni, conforto fisico, supporto emotivo e di problem solving, offrono prestazioni flessibili e individualizzate, aiutano nelle relazioni PAO (persona-ambiente-occupazione).\nRiconoscere la centralit\u00e0 della persona implica la consapevolezza che il repertorio occupazionale della persona \u00e8 unico per quell'individuo, cos\u00ec come lo sono l\u2019importanza e il significato che egli associa alle sue occupazioni, attuando un'alleanza terapeutica basata sull'aiuto nelle performance funzionali e nell'adempimento dei ruoli occupazionali in una variet\u00e0 di ambienti.\nBasato e focalizzato sull'occupazione.\nLo strumento specifico di cui si avvale il terapista occupazionale \u00e8 costituito dalle occupazioni legate alla cura personale, alla produttivit\u00e0 e al tempo libero. Il terapista occupazionale utilizza queste occupazioni per migliorare le abilit\u00e0, il benessere, la salute e l\u2019inclusione della persona: le occupazioni sono valutate, e graduate per rispondere ai bisogni e ai desideri di vita della persona. In questo caso le occupazioni sono strumento terapeutico riabilitativo nella pratica basata sull\u2019occupazione. La Terapia Occupazionale considera e le occupazioni come l\u2019obiettivo da raggiungere L\u2019obiettivo immediato dell\u2019intervento \u00e8 il cambiamento della qualit\u00e0 della performance. Le occupazioni devono essere per la persona importanti e significative, fare riferimento alle abitudini personali, essere svolte all\u2019interno di un ambiente consono e familiare, favorire l\u2019impegno e fornire il giusto grado di sfida per la persona.\nModelli di terapia occupazionale.\nNella clinica i terapisti occupazionali possono utilizzare diversi modelli teorici che guidano la loro pratica professionale. Tutti i modelli di Terapia Occupazionale ruotano intorno ai concetti di persona - ambiente\u00a0\u2013 occupazione, pur definendo e descrivendo in modo diverso queste tre componenti in base ai fondamenti teorici, ai presupposti della performance occupazionale e al pensiero clinico che deriva dal modello stesso. In letteratura vengono segnalati diversi modelli che sono disponibili al Terapista Occupazionale, per la diversa cultura della nazione in cui si \u00e8 sviluppato il modello, la metodologia di lavoro dei professionisti coinvolti e l\u2019approccio utilizzato riguardo alle patologie che influenza il metodo e al valore dato alle componenti della performance occupazionale. \nI modelli utilizzati sono:\nFasi d'intervento.\nValutazione.\n\u201cUna valutazione di TO di qualit\u00e0 include un\u2019intervista di TO minuziosa e un\u2019osservazione accurata della performance occupazionale: omettere una o l\u2019altra (o entrambe) non \u00e8 n\u00e9 saggio n\u00e9 etico.\u201d.\nLa fase della valutazione inizia con la raccolta di informazioni tramite un\u2019intervista strutturata o semi-strutturata (es. COPM, OPHI II) per l\u2019identificazione del cliente, dei suoi bisogni, delle sue risorse e difficolt\u00e0 riguardo alla performance nelle aree occupazionali (attivit\u00e0 del vivere quotidiano, strumentali, lavoro, tempo libero, partecipazione sociale). Si tratta di identificare i problemi nella performance occupazionale percepiti dal cliente, le occupazioni che ha bisogno di fare, che lo impegnano e lo coinvolgono. In seguito, attraverso un\u2019osservazione diretta, il terapista occupazionale analizza la performance occupazionale del cliente per rilevare capacit\u00e0 della persona e caratteristiche dell'ambiente e dell'occupazione. Il terapista ha a disposizione specifiche valutazioni standardizzate (AMPS, SPQR, SCIIM, A-ONE...) che permettono un'osservazione della persona nell'attivit\u00e0 nel contesto reale, per individuare e misurare i fattori che supportano o ostacolano la performance occupazionale anche in ambienti extra ambulatoriali (domicilio, la scuola o il posto di lavoro, la comunit\u00e0\u2026) L\u2019obiettivo finale della valutazione \u00e8 identificare il livello di performance occupazionale della persona in relazione all\u2019occupazione e all\u2019ambiente.\nObiettivi.\nGli obiettivi si riferiscono alle occupazioni: migliorare la performance, raggiungere livelli di autonomia e partecipazione, essere soddisfatto dei propri ruoli e della propria qualit\u00e0 di vita, mantenere il proprio benessere e salute, l'inclusione sociale, fornire assistenza in maniera sicura, garantire l'ergonomia degli ambienti e degli strumenti. Il raggiungimento degli obiettivi non pu\u00f2 prescindere dal coinvolgimento del cliente e del suo contesto familiare. Gli obiettivi devono rispondere ai criteri di essere specifici, misurabili, condivisi, realistici e temporalmente definiti.\nIntervento.\nNell\u2019utilizzo delle attivit\u00e0 come mezzo e fine terapeutico, la terapia occupazionale si avvale di diversi approcci:\nVerifica.\nIl terapista oltre ai progressi del cliente, verifica e rivaluta continuamente il piano d\u2019intervento per riflettere sui passi successivi da intraprendere, oppure anche ad una modificazione del piano, oppure ad un\u2019interruzione se l\u2019intervento risultasse inefficace. A conclusione dell\u2019intervento, sia questo interrotto, modificato o abbia raggiunto gli obiettivi prefissati, il terapista occupazionale ricorre agli stessi strumenti usati nella fase di valutazione per ottenere i dati che permettono il confronto della situazione di partenza e quella raggiunta.\nFormazione professionale.\nIn Italia, la formazione del terapista occupazionale spetta alle universit\u00e0; il percorso accademico prevede una laurea di primo livello direttamente abilitante, e una laurea magistrale di secondo livello conseguibile da tutti coloro che appartengono alla classe della riabilitazione e che permette di acquisire competenze relative al coordinamento, alla didattica e alla ricerca clinica.\nIn Italia, il corso \u00e8 presente in 10 universit\u00e0. L'unica universit\u00e0 il cui diploma \u00e8 riconosciuto dalla WFOT (\"World Federation Of Occupational Therapy\") \u00e8 l'Universit\u00e0 degli Studi di Milano, che ha superato i minimi standard per una laurea valida in qualunque Paese del mondo.\nQuadro normativo.\nLa figura professionale del terapista occupazionale \u00e8 stata regolamentata con il Decreto Ministeriale del 17 gennaio 1997, n. 136 \n\"Regolamento concernente l'individuazione della figura e relativo profilo professionale del terapista occupazionale\" pubblicato nella Gazzetta Ufficiale il 24 maggio 1997, n. 119."}
{"id": "2620533", "revid": "1318658", "url": "https://it.wikipedia.org/wiki?curid=2620533", "title": "Crespi (disambigua)", "text": ""}
{"id": "2620534", "revid": "1543377", "url": "https://it.wikipedia.org/wiki?curid=2620534", "title": "Dipartimento di Adolfo Alsina", "text": "Adolfo Alsina \u00e8 un dipartimento argentino, situato nella parte orientale della provincia di R\u00edo Negro, con capoluogo Viedma.\nEsso confina a nord con il dipartimento di Conesa, a est con la provincia di Buenos Aires, a sud con l'oceano Atlantico e ad ovest con il dipartimento di San Antonio.\nSecondo il censimento del 2001, su un territorio di 8.813\u00a0km\u00b2, la popolazione ammontava a 50.701 abitanti, con un aumento demografico del 14,02% rispetto al censimento del 1991.\nIl dipartimento, nel 2001, \u00e8 composto da:"}
{"id": "2620536", "revid": "1543377", "url": "https://it.wikipedia.org/wiki?curid=2620536", "title": "Resveratrolo", "text": "Il resveratrolo (3,5,4'-triidrossi-trans-stilbene) \u00e8 un fenolo non flavonoide e una fitoalessina prodotta naturalmente da numerose piante in risposta agli attacchi da agenti patogeni quali batteri o funghi. Le principali fonti alimentari di resveratrolo sono la buccia dell'uva, i mirtilli, i lamponi, il gelso e le arachidi. \nViene comunemente usato come integratore alimentare, e studiato su modelli di malattie umane. Sebbene gli sia attribuita una possibile azione antitumorale, antinfiammatoria e di fluidificazione del sangue, non vi sono ancora prove certe sulla sua reale efficacia nelle patologie umane. \nSe assunto per via orale, il resveratrolo \u00e8 ben assorbito dall'uomo, ma la sua biodisponibilit\u00e0 \u00e8 relativamente bassa perch\u00e9 viene rapidamente metabolizzato ed eliminato.\nUsi.\nIl resveratrolo \u00e8 prodotto dalle piante a scopo protettivo contro stress ambientali quali: virus, batteri e funghi, in particolare la \"Botrytis cinerea\", raggi UV, stress idrici, ecc.\nIl resveratrolo \u00e8 comunemente usato come integratore alimentare, anche se non vi sono prove certe sulla sua reale efficacia nelle patologie umane. La molecola \u00e8 molto studiata su modelli di diverse patologie; al fine di confermare le diverse ipotesi circa le azioni favorevoli sull'uomo. Gli esperimenti sul resveratrolo vengono condotti per la maggior parte \"in vitro\" a causa della sua scarsa biodisponibilit\u00e0 \"in vivo.\" Ci\u00f2 significa che l'azione positiva osservata nelle cellule \"in vitro\" avviene a concentrazioni maggiori di quelle che si possono ottenere assumendo il resveratrolo per via orale.\nTra gli effetti attribuiti al resveratrolo, abbiamo propriet\u00e0:\nNon ci sono tuttavia evidenze scientifiche che confermino tali propriet\u00e0.\nPropriet\u00e0 antiossidanti.\nL'azione antiossidante del resveratrolo \u00e8 comune alla classe chimica dei polifenoli a cui appartiene. Nonostante il resveratrolo abbia un'azione antiossidante superiore a quella di altri antiossidanti come la vitamina C e la vitamina E, in seguito all'assunzione orale, la concentrazione plasmatica e intracellulare di resveratrolo nell'uomo \u00e8 pi\u00f9 bassa rispetto ad altri importanti antiossidanti. Inoltre, la maggior parte del resveratrolo in circolo si trova sotto forma di metaboliti, che hanno una capacit\u00e0 antiossidante minore rispetto allo stesso resveratrolo.\nIn studi effettuati sulle membrane cellulari, il resveratrolo ha dimostrato la capacit\u00e0 di inibire la perossidazione dei lipidi delle lipoproteine a bassa densit\u00e0, e prevenire la citotossicit\u00e0 delle lipoproteine a bassa densit\u00e0 ossidate. Il resveratrolo ha la capacit\u00e0 di chelare lo ione rame Cu2+ rendendo inattivo il rame come catalizzatore. La capacit\u00e0 chelante del resveratrolo impedirebbe l'elevata propensione delle LDL a legarsi con il rame.\nTuttavia, ci sono poche prove che il resveratrolo possa essere un importante antiossidante \"in vivo.\"\nAnti-invecchiamento.\nVista la capacit\u00e0 antiossidante del resveratrolo, alcuni gli attribuiscono attivit\u00e0 anti-invecchiamento, in particolare sul tessuto cutaneo, dove l'invecchiamento si manifesta in maniera pi\u00f9 evidente. Questa attivit\u00e0 sarebbe riconducibile a diversi meccanismi biologici coi quali interagirebbe il resveratrolo.\nDiversi studi si sono interessati al possibile ruolo preventivo del resveratrolo sullo:\nIl resveratrolo sarebbe efficace nelle patologie cutanee a eziologia multifattoriale, specie se presente una componente infiammatoria, per la sua capacit\u00e0 di inibire la perossidazione lipidica, di chelare gli ioni metallici e di agire contro i radicali liberi. Inoltre, il resveratrolo potrebbe essere coinvolto in eventi metabolici cellulari come la sintesi degli eicosanoidi e il metabolismo lipidico. \nRecentemente Bastianetto et al. pubblicano una ricerca in cui per la prima volta vengono isolati e riconosciuti dei recettori ai polifenoli nell'epidermide e nel derma. Questa ricerca confermerebbe che la protezione dell'epidermide esercitata dal resveratrolo sarebbe dovuta al legame a questi siti specifici. I meccanismi intracellulari che sarebbero alla base dell'effetto protettivo del resveratrolo sarebbero legati all'attivit\u00e0 antiossidante, e anche all'azione inibitoria sull'apoptosi e sulla disfunzione mitocondriale conseguente. Gli autori concludono dicendo che \"il resveratrolo potrebbe ritardare e addirittura impedire il normale svolgimento di invecchiamento della pelle, bloccando gli eventi apoptotici e disfunzioni mitocondriali\".\nPropriet\u00e0 estrogeniche e antiestrogeniche.\nLa struttura del resveratrolo \u00e8 simile a quella del dietilstilbestrolo, agonista estrogenico sintetico. Gli studi sulle cellule hanno evidenziato che il resveratrolo agisce come agonista o antagonista degli estrogeni a seconda del tipo di cellula, recettore degli estrogeni e secondo la presenza di estrogeni endogeni. \nPropriet\u00e0 antinfiammatorie.\nAlcuni studi \"in vitro\" hanno attribuito al resveratrolo azione antinfiammatoria, vista la capacit\u00e0 di bloccare la produzione della cicloossigenasi\u20132 (COX-2). L'enzima che trasforma l'acido arachidonico in prostaglandine infiammatorie. Diversi studi, inoltre, dimostrerebbero la capacit\u00e0 del resveratrolo di inibire la produzione dell'aggregazione piastrinica inibendo la sintesi degli eicosanoidi.\nUno studio \"in vitro\", sul fluido polmonare estratto da 15 fumatori e 15 malati cronici alle vie aeree, cui si \u00e8 aggiunto del resveratrolo, ha visto una riduzione tra l'85 e il 94% nella produzione di interleuchine da parte dei macrofagi.\nCancro.\nGli studi effettuati sul resveratrolo come antitumorale sono stati eseguiti per la maggior parte \"in vitro\", a causa della scarsa biodisponibilit\u00e0 del resveratrolo \"in vivo\". L'effettiva concentrazione plasmatica del resveratrolo in seguito all'assunzione orale \u00e8 risultata inferiore rispetto a quella necessaria per aver effetti anticancerogeni in vitro. Vista la numerosa variabilit\u00e0 dei risultati negli esperimenti in vivo su animali e umani, non ci sono oggi prove effettive dell'effetto positivo del resveratrolo sul cancro nell'uomo. Un recente studio, utilizzando genome-wide CRISPR screen, ha identificato come possibile meccanismo d'azione, un ruolo del resveratrolo nell'indurre stress durante la replicazione del DNA, con un profilo simile all'idrossiurea.\nParadosso francese.\nIl resveratrolo \u00e8 stato al centro di diverse ricerche volte a spiegare il paradosso francese, che evidenzia come alcune popolazioni della Francia meridionale, pur avendo una dieta ricca di grassi, siano meno soggette a problemi medici di natura cardiovascolare. Per spiegare tale apparente paradosso si \u00e8 ipotizzato che il consumo di vino rosso potesse proteggere queste popolazioni da malattie cardiache.\nTuttavia, nonostante alcune fitoalessine siano effettivamente dotate di propriet\u00e0 cardioprotettive, l'uso del vino come protettivo \u00e8 da considerarsi illusorio: infatti le dosi di vino necessarie per un'effettiva attivit\u00e0 sarebbero tossiche per gli esseri umani (superiore a quattro litri al giorno). Il resveratrolo infatti richiede alte concentrazioni plasmatiche per esplicare la sua funzione.\nControindicazioni.\nIn un anno di sperimentazione clinica preliminare su persone con malattia di Alzheimer, gli effetti collaterali pi\u00f9 frequenti registrati sono stati diarrea, perdita di peso e nausea. Uno studio del 2018 sugli effetti del resveratrolo sulla pressione sanguigna ha rilevato un aumento della motilit\u00e0 intestinale e feci molli. \nL'uso di dosi farmacologiche di resveratrolo in gravidanza e allattamento \u00e8 sconsigliato, poich\u00e9 potrebbe interferire con lo sviluppo del pancreas fetale. \nUno studio sui ratti evidenzia patologie renali per assunzioni oltre una dose critica di 300\u00a0mg/die kg.\nIl resveratrolo \u00e8 un inibitore irreversibile del citocromo CYP3A4 e un inibitore reversibile del citocromo CYP2E1, interferendo principalmente con l'effetto immunosoppressivo del farmaco ciclosporina. Inoltre il resveratrolo interferisce con l'uso di altri farmaci quali i FANS, dilitiazem e nicardipina.\nBibliografia.\nRelazioni dell'Istituto Superiore della sanit\u00e0: "}
{"id": "2620539", "revid": "547992", "url": "https://it.wikipedia.org/wiki?curid=2620539", "title": "Vin brul\u00e9", "text": "Il vin brul\u00e9 (pron. fr. : ; grafia fr. corretta \"vin br\u00fbl\u00e9\"; in tedesco \"Gl\u00fchwein\", in francese standard \"Vin chaud\", in inglese \"Mulled wine\") \u00e8 una bevanda calda a base di vino (tradizionalmente vino rosso), zucchero e spezie aromatiche diffusa in numerosi paesi e semplice da preparare.\nIn Europa centrale si consuma vin brul\u00e9 soprattutto nel periodo dell'Avvento. In Italia, soprattutto settentrionale, si trova nei mercatini di Natale, o, pi\u00f9 in generale, preparato artigianalmente in pentole o thermos e distribuito al pubblico durante le feste popolari del periodo invernale, compreso Carnevale.\nIn alcuni casi si trova anche in vendita gi\u00e0 pronto imbottigliato, quindi solamente da scaldare.\nNome.\nIl nome \"vin br\u00fbl\u00e9\", che significa in francese \"vino bruciato\", deriva dal dialetto francese valdostano, mentre \"vin chaud\" (= vino caldo) \u00e8 la variante genericamente diffusa negli altri Paesi francofoni.\nStoria.\nIl predecessore del vin brul\u00e9 \u00e8 il \"conditum paradoxum\" dell'antichit\u00e0.\nNel Medioevo invece si consumavano vini speziati freddi, come l'\"Ipocras\" (o ippocrasso), e che somigliavano al moderno vin brul\u00e9 per le spezie usate e per il sapore.\nIl costume di bere del vino cotto si diffuse soprattutto tra le popolazioni alpine o comunque dei paesi europei freddi. Successivamente, si diffuse in tutto il mondo.\nPreparazione.\nIl vin brul\u00e9 si prepara riscaldando vino rosso (nella versione tradizionale) o vino bianco, aggiungendo quindi zucchero a piacere e diverse spezie, di base cannella e chiodi di garofano.\nIn alcuni casi vi si aggiungono facoltativamente delle scorze di limone, anice stellato, mela e/o qualche spicchio di mandarino.\nDurante la lunga bollitura del vino, l'alcool etilico evapora a 78,4\u00a0\u00b0C. Tuttavia spezie e zuccheri dovrebbero essere aggiunti dopo, in fase di raffreddamento della bevanda, poich\u00e9 eccessive temperature formerebbero un prodotto di decomposizione degli zuccheri, . Dunque, per mantenere il vino caldo nel tempo durante, ad esempio, una festa, sarebbe opportuna una fonte di calore sempre minima e costantemente controllata.\nI vin brul\u00e9 economici pronti in commercio vengono spesso preparati con dei vini di scarsa qualit\u00e0 e fortemente dolcificati per mascherarla. Un vin brul\u00e9 di qualit\u00e0 superiore \u00e8 fatto da vini rossi da tavola corposi, con l'aggiunta soltanto di poche spezie e di poco zucchero.\nI vini utilizzati variano nelle diverse regioni. In Germania si utilizza di solito vino rosso, nell'Italia settentrionale e alcune province tedesche anche il vino bianco, in Austria tutti e due.\nIn Italia esistono differenti varianti.\nAd esempio, il vinbru\u00e8 \u00e8 il vin brul\u00e9 in Veneto ed \u00e8 preparato di solito con vino derivato da Chardonnay o da Pinot bianco con l'aggiunta di cannella, mela e chiodi di garofano, viene consumato soprattutto durante il panevin assieme alla pinza e il bis\u00f2 \u00e8 il vin brul\u00e9 in versione romagnola, preparato con Sangiovese speziato e servito molto caldo. Nella citt\u00e0 di Faenza, la sera del 5 gennaio si celebra la \"Nott de bis\u00f2\", manifestazione legata al palio del Niballo. Il nome \"bis\u00f2\" \u00e8 tradizionalmente fatto derivare dalla frase dialettale \"b\u00ec s\u00f2!\" (\"bevete, su!\"), ma si tratterebbe di una paretimologia: l'origine del nome andrebbe fatta risalire al tedesco \"Bischoff\" (o inglese \"bishop\"), parola che, oltre che \"vescovo\", significa appunto \"vino rosso caldo\", per via del colore che richiama appunto l'abito vescovile.\nLe varianti invece che contengono il rum, l'acquavite o liquori come l'amaretto in realt\u00e0 non sono delle varianti di vin brul\u00e9 ma piuttosto di punch.\nAlcolicit\u00e0.\nLa gradazione alcolica dipende ovviamente dal vino utilizzato, che va di solito dagli 11 ai 14 gradi alcolici. Tuttavia, sopra gli 80\u00a0\u00b0C l'etanolo del vino evapora; pertanto, la gradazione alcolica del vin brul\u00e8 \u00e8 molto variabile, e diminuisce in base al tempo (lungo) e al modo (fiamma bassa) di cottura dello stesso."}
{"id": "2620540", "revid": "1543377", "url": "https://it.wikipedia.org/wiki?curid=2620540", "title": "Dipartimento di Avellaneda (R\u00edo Negro)", "text": "Avellaneda \u00e8 un dipartimento argentino, situato nella parte centro-settentrionale della provincia di R\u00edo Negro, con capoluogo Choele Choel.\nEsso confina a nord con la provincia di La Pampa, a est con il dipartimento di Pichi Mahuida, a sud con i dipartimenti di San Antonio, Valcheta e Nueve de Julio; e ad ovest con quelli di General Roca e El Cuy.\nSecondo il censimento del 2001, su un territorio di 20.379\u00a0km\u00b2, la popolazione ammontava a 32.308 abitanti, con un aumento demografico del 18,24% rispetto al censimento del 1991.\nIl dipartimento, nel 2001, \u00e8 composto da:"}
{"id": "2620541", "revid": "2091899", "url": "https://it.wikipedia.org/wiki?curid=2620541", "title": "Episodi di Psych (quarta stagione)", "text": "La quarta stagione della serie televisiva Psych \u00e8 stata trasmessa in prima visione negli Stati Uniti d'America da USA Network dal 7 agosto 2009 al 10 marzo 2010.\nIn Italia la stagione \u00e8 stata trasmessa in prima visione dal canale pay Steel dal 20 marzo all'8 maggio 2010, mentre in chiaro \u00e8 stata trasmessa da Rete 4 dal 17 luglio al 4 settembre 2010.\nIl furto della corona.\nTrama.\n1989: Henry sgrida il figlio per non aver consegnato il compito d'arte per l'esposizione dell'open day della sua scuola; il bambino cerca di discolparsi dicendo che in realt\u00e0 glielo hanno rubato compiendo un crimine perfetto, il padre lo istruisce che non esiste il crimine perfetto e lo costringe a disegnare qualcosa da portare alla scuola.\n2009: Shawn e Gus vanno in vacanza in Canada e mentre sciano si trovano davanti Despereaux, un noto ladro di opere d'arte. Nonostante al primo tentativo questi sfugga, Shawn non demorde e decide di collaborare con la polizia canadese nella caccia all'uomo, convincendo tutti ad eseguire i suoi ordini. In seguito viene raggiunto da Lassiter e Jules: nonostante il dispiegamento di forze il ladro sfugge di nuovo ed inoltre, per burlarsi di loro, rivela tutti i furti che intende fare nel giro di tre giorni.\nNonostante ci\u00f2, non riescono a prenderlo per ben due volte di seguito; inoltre, Gus si rende conto che la vacanza, per come \u00e8 strutturata, doveva essere una settimana romantica per Shawn e Abigail, che tuttavia ha avuto un impegno imprevisto per cui Shawn ha ripiegato su Gus, cosa che lo fa restare male.\nL'ultimo giorno Shawn fa un tentativo disperato e prova a rubare una corona da un'esposizione prima che la prenda Despereaux; viene arrestato e chiama il padre per liberarlo. Uscito scopre che il furto \u00e8 stato compiuto comunque; comprendendo che \u00e8 una cosa troppo impressionante perch\u00e9 si tratti solo di bravura, Shawn scopre l'incredibile verit\u00e0: Despereaux non ha mai rubato nulla, \u00e8 solo un truffatore cui si rivolgono i mercanti d'arte sull'orlo del lastrico, essi gli danno un'opera d'arte e ne inscenano il furto per poi dividere il risarcimento dell'assicurazione. Smascheratolo, Shawn fa arrestare finalmente l'inafferrabile Despereaux e sfrutta l'ultima parte della vacanza per chiarirsi con Jules, dicendole che, anche se sta con Abigail, non vuole tensioni tra di loro. I due concordano di rimanere amici.\nIncidente aereo.\nTrama.\n1989: Shawn si finge malato per non andare a una cena con dei vicini; il padre lo scopre e, quando chiede al figlio il perch\u00e9 del suo comportamento, Shawn risponde che i vicini sono vegani. Henry decide di appoggiare il figlio e fingersi malato anche lui.\n2009: In un incidente aereo perde la vita Warren Crayton, noto multimiliardario; Shawn, il primo a trovare il suo aereo assieme a Gus, sente le ultime volont\u00e0: trovare il suo assassino. I due entrano dunque alle dipendenze dell'eccentrica vedova dell'uomo e s'insinuano nell'alta societ\u00e0.\nNel frattempo Abigail decide di conoscere il padre di Shawn contro la volont\u00e0 di quest'ultimo ed organizza una cena a tre per aiutarli a chiarire i loro problemi. La cena tuttavia si rivela un fiasco per la difficolt\u00e0 di comunicazione di base tra i due.\nDopo aver sospettato della vedova, del figlio e della figlia allontanatasi dalla famiglia da diversi anni, Shawn scopre che il vero omicida \u00e8 il marito di quest'ultima, il quale saputo che il miliardario aveva modificato il testamento perch\u00e9 lei avesse la maggioranza e che questa aveva rifiutato. L'uomo ha quindi deciso di ucciderlo prima che il suocero modificasse nuovamente il testamento.\nNel finale Henry e Shawn accantonano le divergenze per un attimo; il ragazzo ammette che la loro famiglia non \u00e8 poi cos\u00ec disastrata se paragonata ai Crayton, Henry ammette per la prima volta di voler bene a Shawn ma solo dopo che questi se n'\u00e8 andato.\nOmicidio nel lontano west.\nTrama.\n1989: Henry cerca di farsi spiegare dal figlio il perch\u00e9 abbia scavato un enorme buca in giardino; Shawn, per giustificarsi, gli parla di un gioco fatto con Gus sui cowboy come se fosse una cosa realmente successa, l'uomo tuttavia gli ordina di riempire nuovamente la buca.\n2009: Lassiter porta Shawn e Gus ad un villaggio turistico a tema Far West, Old Sonora, cui \u00e8 particolarmente legato poich\u00e9 vi ha passato gran parte dell'infanzia. Li convince ad aiutarlo a risolvere una serie di misteri avvenuti all'interno, compito che per lui \u00e8 impossibile svolgere in quanto Old Sonora \u00e8 fuori dalla sua giurisdizione.\nI due dunque aiutano lo sceriffo Hank ad indagare tuttavia una notte, dopo aver scoperto il cadavere di un miliardario che aveva cercato di comprare la terra, Hank viene misteriosamente travolto dai cavalli imbizzarriti; Shawn prende il suo posto dopo averlo nascosto a casa di Henry.\nInizialmente per la morte dell'uomo viene sospettato lo stesso Hank; pi\u00f9 avanti si scopre che sotto Old Sonora si trova una miniera d'oro ed il vero colpevole \u00e8 Pitt Murray, cowboy che interpreta il cattivo nel villaggio: non voleva vendere la terra per poter prosciugare la miniera e dunque ha ucciso il miliardario cercando d'incolpare Hank.\nDopo l'arresto di Pitt, Hank, lieto della ricchezza acquisita, decide finalmente di andare in pensione e sposare la donna amata da anni.\nPossessione indotta.\nTrama.\n1989: Henry viene convocato da padre Westley, il catechista di Shawn perch\u00e9 preoccupato del suo estremo scetticismo; il bambino infatti non crede a ci\u00f2 che dice la Bibbia perch\u00e9 si rifiuta di interpretarla e d\u00e0 per assurdo tutto ci\u00f2 che vi legge.\n2009: Una ragazza muore dopo essersi gettata dalla cime di un palazzo; Shawn e Gus si recano alla chiesa su richiesta di quest'ultimo per rincontrare padre Westley, ritornato da poco; l'uomo ipotizza che la ragazza si sia gettata perch\u00e9 posseduta dal diavolo.\nShawn ritiene l'idea assurda ma Gus ci crede ed inizia le indagini in quella direzione.\nDopo aver tentato l'esorcismo di Lucy, la migliore amica della ragazza morta in cui si presume si sia spostato il diavolo, apparentemente conclusosi in maniera positiva Shawn indaga per conto suo e scopre che la defunta era stata drogata; le colpe ricadono su Westley, che possiede i medicinali adatti per essere riciclati come droghe ed avrebbe simulato la possessione delle due ragazze.\n\u00c8 grazie a Gus stavolta che Shawn capisce di essersi sbagliato, difatti \u00e8 stata proprio Lucy a drogare l'amica perch\u00e9 il fidanzato la lasciasse di modo da poterci provare lei; non immaginava la ragazza sarebbe impazzita al punto da suicidarsi e, per sviare i sospetti, ha finto la possessione.\nDopo quindici anni Shawn si riappacifica con padre Westley e gli confessa, sebbene in maniera imbranata, i suoi peccati.\nBlocco mentale.\nTrama.\n1989: Shawn ed Henry giocano a baseball nel parco; il genitore pretende un ragionamento deduttivo dal figlio per prevedere la traiettoria mentre la palla \u00e8 in gioco, il bambino sbaglia e rompe un vetro: da allora svilupper\u00e0 lo Yips (Blocco mentale sportivo).\n2009: Dopo una partita di Baseball amichevole tra la squadra della polizia ed un gruppo di studenti Shawn confessa ai compagni il suo blocco mentale nel gioco e prende in considerazione l'idea di ascoltare uno specialista per guarire. Mentre parlano entra un uomo con la pistola intenzionato ad uccidere Lassiter: l'uomo viene messo in fuga ma pi\u00f9 tardi sparer\u00e0 all'investigatore capo mentre questi \u00e8 in macchina, distruggendo la vettura.\nDa allora Lassiter viene posto sotto controllo mentre Shawn, Gus e Jules indagano sui suoi casi precedenti, scoprendo che il suo stalker \u00e8 un potente signore della droga da lui arrestato anni fa: gli fu imputato soltanto il possesso illegale d'armi ed ora \u00e8 di nuovo a piede libero. A riprova di ci\u00f2 anche McNab, che collabor\u00f2 all'arresto, viene quasi ucciso da una bomba in casa sua.\nIl \"sensitivo\" rintraccia la base dell'uomo, che viene apparentemente ucciso da Lassiter in uno scontro a fuoco. L'investigatore capo passa poi a far visita alle famiglie distrutte dal malvivente col suo traffico di droga e qui scopre il suo vero stalker; il padre di un ragazzo che mor\u00ec per l'eroina datagli dal criminale che non ha mai perdonato Lassiter per averlo fatto arrestare solo per possesso d'armi. Fortunatamente in suo soccorso arrivano Shawn, Gus e Jules, che hanno compreso come l'uomo abbia simulato lo scontro a fuoco per far credere a Lassiter di aver ucciso il criminale, in realt\u00e0 ucciso dall'uomo con un'overdose, per poi attirare Lassiter in trappola. Il temporeggiamento di Shawn salva la situazione.\nIn seguito il \"sensitivo\" entra davvero in cura per lo Yips.\nOmicidio a Bollywood.\nTrama.\n1989: Shawn fa un biglietto d'amore e il padre lo vede, nonostante il bambino non sia intenzionato a spedirlo il padre lo sprona a farlo e offre persino il suo aiuto, finch\u00e9 non scopre essere indirizzato alla sua maestra.\n2009: Shawn porta Abigail a fare un giro per la stazione di polizia per fargli vedere dove lavora: la situazione diventa imbarazzante quando Abigail e Jules si incontrano di persona per la prima volta e la detective tenta goffamente di socializzare con la rivale. L'arrivo di Lassiter salva apparentemente la situazione: difatti l'ispettore capo \u00e8 solo interessato a umiliare Shawn davanti alla sua ragazza assegnandogli un caso impossibile: Raj, un ragazzo indiano che crede di essere maledetto in quanto tutte le sue ragazze hanno avuto incidenti quasi mortali.\nShawn accetta il caso e cerca di convincere l'uomo che non esiste alcuna maledizione ma poi, mentre lui e Gus assistono allo spettacolo di Mira, la ragazza di Raj, lei cade per colpa di un pannello malfunzionante, convincendo il giovane che sia stata la maledizione. Il \"sensitivo\" crede ad un sabotaggio ed analizza la piattaforma rimanendo per un attimo solo con Jules che gli chiede cosa pensi delle maledizioni d'amore, con ovvio riferimento a loro due. Il momento \u00e8 interrotto prima che lui possa rispondere, difatti scopre che la scenografia \u00e8 stata sabotata e modificata e la colpa ricade su Jay, il fratello coreografo di Raj: passa per\u00f2 poco prima che Shawn dimostri l'innocenza dell'unico indiziato.\nRimasti privi di una pista i protagonisti decidono di provare il tutto per tutto e Jules si finge la ragazza di Raj per attirare l'attentatore allo scoperto: il piano provoca non poche gelosie da parte di Shawn, specie quando decidono di fingere una proposta di matrimonio. L'atto funziona e l'attentatore di Raj si rivela essere Sitaj, promessa sposa di Jay che innamoratasi di Raj ha deciso di impedirgli di trovare l'amore poich\u00e9 lei non avrebbe potuto averlo; la donna prende in ostaggio e minaccia di uccidere Jules ma l'intervento di Shawn la salva.\nShawn e Gus vengono dunque invitati al matrimonio di Mira e Raj ed Abigail si dice molto orgogliosa di come il ragazzo abbia rischiato la vita per una collega qualunque; Shawn, guardando Jules, replica che non \u00e8 affatto una qualunque, lasciando cos\u00ec Abigail confusa.\nAddio giovent\u00f9.\nTrama.\n1989: Henry impedisce al figlio Shawn di comprare un computer definendolo una semplice moda passeggera.\n2009: Leonard \"Diddle\" Callahan, ex compagno di Gus al college e membro del suo vecchio quartetto di canto a cappella, muore, ufficialmente investito; Gus e gli altri membri del gruppo, Tony e Joon, che non si vedono da anni e non vanno d'accordo, decidono di collaborare per scoprire le reali cause della sua morte ritenendolo un delitto e per indagare assumono Shawn.\nDiddle prima di morire aveva infatti mandato agli amici un messaggio d'addio con un codice criptato che tuttavia risulta indecifrabile. Non passa molto prima che anche gli altri membri della band siano presi di mira, probabilmente dall'assassinio di Diddle; per proteggerli Shawn e Gus li portano a casa di Henry da cui scappano per seguire gli investigatori, i quali, seguendo una lista di magazzini lasciata da Diddle, scoprono un traffico di droga che si rivela essere un'indagine sotto copertura di cui il dipartimento non aveva loro parlato.\nShawn scopre come decriptare il codice di Diddle, la canzone \"Is So Hard To Say Goodbye\"; in tal modo finalmente emerge la verit\u00e0: Chelsea, una collega dell'uomo, aveva scoperto assieme a lui una falla nel sistema del database della compagnia informatica in cui lavoravano; la donna l'aveva sfruttato per vendere informazioni sui moli in cui la polizia nascondeva la merce sequestrata agli spacciatori di droga ma Diddle, contrario a tutto ci\u00f2, doveva essere messo a tacere per sempre.\nShawn e Gus si dicono molto delusi dal fatto che la squadra li abbia tagliati fuori ma Gus a distanza di anni si riappacifica finalmente con i membri della sua band.\nIl lupo mannaro.\nTrama.\n1989: Durante una gita con gli scout, Shawn e Gus si avventurano da soli nel bosco e si spaventano sentendo strani rumori. Henry li trova pi\u00f9 tardi e dice loro che non avrebbero dovuto allontanarsi e che non c'\u00e8 niente da temere ma, quando i rumori sospetti riprendono, \u00e8 il primo a scappare.\n2009: Un uomo di nome Stewart Grumbley fa visita a Shawn e Gus in agenzia implorandoli di incatenarlo per tutta la notte, promettendo in cambio di pagarli il triplo: il motivo della richiesta \u00e8 che crede di essere un licantropo. I due non lo prendono sul serio ma eseguono gli ordini e rimangono sbalorditi quando trovano la finestra rotta ed un pelo di lupo nella stanza. La stessa sera due cacciatori vengono trovati sbranati da un animale.\nIncuriositi, i due indagano sull'uomo che risulta scomparso; scoprono dalla sorella Willow che \u00e8 stato in effetti davvero morso da un lupo. Proseguendo con le indagini emerge che era in cura da uno psicologo di nome Tuker per curare la sua personalit\u00e0 multipla: Grumbley riappare e si nasconde nell'agenzia, in quanto braccato dalla polizia che lo cerca per l'omicidio dei due. Quando scompare per la seconda volta Shawn comprende la sconcertante verit\u00e0: il vero colpevole \u00e8 Tuker, che si serve dell'ipnosi e dei sieri per fargli uccidere una paziente con cui aveva una relazione ma non voleva rivelarlo alla moglie; i cacciatori servivano per creare una scia di vittime che facesse ricadere la colpa su Stewart.\nFortunatamente l'intervento di Shawn ferma i piani dell'uomo e Gus riesce anche ad ottenere un appuntamento con Willow.\nUno sparo nel buio.\nTrama.\n1989: Henry rimprovera Shawn per non aver indovinato il numero di cappelli in una stanza; il bambino risponde che non contava la bandana come tale ma il padre non ammette repliche.\n2009 (oggi): Jules, Lassiter e Gus s'incontrano in un magazzino dopo aver ricevuto un messaggio di Shawn da cui apprendono che \u00e8 stato rapito e che gli hanno sparato.\n1989: Henry chiude il figlio in un bagagliaio per insegnargli come uscirne sostenendo che un giorno gli sar\u00e0 utile.\n2009 (oggi): Shawn, seppur ferito alla spalla, riesce a mettere in pratica gli insegnamenti del padre e rompere un fanale per guardare all'esterno, mandando indizi a Gus sulla sua posizione. Henry prende parte alla ricerca e segue le tracce del figlio con Lassiter, mentre Gus e Jules cercano di ricostruire i passi di Shawn dalla giornata precedente.\n2009 (ieri): Lassiter scarica a Psych un caso noioso su un camioncino dei gelati ribaltatosi; per orgoglio Shawn accetta di indagare e scopre che il furgone \u00e8 stato manomesso, raggiunta l'officina dove venne fatta la manutenzione per\u00f2 non trova nulla di sospetto e Gus lo pianta in asso.\n1989: Henry conduce il figlio nel bosco e gli insegna il modo migliore di sfuggire ad un inseguitore.\n2009 (oggi): Shawn si libera dal bagagliaio e riesce a fuggire nel bosco seminando l'inseguitore e raggiungendo una stazione di servizio dove viene tramortito da un complice del rapitore; Lassiter e Henry intanto trovano una scia di indizi lasciati da Shawn. Jules, insieme a Gus, visita intanto per la prima volta l'appartamento di Shawn, rimanendo ingelosita nel vedervi lo spazzolino di Abigail; scopre che il ragazzo aveva studiato il perimetro dell'officina visitata il giorno prima con Gus.\n2009 (ieri): Shawn perlustra l'officina da solo di notte e viene sorpreso da un meccanico fasullo, intenzionato a manomettere un furgone blindato per farlo ribaltare e rapinarlo con un complice: il camion dei gelati era solo una prova. L'uomo, messo con le spalle al muro spara al \"sensitivo\" e lo rinchiude nel bagagliaio.\n2009 (oggi): Shawn riesce a convincere i rapitori di fargli fare una telefonata d'addio alla sua ragazza prima che gli sparino; invece di chiamare Abigail chiama Jules dandole degli indizi in codice per localizzarlo (su ordine del rapitore le dice \"ti amo\" al telefono suscitando una forte emozione nella detective). La squadra riesce ad essere sul posto prima che i rapitori uccidano Shawn e parte cos\u00ec uno spericolato inseguimento in autostrada dove Shawn, riuscito a liberarsi far\u00e0 fuoco sul motore dell'auto del rapitore con la pistola di Lassiter permettendone l'arresto. Per la prima volta Lassiter si complimenter\u00e0 con Shawn chiamandolo detective.\nLa piastrina di riconoscimento.\nTrama.\n1989: Henry sgrida Shawn perch\u00e9 passa troppo tempo davanti alla TV; per spronarlo a fare qualcosa della sua vita gli fa vedere uno spot di reclutamento dell'esercito. Il bambino commenta che gli piacerebbe un giorno fare il pubblicitario e mettere le cose in testa alla gente.\n2009: Viene trovato il cadavere di un soldato apparentemente suicida che ha ingoiato la sua piastrina di riconoscimento; Jules chiama suo fratello Ewan per una consulenza sul caso ed egli, trovandosi in zona, si reca subito sul posto e si mostra subito molto disponibile, garantendo i pass per accedere alla base dove lavorava il soldato. Qui Shawn scopre che questi si era assentato dal rapporto il luned\u00ec di quella settimana; i superiori di Ewan gli ordinano di impedire che Shawn scopra troppo e dunque l'uomo inizia ad interferire con le indagini da dietro le quinte. Accortosene Shawn l'accusa di essere l'assassino, cosa che fa imbestialire Jules.\nCome se non bastasse Shawn ha un litigio anche con Abigail, quando quest'ultima gli comunica d'aver decisio di andare in Uganda per un progetto umanitario della durata di almeno sei mesi.\nI sospetti del \"sensitivo\" sembrano essere fondati quando viene alla luce che il soldato suicida in realt\u00e0 \u00e8 stato ucciso da un gruppo di commilitoni: la vittima li aveva scoperti a trafficare armi il luned\u00ec in cui aveva sostituito un suo amico al reparto armi per permettergli di uscire con la sua ragazza. Il sergente dietro a questi traffici riesce a scappare e mentre i soldati della base si apprestano a rintracciarlo Ewan sparisce. Shawn si rende conto che ha ricevuto l'ordine dai suoi superiori di uccidere il sergente ma Gus e Shawn, aiutati anche da Jules e Lassiter, riescono ad impedire questo suo intento arrestando entrambi.\nCon sommo dispiacere Jules consegna il suo fratello maggiore ed eroe d'infanzia alla legge ma all'ultimo scopre che i suoi superiori gli hanno evitato la prigione.\nAll'aeroporto Shawn saluta Abigail prima che questa parta per l'Uganda promettendole di aspettarla.\nChe fine ha fatto Stu?\nTrama.\n1989: Henry rimprovera Shawn e Gus perch\u00e9 hanno tentato di saltare dal tetto col paracadute; Shawn, arrabbiato, protesta che quando non vivr\u00e0 pi\u00f9 in casa sua potr\u00e0 rischiare la vita tutte le volte che vuole e l'uomo acconsente.\n2009: Gus porta Shawn a comprare un coniglio ed approfitta del suo relax per dirgli che ha una ragazza segreta di nome Ruby e non vuole che l'amico rovini tutto come suo solito; il ragazzo tuttavia insiste per conoscerla e s'infiltra assieme all'amico ad una gita con gli amici di lei. Scoprono cos\u00ec che essi sono amanti degli sport estremi e, durante una gita sulle rapide uno di loro, Stu, scompare, probabilmente caduto nel fiume.\nPochi giorni dopo viene rinvenuto il cadavere di Samson, socio in affari di Stu e Shawn scopre che Ruby era d'accordo con Stu per organizzare la sua scomparsa: l'uomo voleva infatti prendersi un periodo di riflessione. Nonostante egli finisca in cima alla lista dei sospetti viene poco dopo trovato ucciso in una roulotte nella foresta ed il vero colpevole si scopre essere Derek, altro amico di Ruby che dopo aver provato gli sport estremi e la caccia ha capito che ci\u00f2 che davvero lo stimolava era l'omicidio. L'uomo tenta anche di uccidere Ruby ma viene tempestivamente fermato da Gus ed arrestato.\nProgramma di protezione.\nTrama.\n2003: L'allora collegiale Jules si separa dal suo ragazzo Scott dopo aver passato l'estate con lui in California perch\u00e9 restia a trasferirsi prima del diploma. I due decidono di incontrarsi di nuovo nello stesso posto dopo sette anni e vedere cosa il destino ha in serbo per loro.\n2009: Jules si presenta all'appuntamento come promesso ma di Scott non c'\u00e8 traccia, cosa che l'intristisce parecchio; non volendosi dare per vinta decide di cercarlo e per questo chiede aiuto a Gus (pregandolo di non informare Shawn per paura della sua reazione) tuttavia il \"sensitivo\" si intromette comunque e scopre che Scott \u00e8 morto, probabilmente ucciso, ignaro di ci\u00f2 che significhi per la ragazza glielo comunica finendo per ridurla in lacrime.\nMortificato Shawn decide di trovare almeno il colpevole dell'omicidio, ma indagando fa la pi\u00f9 incredibile delle scoperte: Scott \u00e8 vivo e sotto protezione in quanto testimone chiave di un omicidio, il ragazzo tuttavia ricongiuntosi con Jules decide di rinunciare al programma protezione testimoni, finendo per\u00f2 per essere esposto ad una possibile vendetta da parte di J.T. Waring, l'uomo che fece finire in prigione. Shawn seppur geloso di Scott decide di andare a parlare con Waring per convincerlo a non vendicarsi, finisce per\u00f2 per simpatizzare con l'uomo ed accettare di provare la sua innocenza.\nShawn scoprir\u00e0 infatti che il vero assassino quella notte fu Wayne, che spar\u00f2 alla cieca sul suo compagno ed incolp\u00f2 Waring grazie alla casuale testimonianza errata di Scott che sorprese l'uomo sbagliato sulla scena del crimine. Essendosi reso colpevole di una serie di gaffe nessuno crede a Shawn, che dunque si trover\u00e0 da solo contro l'agente federale e lo neutralizzer\u00e0 per pura fortuna.\nScott parte nuovamente per recuperare gli anni persi, promettendo a Jules che tra un anno si rivedranno nello stesso luogo alla stessa ora.\nPericolo epidemia.\nTrama.\n1989: Henry lava Shawn nel giardino per disinfettarlo dai pidocchi, cogliendo l'occasione per spiegargli cos'\u00e8 un'epidemia e come si trasmettono anche tramite gli oggetti, il bambino allora ammette di aver usato il pettine del padre quella mattina.\n2009: Un uomo di nome Donny si presenta alla Psych implorando aiuto, l'imbranato trasportatore di reparti medici difatti la sera prima a seguito di una sbronza ha perso un importante carico virale da lui trasportato. Mentre loro parlano una ragazza entra in un supermercato e poco dopo cade a terra morente con violente epistassi dagli occhi. Shawn e Gus scoprono che la donna (Ginger) era una prostituta d'alto bordo assunta per far ubriacare Donny e rubargli il frigorifero contenente le tre fiale del virus, sfortunatamente non aveva resistito alla curiosit\u00e0 di aprirlo prima della consegna. Subito scoppia l'allarme epidemia per tutta Santa Barbara.\nL'uomo che ha assunto Ginger era uno scienziato che lavorava sul virus i cui fondi erano stati tagliati poich\u00e9 non si vedeva un reale rischio d'epidemia, sicch\u00e9 aveva deciso di provocarne una per riottenere i fondi, sfortunatamente anche lui contrae l'agente batterico e dopo essere scappato a Psych e alla polizia ritorna all'ospedale per iniettarsi l'ultima dose di antivirale, che con un trucco Shawn gli d\u00e0 in cambio della consegna dei campioni virali; la consegna ha buon fine ma durante lo scambio Jules viene infettata e l'uomo muore dopo essersi iniettato la cura che comunque non basta a sedare il virus.\nShawn e Lassiter si lanciano subito alla casa fuori citt\u00e0 dello scienziato dove riescono a recuperare altre dosi dell'antidoto ed a riportarle in tempo, fortunatamente il dottor Reidman, responsabile della quarantena, scopre che il sistema immunitario di Jules le ha impedito di contrarre l'infezione. Shawn, dopo aver imparato da quest'esperienza che non sempre si ha il tempo che si pensa di avere decide di dichiararsi a Jules, ma viene interrotto da Lassiter che entra nella stanza esuberante per la guarigione della collega.\nIl giorno seguente Reidman si presenta alla Psych chiedendo a Shawn un campione del suo \"DNA sensitivo\".\nLa commissione di esperti.\nTrama.\n1989: Henry sgrida Shawn per aver iniziato a scrivere una relazione scolastica su \"La tela di Carlotta\" senza aver letto il libro, il bambino afferma di aver dedotto il finale dopo il primo capitolo.\n2009: Shawn e Gus vengono reclutati da un uomo di nome Walter Snowden all'interno di una commissione di esperti: Fred Collins Boyle ex agente dei servizi segreti, Svetlana Progoniwitch sicario freelance del KGB e Alan Zenuk esperto di statistica, al fine di proteggere il magnate Ashton Bonaventure da un possibile tentativo di omicidio. Le cose non sono tuttavia come sembrano e dopo la prima riunione Snowden sparisce rivelando di aver ingannato tutti e cinque gli esperti al fine di ottenere da loro delle idee per uccidere il miliardario.\nShawn riesce a raggiungere Bonaventure e salvargli la vita dal primo attentato, di modo da convincere l'uomo a nominarlo responsabile della sua sicurezza personale, dunque Shawn ricostituisce la squadra e riesce con il loro aiuto e quello di Jules, Lassiter e le forze di polizia della Vick ad arrestare Snowden; tuttavia l'uomo aveva un complice: Boyle, che tenter\u00e0 di uccidere Bonaventure nella sua limousine venendo tempestivamente fermato da Shawn.\nLa Vick propone a Henry di diventare una sorta di rappresentante esterno alla polizia per fare da tramite tra loro e Psych e tenere Shawn pi\u00f9 sotto controllo, ma l'uomo rifiuta.\nLo squalo assassino.\nTrama.\n1993: Henry tenta di rassicurare Shawn sul pericolo che uno squalo lo aggredisca mentre nuota ma finisce solo per terrorizzarlo maggiormente.\n2009: Vengono rinvenuti i resti di un bagnante dilaniato da uno squalo, ma Lassiter notando tra i morsi anche il segno di un'arma da taglio, desideroso di battere sul tempo Shawn annuncia ai giornali che in realt\u00e0 si \u00e8 trattato di un omicidio; finendo cos\u00ec per venire bollato come \"detective imbranato\" da tutti i giornali.\nNonostante ci\u00f2 Shawn e Gus appoggiano la sua teoria e lo aiutano nelle indagini seppur ostacolati dalle centinaia di pescatori desiderosi di intascare la taglia messa dal comune sull'animale. Tra tutti a catturare lo squalo \u00e8 Henry Spencer.\nL'animale tuttavia viene rubato dal magazzino in cui l'uomo l'aveva riposto ed eviscerato, cosa che conferma la teoria ci fosse qualcosa nel suo ventre collegato all'omicidio; la dottoressa Kim Phoenix (nuova fiamma di Henry) spiegher\u00e0 per\u00f2 che lo squalo che cercano non \u00e8 quello pescato, ma uno squalo tigre grande pi\u00f9 di cinque metri. Lassiter stanco di essere deriso lascia il caso non appena si scopre che la vittima era un miliardario e noto attivista marino; quindi Shawn e Gus persistono nella loro teoria e scoprono che l'assassino \u00e8 un pescatore di nome Turner, il quale voleva mettere a tacere l'attivista che stava per rivelare le sue violazioni alla legge di pesca; Turner dopo aver accoltellato l'uomo l'aveva dato in pasto allo squalo, ma durante la procedura questi gli aveva morso la mano ingoiando il suo coltello, unica prova che potesse inchiodarlo.\nCompiuto 'arresto di Turner, Shawn e Gus sbattono in faccia a Lassiter il giornale con la prima pagina che sarebbe stata sua se non avesse lasciato l'indagine.\nSulla scia di Hitchcock.\nTrama.\n1989: Shawn si fa accompagnare dal padre al cinema per vedere \"La sirenetta\" ma non appena Henry si allontana il bambino va a vedere la rassegna del cinema di Hitchcock.\n2009: Dopo aver visto \"Psyco\" Shawn e Gus si imbattono in Mary Lightly, l'uomo li invita a mangiare in un bar e l\u00ec consegna loro una copia del libro di Mr. Yang, inoltre propone loro la sua idea che la donna avesse un complice durante le sue operazioni, ma i due raccapricciati non gli credono. Il giorno seguente vengono chiamati entrambi sulla scena di un crimine e scoprono la vittima essere la cameriera che li ha serviti il giorno precedente al bar, stesso modus operandi con cui era partita la prima sfida di Yang, questo e il modo in cui il corpo \u00e8 stato disposto assieme a dei sassi per formare un Tao lascia intendere che il killer avesse davvero un complice.\nTornati al bar della sera prima assieme a Jules, Lassiter, la Vick e Lightly scoprono il primo indizio di Mr. Yin, il socio di Yang li spinge a trovare le soluzioni agli indovinelli nei film di Hitchcock. Shawn tuttavia \u00e8 agghiacciato all'idea di riprendere un gioco simile a quello fatto con Yang, e va a trovare dunque la sua mortale nemica in prigione per interrogarla, essa tuttavia dichiara di non essere pi\u00f9 il gran burattinaio e che ora deve vedersela con Yin. Prima che vadano inoltre li ammonisce di non giudicare un libro dalla copertina.\nSeguendo il primo indizio la squadra arriva ad un parco ed intravede Yin mentre prende un autobus. Shawn si insospettisce nei confronti di Lightly, che ha da sempre mostrato quasi venerazione per Yang, ed indagando in casa dello psicologo scopre l'indirizzo di un magazzino; lui, Gus, Lassiter e Jules si appostano per coglierlo sul fatto nel luogo dove pensano abbia attirato la nuova vittima. Tuttavia la verit\u00e0 \u00e8 un'altra e Lightly per primo \u00e8 stato ingannato, il foglio infatti non era scritto da lui, ma indirizzato a lui, che viene preso in trappola e accoltellato da Yin. Lo psicologo muore tra le braccia di Shawn.\nIl criminale fugge di nuovo dalla scena del crimine ed il giorno seguente lascia al dipartimento un nuovo ordine: Lassiter, Jules, Shawn, Gus e Henry dovranno infatti recarsi in un vecchio teatro ed impersonare cinque personaggi di quattro film di Hitchcock (\"Gli uccelli\", \"La donna che visse due volte\", \"La finestra sul cortile\" e \"Marnie\") mentre cercano indizi per\u00f2 Jules cade in trappola e viene catturata da Yin. Contemporaneamente Shawn ricorda che anche Abigail in quella stessa giornata doveva tornare dall'Uganda.\nIl \"sensitivo\" tuttavia, in apprensione per Jules resta alla centrale aspettando la telefonata di Yin e manda McNab a prendere Abigail, tuttavia l'agente viene messo fuori combattimento dal criminale, il quale rapisce la ragazza. Solo allora Yin chiama Shawn per dirgli che comprende il suo dilemma di non riuscire a scegliere tra la femme fatale (Jules) e la ragazza della porta accanto (Abigail) e dunque gli dice che lo aiuter\u00e0 a decidere difatti potr\u00e0 salvare una sola delle due ragazze rapite. Yin da l'indizio per trovare Jules, ma Shawn ricordandosi delle parole di Yang scopre dentro il suo libro l'indizio per localizzare Abigail.\nHenry per partecipare alle indagini accetta il lavoro precedentemente offertogli dalla Vick e si lancia con il figlio al salvataggio di Abigail, la cooperazione tra i due permette la liberazione della ragazza, mentre Gus e Lassiter riescono a salvare Jules all'ultimo momento; Yin tuttavia riesce a fuggire.\nAbigail non potendo sopportare i continui pericoli della vita di Shawn decide di concludere la loro relazione, il \"sensitivo\" dopo un appassionato ultimo bacio alla donna da lungo amata la lascia andare. Intanto Jules, liberata, scoppia in lacrime tra le braccia di Lassiter.\nNella scena finale si vede Mr. Yin a casa sua mentre osserva una fotografia, con la voce di Yang in sottofondo che dice a Shawn di averlo aspettato a lungo: quando la telecamera inquadra la foto si scopre raffigurare Shawn da bambino in compagnia di una giovanissima Yang."}
{"id": "2620542", "revid": "767487", "url": "https://it.wikipedia.org/wiki?curid=2620542", "title": "Dipartimento di Bariloche", "text": "Bariloche \u00e8 un dipartimento argentino, situato nell'estrema parte occidentale della provincia di R\u00edo Negro, con capoluogo San Carlos de Bariloche.\nEsso confina a nord con la provincia di Neuqu\u00e9n, a est con i dipartimenti di Pilcaniyeu e \u00d1orquinc\u00f3, a sud con la provincia di Chubut e ad ovest con la repubblica del Cile.\nSecondo il censimento del 2001, su un territorio di 5.415\u00a0km\u00b2, la popolazione ammontava a 109.826 abitanti, con un aumento demografico del 16,05% rispetto al censimento del 1991.\nIl dipartimento, nel 2001, \u00e8 composto da:\nCon legge del 15 aprile 2008, confermata da un referendum dell'ottobre successivo, Dina Huapi \u00e8 salita al rango di comune."}
{"id": "2620544", "revid": "1543377", "url": "https://it.wikipedia.org/wiki?curid=2620544", "title": "Complesso nebuloso molecolare di Gemini OB1", "text": "Il Complesso nebuloso molecolare di Gemini OB1 (o Complesso Gem OB1) \u00e8 una vasta regione di formazione stellare situata in direzione della parte occidentale della costellazione dei Gemelli; \u00e8 formata da un insieme di nubi molecolari giganti, regioni di gas ionizzato e stelle brillanti come giganti blu e azzurre, facenti parte dell'associazione stellare Gem\u00a0OB1.\nAlcune delle regioni del complesso si estendono fino alla parte settentrionale di Orione, come nel caso di NGC\u00a02175 (Sh2-252); i numerosi studi condotti in quest'area di cielo mostrano che i fenomeni di formazione stellare sono tuttora in atto in alcune delle nubi pi\u00f9 dense, in parte favoriti dall'azione del vento stellare delle stelle pi\u00f9 massicce dell'associazione Gem\u00a0OB1.\nOsservazione.\nLa regione di Gem OB1 occupa la parte pi\u00f9 occidentale della costellazione dei Gemelli, sconfinando per una piccola parte nelle contigue costellazioni di Orione e del Toro. Gli oggetti di questo complesso pi\u00f9 facilmente osservabili sono le associazioni stellari, formate da stelle a partire dalla settima magnitudine e comprese negli ammassi aperti NGC 2129 e forse Cr 89; quest'ultimo ammasso in particolare si trova in direzione della regione centrale dell'associazione ed \u00e8 composto da stelle di colore blu ben riconoscibili anche con un binocolo, sebbene non mostri una concentrazione particolarmente evidente. Attraverso un telescopio amatoriale di buona potenza, anche munito di filtri, \u00e8 possibile individuare e fotografare anche le regioni nebulose associate, fra le quali spicca IC 443, nota anche come \"Nebulosa Medusa\", un resto di supernova la cui individuazione \u00e8 facilitata dalla presenza della stella , una gigante rossa posta molto in primo piano rispetto alla nube, essendo a soli 349 anni luce dal sistema solare. Nello stesso campo visivo, in piccoli strumenti, viene a trovarsi anche l'ammasso aperto M35, il quale per\u00f2 non \u00e8 fisicamente legato al complesso trovandosi anch'esso in primo piano.\nLa regione passa il meridiano locale attorno alle dieci di sera a fine gennaio, pertanto il periodo migliore per la sua osservazione nel cielo serale ricade nei mesi che nell'emisfero boreale sono quelli tardo-autunnali e invernali, fino alla met\u00e0 della primavera; grazie alla declinazione settentrionale, la regione \u00e8 maggiormente visibile dall'emisfero nord, mentre osservatori posti a latitudini australi hanno delle difficolt\u00e0 maggiori. La regione resta comunque visibile da tutte le aree popolate della Terra, fino alle coste dell'Antartide. L'eclittica passa solo un grado a nord del complesso, pertanto capita frequentemente che nella sua direzione si osservino i pianeti del sistema solare e la Luna, i quali possono disturbarne anche notevolmente l'osservazione; il Sole vi transita nei giorni compresi fra il 24 e il 27 giugno.\nStruttura e ambiente galattico.\nIl complesso di Gem OB1 si trova nella parte pi\u00f9 prossima del Braccio di Perseo, il braccio di spirale della Via Lattea immediatamente pi\u00f9 esterno del Braccio di Orione, in cui \u00e8 incluso il sistema solare. La linea di vista nella sua direzione incrocia un gran numero di oggetti celesti, fra cui ammassi di stelle pi\u00f9 o meno giovani e nebulose di varia natura; molti di questi oggetti non sono in realt\u00e0 connessi fisicamente col complesso vero e proprio, ma vi si trovano vicini solo per un effetto prospettico.\nFra questi oggetti il pi\u00f9 notevole \u00e8 il brillante ammasso aperto M35, uno degli oggetti pi\u00f9 facilmente osservabili in quest'area di cielo; trovandosi a una distanza di circa 860 parsec (2600 anni luce), quest'ammasso viene a trovarsi all'interno del Braccio di Orione, seppur nelle sue regioni pi\u00f9 esterne. L'ammasso contiene alcune stelle di classe spettrale B e oltre un migliaio di stelle, la cui et\u00e0, stimata attorno ai 180 milioni di anni, rappresenta un'ulteriore prova che ammasso e complesso sono oggetti completamente distinti.\nIl piano galattico lungo la linea di vista fra il Sole e il complesso sembra essere particolarmente libero, al punto che le sue componenti sono ben visibili senza segni apprezzabili di oscuramento ad opera di nubi oscure; le uniche aree nebulose visibili in questa direzione e appartenenti al Braccio di Orione sono le piccole nubi molecolari BFS48, BFS49 e BFS50, la prima associata a una nube molecolare gigante e le altre due a degli ammassi aperti oscurati e visibili agli infrarossi, catalogati rispettivamente come [BDS2003]\u00a076 e [BDS2003]\u00a077.\nPoco ad ovest di M35 si trova un piccolo ammasso aperto catalogato come NGC 2129; secondo alcuni studi la sua distanza sarebbe di 1515\u00a0pc e la sua et\u00e0 attorno ai 12 milioni di anni, mentre secondo altri la distanza sarebbe sui 2200\u00a0pc e l'et\u00e0 attorno ai 10 milioni di anni. In entrambi i casi l'ammasso sembrerebbe direttamente collegato con l'associazione Gem\u00a0OB1; al suo interno sono presenti due supergiganti blu di classe spettrale B2I (HD\u00a040003 e HD\u00a0250290) e una gigante blu di classe B3III catalogata come HD\u00a0250241.\nCollinder 89 (Cr 89), infine, \u00e8 un ammasso molto disperso la cui distanza \u00e8 talvolta oggetto di dibattito; secondo alcuni studi viene dato un valore della distanza pari a circa 2480\u00a0pc e viene considerato come un probabile membro dell'associazione, nonch\u00e9 legato fisicamente a una nube di gas ionizzato, mentre una delle sue stelle, la supergigante blu HD\u00a0255055, farebbe direttamente parte dell'associazione ed \u00e8 considerata come una delle principali stelle ionizzatrici delle nubi di gas circostanti. Secondo altri studi invece l'ammasso sarebbe posto a una distanza di appena 800\u00a0pc.\nRegioni di formazione stellare.\nRegioni interne.\nSh2-249 \u00e8 una regione H II a forma di fiamma posta in direzione della stella , la cui luce ne disturba l'osservazione; il fonte di ionizzazione che provoca l'illuminazione della nube proverrebbe dal vento stellare di tre stelle massicce di classe spettrale B, catalogate come HD\u00a043753, HD\u00a043818 e HD\u00a0255091, a cui si aggiungerebbe secondo altri studi la stella blu di classe O HD\u00a0255055, un membro dell'ammasso Cr\u00a089. A seconda della determinazione delle stelle ionizzatrici, si ottengono diverse distanze: nello studio in cui \u00e8 stata inclusa HD\u00a0255055 il valore di distanza diventa di soli 800\u00a0pc, mentre in quelli che hanno teso a escluderla questo valore si sposta a circa 1250\u00a0pc o 1600\u00a0pc; in particolare questi ultimi collocano Sh2-249 nella regione di Gem\u00a0OB1, in associazione alla regione H II catalogata come BFS51, ad alcune nebulose a riflessione, fra cui spicca vdB 75, e a delle nebulose oscure, catalogate come LDN\u00a01564, LDN\u00a01567 3 LDN\u00a01568. Altri ancora aggiungono a queste nebulose associate pure LBN\u00a0845 e IC\u00a0444.\nSh2-247 \u00e8 una piccola regione H II del diametro di circa 8'; contiene al suo interno una stella bianco-azzurra di sequenza principale di classe B0V e presenta delle strutture a filamenti spazialmente distinte, uno dei quali ha una velocit\u00e0 radiale di circa 2\u00a0km\u00a0s\u22121 e si estende sul bordo orientale della nube ed \u00e8 quasi certamente fisicamente legato alla regione H II, mentre un secondo filamento dalla velocit\u00e0 di circa 10\u201312\u00a0km s\u22121 si estende verso sud in direzione di Sh2-252. Vi \u00e8 poi un ulteriore filamento, dalla velocit\u00e0 radiale simile a quella del primo, che si protrae verso l'esterno. Nella parte settentrionale il confine della nebulosa si fa netto, indice del fatto che vi \u00e8 un punto di contatto con una nube non illuminata molto densa.\nSh2-252.\nSh2-252, nota anche come \"Nebulosa Testa di Scimmia\" o con la sigla W13, \u00e8 una grande regione H II estesa per circa 25' situata entro i confini della costellazione di Orione; talvolta viene anche identificata con la sigla NGC\u00a02175, facendo riferimento ad un ammasso aperto che per\u00f2 potrebbe non esistere fisicamente, dato che le stelle visibili nella parte centro-meridionale della nebulosa apparterrebbero a dieci distinti agglomerati posti a distanze comprese fra 410 e 8100\u00a0parsec. In questa direzione si trova una stella blu catalogata come HD\u00a042088, di magnitudine 7,55, che sarebbe una delle principali responsabili della ionizzazione dei gas della nebulosa; la sua posizione fisica sarebbe in una regione di intersezione fra due o forse tre nubi di idrogeno neutro atomico (H2). Oltre a questa stella ve ne sarebbero altre che concorrono alla ionizzazione, fra le quali spicca la nana bianco-azzurra LSV+20\u00a016, di classe spettrale B1V, probabilmente una stella Be di Herbig.\nAll'interno della nebulosa sono note un gran numero di stelle giovani; fra queste vi sono sorgenti IRAS, fra cui spicca 06055+2039, che contiene un ammasso di stelle dall'et\u00e0 di appena 2-3 milioni di anni, profondamente immerso in una nube molecolare molto densa, la cui massa si aggira fra 7000 e 9000 masse solari. Sono inoltre note 5 sorgenti di onde radio, catalogate con le lettere dalla A alla E, di cui 4 sono sorgenti compatte (Sh2-252A, Sh2-252B, Sh2-252C ed Sh2-252E) e una (Sh2-252F) pi\u00f9 dispersa e ionizzata dalla stella HD\u00a042088; a queste si aggiunge una sorgente catalogata come Sh2-252D, ma che potrebbe corrispondere a un oggetto posto all'esterno della Via\u00a0Lattea. Sh2-252E \u00e8 associata a un ammasso contenente 21 stelle immerse nella regione pi\u00f9 brillante della nebulosa Sh2-252, fra le quali spiccano due stelle di classe B e una di classe A. In aggiunta a questi oggetti, sono stati scoperti anche dei maser ad acqua e a OH.\nLe misurazioni della distanza di questa nebulosa variano a seconda degli studi, e sono generalmente comprese fra i 2000\u00a0pc e i 2200 parsec; in entrambi i casi la regione viene a trovarsi all'interno del settore occupato dall'associazione Gem\u00a0OB1.\nIC 443.\nIC 443 (la \"Nebulosa Medusa\") \u00e8 un grande resto di supernova con un diametro di circa 45', situato nei pressi della regione che ospita l'associazione Gem\u00a0OB1; data la sua distanza pari a circa 1500\u00a0pc, si pensa che la stella progenitrice sia stata una dei membri pi\u00f9 massicci dell'associazione, il cui nucleo collassato \u00e8 ora la pulsar CXOU\u00a0J061705.3+222127. La nebulosa, sia nel visibile che nelle onde radio, possiede una forma a guscio, consistente in due met\u00e0 con raggio e centro differenti; un terzo guscio nebuloso, inizialmente attribuito a IC 443, \u00e8 ora riconosciuto come un resto di supernova pi\u00f9 antico, forse di 100.000 anni, chiamato G189.6+3.3. L'et\u00e0 dell'oggetto resta incerta; c'\u00e8 un certo accordo sul fatto che l'evento che cre\u00f2 la nebulosa sia avvenuto fra 3000 e 30.000 anni fa. Tramite le osservazioni condotte col Chandra X-ray Observatory e col XMM-Newton \u00e8 stata identificata la pulsar nei pressi dell'anello meridionale.\nI gas che la compongono sono in interazione con una nube molecolare e con una regione H I posta nelle vicinanze; il mezzo interstellare circostante, a causa dell'urto con l'espansione della bolla creata dall'esplosione della supernova, produce delle deboli emissioni nei raggi\u00a0X, che corrispondono ai filamenti ben visibili invece alle onde\u00a0radio.\nL'esplosione della supernova e la conseguente onda d'urto che interessa i gas delle nubi circostanti potrebbe far avviare all'interno di esse dei fenomeni di formazione stellare; le giovani stelle presenti nella regione tuttavia sono antecedenti all'evento dell'esplosione, pertanto si evince che ancora tali fenomeni non si sono avviati.\nRegioni minori.\nSh2-254, Sh2-255, Sh2-257 e Sh2-258 costituiscono un gruppo di piccole regioni H II compatte facenti parte della stessa nube molecolare e in interazione con la regione di Gem\u00a0OB1; l'emissione al 13CO identificata dal Palomar Sky Survey delimita i bordi della regione maggiore, Sh2-254 ed \u00e8 pi\u00f9 forte fra questa e le altre nubi. Inoltre, mentre le emissioni al 12CO sono distribuite in modo graduale e sfumato all'esterno delle regioni H II visibili otticamente, le emissioni 13CO evidenziano delle strutture filamentose di gas molecolare.\nUno dei segni pi\u00f9 evidenti dell'espansione della nube molecolare di Gem\u00a0OB1 \u00e8 rappresentato da una struttura ad arco che si estende per circa 1,5\u00b0 sul bordo sudorientale della regione che racchiude le nubi Sh2-254/258, la cui velocit\u00e0 radiale \u00e8 pari a circa -12\u00a0km\u00a0s\u22121 ed \u00e8 connessa alla regione BFS\u00a052.\nL'associazione Gemini OB1.\nL'associazione Gem OB1 \u00e8 una associazione OB la cui distanza si aggira sui 1500-1900 pc; non vi \u00e8 accordo sulla sua reale distanza esatta, dato che nel corso del tempo sono stati presentati diversi valori. L'unico punto su cui c'\u00e8 accordo \u00e8 sul fatto che l'associazione e le nubi di gas visibili nella sua direzione sono fisicamente connessi e si trovano dunque indicativamente nella medesima regione. L'associazione \u00e8 composta da 20 stelle di grande massa, di cui 4 di classe O, 13 di classe B e 3 di classe M; queste ultime sono delle supergiganti rosse, le prime ad essersi evolute a causa della loro grande massa, superiore a quella delle altre stelle di Gem\u00a0OB1.\nUno studio presentato nel 1995 sulla regione mise in evidenza il fatto che sebbene le nubi associate a Gem\u00a0OB1 contengano diversi siti di formazione stellare, fra i quali quelli esposti sopra, la gran parte delle nubi ad essa associate non sono al momento attive da questo punto di vista; la struttura delle nubi osservata a varie lunghezze d'onda fa per\u00f2 pensare che le bolle in espansione originatesi dalle regioni H II e causate dal vento stellare delle stelle pi\u00f9 calde e massicce dell'associazione hanno creato una nube molecolare ad alta densit\u00e0 in cui si sono verificati dei fenomeni di formazione stellare: ci\u00f2 \u00e8 testimoniato dalla presenza di sorgenti IRAS associate a stelle giovani."}
{"id": "2620546", "revid": "767487", "url": "https://it.wikipedia.org/wiki?curid=2620546", "title": "Dipartimento di Conesa", "text": "Conesa \u00e8 un dipartimento argentino, situato nella parte orientale della provincia di R\u00edo Negro, con capoluogo General Conesa.\nEsso confina a nord con il dipartimento di Pichi Mahuida, a est con la provincia di Buenos Aires, a sud con il dipartimento di Adolfo Alsina, a sud e a ovest con quello di San Antonio.\nSecondo il censimento del 2001, su un territorio di 9.765\u00a0km\u00b2, la popolazione ammontava a 6.291 abitanti, con un aumento demografico del 1,68% rispetto al censimento del 1991.\nIl dipartimento, nel 2001, \u00e8 composto da un solo comune, quello del capoluogo."}
{"id": "2620550", "revid": "124150038", "url": "https://it.wikipedia.org/wiki?curid=2620550", "title": "Episodi di Psych (terza stagione)", "text": "La terza stagione della serie televisiva Psych \u00e8 stata trasmessa in prima visione negli Stati Uniti d'America da USA Network dal 18 luglio 2008 al 20 febbraio 2009.\nIn Italia la stagione \u00e8 stata trasmessa in prima visione dal canale pay Steel dal 5 aprile al 24 maggio 2009. In chiaro \u00e8 stata trasmessa da Rete 4 dal 3 ottobre 2009 al 10 luglio 2010; i primi 10 episodi sono stati trasmessi fino al 2 gennaio 2010, e successivamente dal 26 giugno 2010 sono stati trasmessi i rimanenti 6 episodi.\nLa casa infestata.\nTrama.\n1995: Viene mostrato l'arresto di Shawn per mano di Henry dopo che il ragazzo aveva rubato un'automobile per appartarvisi con una ragazza (evento gi\u00e0 menzionato in \"Agenzia investigativa \"Psych\"\"). Mentre il padre lo porta in prigione, il ragazzo gli riversa contro tutta la sua rabbia e il suo odio per il divorzio con la madre.\n2007: Madeleine Spencer, madre di Shawn \u00e8 tornata in citt\u00e0 (e nel paese) per conto del Dipartimento di Polizia di Santa Barbara in qualit\u00e0 di analista, il suo compito \u00e8 psicanalizzare Lassiter, sebbene questi veda la psicanalisi come una sfida da superare.\nNel frattempo il capo di Gus, il signor Haversham, scoperto il suo doppio lavoro gli pone una decisione da prendere, lasciare la compagnia o lasciare la Psych; Gus \u00e8 combattuto, ma decide di tenersi il lavoro e comunica a Shawn che lascer\u00e0 l'agenzia. L'amico la prende male e va a trovarlo sul posto di lavoro, dove lo raggiunge giusto in tempo perch\u00e9 Haversham li assuma per alcuni strani avvenimenti successi in casa sua che hanno fatto ipotizzare alla moglie che la casa sia infestata.\nIn realt\u00e0 l'artefice di tutto \u00e8 proprio Shawn che ha organizzato l'infestazione per convincere il capo dell'amico a fargli tenere il doppio lavoro: l'uomo tuttavia scopre l'inganno ed \u00e8 sul punto di licenziare Gus quando Shawn lo prende di parte e gli rivela di sapere della sua frode finanziaria e della sua relazione extraconiugale, convincendolo a tornare sui suoi passi.\nMadeleine dopo aver convinto Lassiter ad aprirsi e rivelargli le sue paure e i suoi segreti lo riabilita al servizio e si appresta a ripartire; prima per\u00f2 rivela al figlio che \u00e8 vero che lei e Henry avevano gravi problemi coniugali ma non fu lui a lasciarla, fu l'esatto contrario.\nLa rimpatriata.\nTrama.\n2008: Gus organizza la rimpatriata della classe 1995 e costringe a presenziare anche Shawn sebbene lui nemmeno riconosca la scuola o gli ex-compagni, eccezion fatta per Abigail Lytar, la ragazza per cui prese una sbandata al liceo al punto da tormentarla per anni per avere un appuntamento che ottenne all'ultimo anno ma al quale non si present\u00f2. Parlando con lei Shawn finge di non ricordarsene e la ragazza decide di non dare peso a tutto ci\u00f2 in quanto appartenente al passato. Mentre parlano Shawn vede un uomo cadere dalla finestra ma quando raggiunge il cortile non trova il corpo.\nNonostante sia intenzionato ad indagare Shawn viene ostacolato dall'assenza del corpo per cui non riesce a convincere dell'omicidio n\u00e9 Gus, n\u00e9 Abigail n\u00e9 Lassiter e chiama Jules perch\u00e9 gli faccia da supporto per le indagini; la ragazza si presenta in abito da sera e viene scambiata per la sua fidanzata. Indagando i due riescono a scoprire che gli ex re e reginetta della scuola, Howard e Eileen, ora marito e moglie, hanno assassinato un loro vecchio amico. La vittima si era preso anni prima la responsabilit\u00e0 di un incidente provocato dai due; non potendo pi\u00f9 mentire aveva deciso di rivelare la verit\u00e0 ma ci\u00f2 sarebbe stato controproducente poich\u00e9 Howard voleva entrare al congresso.\nRisolto il caso e trovato il cadavere, nascosto nella mascotte, Shawn trova il coraggio di dire la verit\u00e0 a Abigail: lui non si \u00e8 dimenticato del loro appuntamento, era l\u00ec quella notte a fissarla da lontano mentre l'aspettava sul molo, troppo nervoso per avvicinarsi il ragazzo aspett\u00f2 senza farsi vedere il momento in cui la ragazza si stanc\u00f2 di aspettare e and\u00f2 via; a riprova di ci\u00f2 le mostra i biglietti del Luna Park cui voleva portarla e che ha conservato per non dimenticarsi mai quanto fu stupido a lasciarla andare. I due si baciano e in quel momento Shawn scorge Jules da sola in mezzo alla pista da ballo; lui e Abigail si ripromettono che se mai il destino li far\u00e0 rincontrare si daranno una seconda occasione.\nUn caso...spericolato.\nTrama.\n1987: Shawn prova un'acrobazia quasi mortale in bicicletta ma viene fermato dal padre, il quale lo rimprovera che i cosiddetti \"fan\" di queste imprese da strozzacollo in realt\u00e0 non vedono l'ora che il temerario si rompa la testa.\n2008: Shawn accetta come pagamento per la risoluzione di un caso i biglietti per lo show del motociclista scavezzacollo Dutch l'audace; durante il numero, lui e Gus assistono al malfunzionamento della moto che porta il temerario a un passo dalla morte. Convinti che si sia trattato di sabotaggio si fanno assumere dal figlio di Dutch, Louis, che preoccupato per i continui sabotaggi avvenuti ai numeri del padre fornisce ai due la copertura necessaria ad indagare.\nIntanto Jules si lancia nell'impossibile missione di trovare una ragazza a Lassiter perch\u00e9 questi sia meno teso sul lavoro ma ogni tentativo fallisce miseramente.\nShawn indagando scopre che non esiste una sola persona che potrebbe volere la morte di Dutch, l'uomo infatti \u00e8 amato da tutti gli uomini del suo staff, dal suo manager, dalla famiglia e dai fan e l'unico responsabile degli incidenti capitatigli \u00e8 proprio lui stesso: scopertosi malato terminale di cancro ha istituito una polizza sulla vita segreta che garantisca alla moglie e al figlio una somma di un milione e duecento dollari qualora muoia durante uno dei suoi numeri. Shawn capisce la volont\u00e0 dell'uomo e lo ferma prima che vada in scena per il suo numero: dicendogli che non lo fermer\u00e0 se davvero vuole uccidersi ma lasciandogli un interrogativo, chiedersi cosa preferirebbe uno qualunque del suo staff o della sua famiglia, sei mesi in pi\u00f9 con lui o un milione di dollari.\nZio Jack e la caccia al tesoro.\nTrama.\nL'intero episodio \u00e8 raccontato tramite flashback da Shawn, Gus e Henry, tenuti sotto interrogatorio da Lassiter, Jules e il capo Vick perch\u00e9 rispondano alle accuse di un crimine in cui sembra essere coinvolto Jack, lo zio di Shawn. Ad assistere all'interrogatorio c'\u00e8 anche un uomo che sostiene di essere un agente del governo spagnolo.\n1988: Alla giornata dei genitori Shawn fa parlare Jack al posto del padre e l'uomo, brillante e sognatore, conquista subito la classe raccontando la storia del pirata Buchate e regalando monetine di cioccolato.\n2008: Dopo il primo flashback i tre protagonisti spiegano come sono finiti in quella situazione. Il giorno prima Jack and\u00f2 a casa loro reclutandoli per una caccia al tesoro del pirata da cui \u00e8 ossessionato, tuttavia si trovarono improvvisamente inseguiti da ex soci in affari dell'uomo che come lui volevano il tesoro. Gli uomini riuscirono a catturarli e a prendere la mappa ma non prima che Shawn localizzasse il tesoro, in seguito tuttavia furono prelevati dal governo spagnolo e portati in centrale per essere interrogati.\nTornati nel presente, l'agente spagnolo pone fine all'interrogatorio e porta Shawn e Gus con s\u00e9 per costringerli a scavare e recuperare il tesoro. Una volta riportato alla luce l'uomo si rivela essere un socio di Jack che come gli altri \u00e8 stato ingannato; i due riescono a sfuggirli e incontrano Jack nella foresta che si fa consegnare l'oro e poi scappa in macchina.\nTutti gli inseguitori si radunano e progettano di prendere i due in ostaggio per avere l'oro da Jack; prima di uscire dalla stanza degli interrogatori per\u00f2 Shawn aveva passato un foglietto a Jules dove erano riportati i sospetti che l'agente spagnolo fosse un falso; la ragazza arriva quindi in loro soccorso con il resto della polizia. Sembra che Jack abbia avuto quello che voleva ma con un colpo di scena imprevisto Shawn rivela di aver superato in astuzia lo zio ed aver scambiato i soldi con delle pietre mentre correva nella foresta.\nI favolosi anni settanta.\nTrama.\n1978: Il giovane sergente Spencer arresta un dinamitardo che minacciava di far saltare la centrale di polizia e viene decorato per questo.\n2008: Il caso viene riaperto dopo pi\u00f9 di trent'anni e viene affidato a Shawn e Gus; il capo Vick per\u00f2 proibisce ai due di informare Henry in quanto personalmente coinvolto ma, non conoscendo le procedure da adoperare, i due sono costretti a chiedere aiuto all'uomo e per non farsi scoprire girano per la citt\u00e0 su un'auto d'epoca e con sfavillanti costumi anni '70.\nIntanto Lassiter e Jules trovandosi di fronte a un caso poco appetibile lo scaricano a McNab, il quale scopre degli sviluppi incredibili che li lasciano a bocca aperta e con una grande invidia.\nGus, Shawn ed Henry intanto scoprono che i veri dinamitardi erano i due complici dell'uomo arrestato da Henry, i quali sono usciti puliti dall'inchiesta precedente ed ora che il caso \u00e8 stato riaperto hanno fatto di tutto per non far venir fuori la verit\u00e0. Shawn li smaschera attivando una loro bomba, con la minaccia che sarebbero morti tutti se non la disattivavano, dando prova cos\u00ec della loro colpevolezza. Fortunatamente per lui finisce tutto bene.\nDue sorelle per un caso.\nTrama.\n1987: Shawn e Gus scavano una buca nel giardino di Henry per trovare il petrolio finendo per colpire un tubo dello scarico e far fuoriuscire fluidi.\n2008: Dopo un incidente su una piattaforma petrolifera ufficialmente archiviato Psych viene chiamata in causa dal capo Vick per indagare in maniera non convenzionale; l'ostacolo che si pone \u00e8 la guardia costiera, capitanata dal comandante Barbara Dunlap, sorella della Vick, che decide di indagare per conto suo reclamando il caso in quanto sotto la sua giurisdizione.\nShawn, Gus, Jules e Lassiter, infatuatosi di Barbara, si trovano quindi intrappolati in una faida tra sorelle che sembra durare da anni; compito loro sar\u00e0 risolvere il caso nonostante i continui litigi delle sorelle e riappacificarle.\nIl caso si rivela essere un omicidio, avvenuto per mano di Ashley Bentam, la figlia del proprietario della stazione petrolifera che cercava di nascondere le manovre illecite del padre. L'uomo infatti stava trivellando su una faglia e aveva realizzato una cartina falsa con un esperto geologo; uno dei suoi operai l'aveva per\u00f2 scoperto e perci\u00f2 Ashley l'ha ucciso.\nIl legame tra le due sorelle sar\u00e0 lievemente sanato e Lassiter avr\u00e0 il suo appuntamento con Barbara.\nSpirito di squadra.\nTrama.\n1987: Henry fa un ennesimo test al figlio, dicendo di avergli rubato una cosa e che se non capir\u00e0 cosa non la riavr\u00e0: il bambino capisce che il padre ha requisito il suo fucile a pallini perch\u00e9 ci giocava in cortile nonostante gli fosse proibito ma il padre rifiuta di ridarglielo, sebbene abbia indovinato, per insegnargli che i ladri mentono.\n2008: Dopo l'ultimo di una lunga serie di furti avvenuti in negozi, Shawn capisce che i colpevoli sono donne e che fanno parte di una squadra di pattinaggio locale; Jules si finge una pattinatrice professionista di nome Maniac ed indaga sotto copertura ricadendo nei suoi soliti eccessi.\nDalle indagini emerge che le colpevoli non erano affatto intenzionate a rubare la merce dei negozi, bens\u00ec copiavano dai file i documenti delle carte di credito degli acquirenti della settimana per carpirne i codici bancari.\nRisolto il caso Shawn riesce ad ottenere da Jules una sorta di appuntamento di pattinaggio a coppie come ringraziamento per il suo aiuto.\nOstaggi.\nTrama.\n2008: Durante un prelievo in banca avviene una rapina e le persone all'interno della struttura vengono prese in ostaggio dai rapinatori; tra di esse c'\u00e8 anche Gus.\nImmediatamente la situazione diviene tanto drastica da richiedere l'intervento della SWAT e del suo espertissimo comandante Cameron Lutz.\nShawn, preoccupato per l'amico, non riesce a pensare in maniera lucida e quindi viene allontanato dalla scena; in pi\u00f9 scopre che Jules e Lutz escono assieme, il che provoca la sua gelosia. Il \"sensitivo\" con uno stratagemma riesce a sostituirsi all'uomo della SWAT incaricato di consegnare i viveri agli ostaggi e quindi ad entrare all'interno della banca; qui scopre che il sequestratore, Phil, non \u00e8 affatto un ladro e si trova in quella situazione perch\u00e9 la moglie \u00e8 stata rapita: gli hanno detto che la uccideranno se lui non porter\u00e0 loro i diamanti racchiusi nel caveau della banca ma la cosa \u00e8 degenerata e ora lui \u00e8 bloccato.\nShawn gli promette che l'aiuter\u00e0 e si fa rilasciare per andare a cercare la donna sequestrata, spalleggiato da Lassiter e Jules, con cui ha pi\u00f9 di un battibecco di gelosia dovuto alla relazione con lo SWAT.\nI tre ritrovano la moglie dell'uomo e a capire che la mente del progetto, l'uomo che ha manipolato Phil, \u00e8 in realt\u00e0 il direttore della banca che vuole approfittare della confusione per appropriarsi dei diamanti, favorito dal fatto che Lutz stia per usare i fumogeni; fortunatamente i piani dell'uomo vengono sventati e Phil scagionato.\nQuella sera Jules si reca alla Psych per ridare a Gus le scarpe lasciate alla banca durante la rapina, qui trova solo Shawn dato che Gus sta dormendo, la ragazza ammette che l'appuntamento di quella sera con Lutz \u00e8 saltato (Shawn ha convinto con uno stratagemma l'uomo a fare ricerche nelle fogne per ore) ma che probabilmente lo vedr\u00e0 ancora. Prima che se ne vada Shawn le offre un panino ed una passeggiata sul lungomare e, dalla pronta risposta positiva di lei, s'intuisce che sperava in quella proposta.\nLiberate Babbo Natale.\nTrama.\n1987: A Natale Henry costringe Shawn a indovinare i movimenti fatti la sera prima in salotto da Babbo Natale prima di lasciargli scartare i regali.\n2008: Per Natale la sorella di Gus, Joy, ritorna in citt\u00e0. Quello che la famiglia di lei ignora tuttavia \u00e8 che tra lei e Shawn ci sia stata una relazione non conclusa del tutto. Nel frattempo Psych riceve un ingaggio da una bambina che li supplica di liberare Babbo Natale di prigione: l'uomo che viene rilasciato grazie ai due \u00e8 un attore che lavora ai grandi magazzini ed \u00e8 anche il padre della bambina, oltre che un noto truffatore.\nDue giorni dopo la sua scarcerazione il suo socio di truffe viene trovato morto e su di lui ricadono i sospetti; nonostante il rancore l'uomo supplica Shawn e Gus di scagionarlo per impedire che la sua bambina finisca affidata ai servizi sociali. Nel frattempo emerge il segreto di Joy e Shawn ma, dopo varie tensioni e litigi, tutto ci\u00f2 serve ad aumentare il legame tra la famiglia Guster e il \"sensitivo\"; anche \"Babbo Natale\" viene scagionato dalle accuse quando si scopre che il vero colpevole \u00e8 un suo secondo socio in affari che aveva fatto perdere le sue tracce.\nMistero nell'oceano.\nTrama.\n1987: Shawn e Gus durante una gita di classe si allontanano dal gruppo per andare a cavalcare un delfino come da loro programmato per mesi, tuttavia Henry che aveva scoperto il piano del figlio e si era finto malato per dargli una falsa speranza di riuscita li ferma e li riconduce al gruppo, dicendogli di impegnarsi di pi\u00f9 la prossima volta.\n2008: Gus porta Shawn al funerale di Shabby, un leone marino che aveva commosso la stampa l'anno precedente e che \u00e8 stato trovato morto arenato sulla riva. Il \"sensitivo\" tuttavia osservandolo capisce che l'animale \u00e8 stato assassinato quindi i due comunicano la loro scoperta a April, una giovane biologa marina convinta anch'essa del fatto; con il suo aiuto si introducono di nascosto nell'acquario, dove Shawn cercando di realizzare a distanza di anni il suo sogno di cavalcare un delfino scopre casualmente che Shabby era collegato a un GPS.\nRintracciando il segnale Shawn scopre che Shabby \u00e8 stato accidentalmente ucciso da due contrabbandieri che l'avevano scambiato per un sub e sospettavano avesse scoperto le loro attivit\u00e0. Il \"sensitivo\" contribuisce dunque all'arresto dei due.\nIndagine al buio.\nTrama.\n1987: Henry sottopone il figlio ad un esperimento di deprivazione sensoriale per addestrare le sue percezioni a funzionare anche se privo della vista. Il bambino supera perfettamente il test.\n2008: Lassiter arresta un potente signore del crimine locale, ma sfortunatamente l'FBI lo vuole nel programma protezione testimoni; nonostante le proteste questi hanno le autorizzazioni per prenderlo in consegna. La situazione si fa grave quando Lassiter viene trovato nelle celle con in mano la pistola ed il cadavere dell'uomo ai piedi. L'agente viene immediatamente accusato e sospeso dal servizio.\nL'ispettore capo finisce alla deriva: inizia a bere, si deprime sempre di pi\u00f9 e guarda tutto il giorno vecchie serie televisive indossando dei mocassini e una camicia di Shawn.\nShawn e Gus non volendo credere alla colpevolezza dell'uomo decidono di aiutarlo ad indagare privatamente, scoprendo che l'assassino \u00e8 un agente del dipartimento, ora assegnato come nuovo partner di Jules, che si trovava sul libro paga del criminale. Temeva che la sua testimonianza in tribunale l'avrebbe smascherato per cui l'uccise prima che il programma protezione testimoni lo facesse sparire, incastrando Lassiter per l'omicidio. Il temporeggiamento di Shawn da tempo a Lassiter e alla polizia di arrestarlo.\nCaccia al piromane.\nTrama.\n1987: Shawn decide che vuole diventare un pompiere dopo averne sentito parlare uno a scuola ma Henry glielo impedisce dicendogli che la sua carriera sar\u00e0 esclusivamente nella polizia.\n2008: Dopo lo scoppio di un incendio in una vecchia abitazione, Psych si trova ad indagare dietro all'insistenza di una giovane recluta dei pompieri convinta che si sia trattato di incendio doloso; durante le indagini per\u00f2 emerge qualcosa di molto pi\u00f9 oscuro, un cadavere carbonizzato nascosto tra le pareti. Parte cos\u00ec una sfrenata caccia all'inafferrabile piromane.\nInizialmente Shawn sospetta del capo dei pompieri, che si mostra subito contrario alle indagini. In un secondo incendio l'uomo viene ucciso ed allora la realt\u00e0 viene rivelata, il vero colpevole \u00e8 il direttore immobiliare Harvey Johnson: anni prima era stato un pompiere e aveva visto morire due colleghi, quindi cerc\u00f2 e uccise i colpevoli dell'incendio e li mur\u00f2 all'interno degli edifici da lui supervisionati dopo averli carbonizzati. Non riuscendo a convivere con la paura di essere scoperto, inizi\u00f2 ad appiccare fuoco agli edifici per far sparire le prove e quando il capo dei pompieri lo scopr\u00ec egli involontariamente lo uccise.\nAlla fine dell'episodio Gus si arruola come pompiere volontario.\nIl giocatore scomparso.\nTrama.\n1987: Shawn, dopo aver assistito ad una partita di football dei Thunderbirds, riceve la palla della partita da Sam Wislow, giocatore da lui venerato e a cui da anche dei consigli su come non venire intercettato.\n2008: Dopo il ritrovamento di un piede putrefatto Psych \u00e8 chiamata ad indagare per scoprirne il proprietario che Shawn e Gus scoprono in breve trattarsi di un giocatore di football dei Thunderbirds, ora allenata da Sam Winslow. Per indagare e sfruttare il fascino dell'uniforme su Jules Shawn decide di entrare nella squadra sotto copertura come nuovo kicker.\nDopo che il corpo del giocatore viene ritrovato si sospetta si sia trattato di un omicidio; la verit\u00e0 \u00e8 ben diversa, infatti l'uomo \u00e8 morto in un incidente durante una gara di Quad coi compagni che, preoccupati per le conseguenze se si fosse venuto a sapere, ne hanno occultato al cadavere. Shawn riesce a risolvere il caso e a riaccendere nel cuore del suo eroe la passione che stava perdendo verso lo sport e corona finalmente il sogno di tutta una vita: porta fuori dal tunnel l'intera squadra dei Thunderbirds.\nLe bugie hanno le gambe corte.\nTrama.\n1987: Shawn viene sospeso da scuola e non lo dice al padre che, per\u00f2, lo sorprende a casa; per giustificarsi il bambino gli racconta una storia inventata ma Henry capisce che si tratta di una bugia e l'ammonisce: se continua a mentire un giorno non gli creder\u00e0 pi\u00f9 nessuno.\n2008: Al dipartimento di polizia viene portato Ryan Baysworth, bugiardo compulsivo noto per le sue false soffiate alla polizia. L'uomo \u00e8 accusato dell'omicidio del suo portiere ma si dichiara innocente, sostenendo che in realt\u00e0 sono stati due killer che ha incontrato in un bar ma non viene per\u00f2 creduto da nessuno, eccetto Shawn.\nIl \"sensitivo\" si mette subito ad indagare sul caso e per farlo paga la cauzione di Ryan coi soldi del fondo dell'agenzia. Paradossalmente scopre che Ryan ha detto la verit\u00e0 su ogni cosa, il portiere \u00e8 infatti stato ucciso al posto suo da due killer di cui aveva sentito il piano segreto di uccidere Tom, un ragazzo in ospedale con l'amnesia che quattro giorni prima li aveva scoperti mentre uccidevano un avvocato.\nShawn e Gus prelevano l'uomo dall'ospedale ed iniziano una fuga disperata per le strade di Santa Barbara inseguiti dagli assassini; il loro temporeggiamento permette alla polizia di prendere i pericolosi killer. Dopo l'avventura Ryan decide di smettere di mentire, anche se il controverso finale fa dedurre che stesse mentendo.\nIl fantasma del campeggio.\nTrama.\n1988: Finito il campeggio Shawn torna a casa offeso perch\u00e9 alla gara di Pi\u00f1ata Gus ha partecipato assieme ad un altro bambino, Jason Cunningham, piuttosto che con lui.\n2008: Jason assume Shawn e Gus per indagare sulla scomparsa di Annie, una delle animatrici con cui sta lavorando per riaprire il campeggio della loro infanzia; giunti sul posto succedono cose strane e lo stesso Jason si composta come un pazzo. Quando viene rinvenuto il pigiama insanguinato di Annie Shawn spaventato chiama Jules. La cosa tuttavia viene risolta in breve e si scopre che gli animatori del campeggio si stavano solo prendendo gioco di loro per testare il loro nuovo parco a tema \"delitti al campeggio\".\nNel frattempo Lassiter ha un appuntamento con l'ex moglie, l'uomo pensa sia l'occasione a lungo attesa di tornare insieme alla donna ma lei vuole solo fargli firmare le carte per il divorzio. L'ispettore capo \u00e8 scosso ma decide di accontentarla e di lasciarsi finalmente alle spalle il passato con Victoria, la quale gli dice che nonostante il divorzio non smetter\u00e0 mai completamente di amarlo.\nI protagonisti intanto sono rimasti intrappolati al campeggio da una bufera che ha chiuso le strade; \u00e8 solo allora che un vero pazzo inizia ad ucciderli, a partire da Annie e Billy, per arrivare perfino a ferire Jason. Il colpevole \u00e8 Clive, un altro animatore, il cui padre rimase ucciso in un incidente al campeggio; Shawn e Gus riescono a distrarlo mentre Jules lo disarma.\nJason non \u00e8 in pericolo di vita e il campeggio riaprir\u00e0 comunque, seppur con qualche ritardo. Nel finale Gus, memore della gara di Pi\u00f1ata, chiede perdono a Shawn per non averla fatta con lui.\nIndovina indovinello.\nTrama.\n2008: Shawn flirta con una cameriera ad un bar riuscendo ad ammagliarla, Gus tuttavia lo rimprovera che dovrebbe essere pi\u00f9 serio in certe cose e che non pu\u00f2 certo correre dietro alle cameriere per tutta la vita, in tutta risposta Shawn chiama Abigail e le chiede un appuntamento per concludere quello che hanno lasciato in sospeso alla rimpatriata.\nIntanto al Dipartimento di Polizia di Santa Barbara il capo Vick riceve una lettera da Mr. Yang il pi\u00f9 temuto serial killer della citt\u00e0, gi\u00e0 resosi colpevole di otto omicidi senza che la polizia abbia la bench\u00e9 minima idea della sua identit\u00e0. Lo psicopatico vuole lanciare una sfida a Shawn e lascia per lui un biglietto con un indovinello, risolto l'indovinello Shawn, Gus, Lassiter, Jules e lo psicologo esperto di Mr. Yang Mary Lightly tornano al bar dove i due mangiavano quella mattina scoprendo che la cameriera \u00e8 nelle mani del killer.\nRisolto il secondo indovinello trovato sul posto il gruppo torna alla centrale e li trovano il terzo enigma di Mr. Yang, che li conduce fino ad una stazione ferroviaria dove salgono a bordo di un treno e trovano un fascicolo con un altro indovinello, la pista li porta fino al molo dove c'\u00e8 un cellulare che squilla ininterrotto, il ragazzo si rende conto che il cellulare ha iniziato a squillare solo quando sono arrivati e quindi Mr. Yang sta chiamando da un luogo vicino, tale luogo \u00e8 la Psych.\nArrivati in agenzia scoprono che il pazzo \u00e8 gi\u00e0 andato via e gli ha lasciato un quinto indovinello. Shawn infuriato dice che non vuole pi\u00f9 stare al gioco, ammette che Yang \u00e8 migliore di lui e fa una sfuriata a tutti, compresa Jules, la quale cercava di convincerlo a non mollare il caso, uscendo la ragazza si dice estremamente delusa di lui.\nSolo quando \u00e8 rimasto solo con Gus il \"sensitivo\" ammette che stava bluffando solo per poter indagare fuori dal ramo d'azione di Yang. Sfortunatamente per lui la sua idea era gi\u00e0 stata prevista dal geniale nemico che fa trovare la cameriera ai poliziotti e rapisce Madeleine Spencer.\nCol nuovo ostaggio Mr. Yang costringe Shawn a recarsi scortato dalla polizia fino ad un vecchio drive-in seguendo un sesto indovinello. Qui trova la madre intrappolata in un'auto con una bomba ed il killer (che si rivela essere una donna) in un'altra auto, essa gli dice che in lui ha trovato finalmente il suo Yin (degno nemico) e che scriver\u00e0 un libro su di loro, offrendogli di scrivere la prefazione inoltre lo ammonisce che quella \u00e8 solo \"la fine dell'inizio\" e gli permette di liberare la madre facendosi arrestare e congedandosi con la raccomandazione di pensarla durante il suo appuntamento; da l\u00ec Shawn capisce che Mr. Yang \u00e8 stata ad osservarlo per tutta l'indagine.\nShawn invita Abigail al autocinema e mentre compra i popcorn trova Jules, che \u00e8 li per parlargli, i due si scusano vicendevolmente per la sfuriata ed in seguito lei gli rivela i suoi sentimenti e gli chiede di uscire; a quel punto Shawn \u00e8 costretto a rivelarle che Abigail \u00e8 fuori ad aspettarlo, la ragazza capisce di essere arrivata troppo tardi, gli lascia un bacio e se ne va.\nShawn \u00e8 combattuto ma decide di tornare da Abigail e, dopo tredici anni concludere il loro appuntamento."}
{"id": "2620551", "revid": "1543377", "url": "https://it.wikipedia.org/wiki?curid=2620551", "title": "Dipartimento di El Cuy", "text": "El Cuy \u00e8 un dipartimento argentino, situato nella parte occidentale della provincia di R\u00edo Negro, con capoluogo El Cuy.\nEsso confina a nord con il dipartimento di General Roca, a est con i dipartimenti di Avellaneda e Nueve de Julio, a sud con quelli di Veinticinco de Mayo e Pilcaniyeu; e ad ovest con la provincia di Neuqu\u00e9n.\nSecondo il censimento del 2001, su un territorio di 22.475\u00a0km\u00b2, la popolazione ammontava a 4.252 abitanti, con un aumento demografico del 21,97% rispetto al censimento del 1991.\nIl dipartimento, nel 2001, \u00e8 composto da 6 \"comisiones de fomento\":"}
{"id": "2620553", "revid": "125486014", "url": "https://it.wikipedia.org/wiki?curid=2620553", "title": "Georgie", "text": " \u00e8 un manga del 1982 di Yumiko Igarashi ambientato nel XIX secolo tra l'Australia e l'Inghilterra, che racconta le avventure di una ragazza alla ricerca delle proprie origini.\nIn Italia \u00e8 stato pubblicato in tre edizioni, la prima sul settimanale \"Candy Tv Junior\" negli anni ottanta edita da Fratelli Fabbri, con tavole ribaltate, colorate e censurate la cui pubblicazione si interruppe prima dalla fine della storia; la seconda edita dalla Star Comics dal 1994 al 1995 e, come molti manga del periodo, le tavole sono ribaltate e con una foliazione diversa rispetto ai volumi originali; una terza in quattro volumi con sovraccoperta \u00e8 stata edita nel 2009 dalla Magic Press con il senso di lettura originale e molte tavole a colori. Inoltre il Gruppo Fabbri Editori ha pubblicato due romanzi su Lady Georgie: \"Il romanzo di Georgie\" e \"Il 2\u00ba romanzo di Georgie\".\nIl grande successo del manga ha portato alla produzione di una serie anime in 45 episodi trasmessa in Giappone nel 1983. In Italia la serie ha esordito il 17 settembre 1984 su Italia 1, con una programmazione a giorni alterni (ogni marted\u00ec, gioved\u00ec e sabato) nella fascia preserale (ad eccezione della prima settimana, quando \u00e8 stato proposto da luned\u00ec a sabato). La sigla italiana \"Georgie\", iniziale e finale, \u00e8 cantata da Cristina D'Avena, la musica e l'arrangiamento sono di Alberto Baldan Bembo e di Vlaber (pseudonimo di Vladimiro Albera), e il testo \u00e8 di Alessandra Valeri Manera.\nDal 14 giugno 2021 la serie \u00e8 stata trasmessa su Italia 1 per la prima volta in versione rimasterizzata.\nNel 2016 in Italia \u00e8 stata realizzata una versione teatrale musicale dal titolo \u201c\"Georgie il Musical\"\"\u201d,\" andata in scena al Teatro Sistina di Roma nel Maggio 2018 ed in Tour in tutta Italia.\nTrama.\nLa serie \u00e8 ambientata a met\u00e0 del XIX secolo, quando l'Australia era ancora una colonia penale dell'Inghilterra. Una sera, durante un terribile temporale, il signor Eric Buttman, un agricoltore che vive vicino a Sydney, mentre \u00e8 nel bosco con i suoi figli Abel e Arthur soccorre una donna che ha le gambe schiacciate da un albero caduto a causa di un fulmine. La donna, Sophie, gli affida la figlia Georgie, ancora in fasce, e gli consegna un braccialetto come ricordo, raccontando all'uomo che era fuggita dal vicino campo di prigionia, dove era stata deportata dall'Inghilterra insieme al marito.\nEric decide di prendere con s\u00e9 la bambina e portarla a casa. La moglie Mary per\u00f2 fa molta fatica ad accettarla, sia per le sue origini oscure, essendo i veri genitori due deportati, sia per il timore che, crescendo, la ragazza possa far diventare rivali i due figli, Abel ed Arthur.\nLa famiglia Buttman decide di non far sapere a Georgie che \u00e8 una figlia adottiva, cos\u00ec la bambina cresce felice e spensierata insieme a quelli che crede essere i suoi fratelli di sangue. Nell'anime, Eric Buttman muore a causa di un'emorragia interna allo stomaco causata dal salvataggio di Georgie da un incidente con la canoa su un fiume, lasciando Mary sola ad occuparsi della famiglia. In seguito a questo evento la donna diventa ancora pi\u00f9 amareggiata dalla presenza di Georgie, che, in fondo al cuore, ritiene responsabile della morte del marito, e cos\u00ec il loro rapporto diventa sempre pi\u00f9 difficile. Abel ed Arthur, al contrario, sono molto affezionati alla sorellina e fanno di tutto per proteggerla. Ci\u00f2 non fa che accrescere i timori della madre, che tenta di ostacolare il loro rapporto con Georgie.\nPassano gli anni e i tre fratelli diventano adolescenti. Abel e Arthur, sapendo di non avere legami di sangue con Georgie, col passare del tempo si innamorano entrambi di lei. La ragazza, invece, non conoscendo la verit\u00e0, li vede solo come due fratelli maggiori.\nAbel, il fratello pi\u00f9 grande, non riuscendo a soffocare il suo sentimento, ad un certo punto decide di allontanarsi dalla famiglia, imbarcandosi come marinaio, ma non riuscendo a dimenticarla, dopo un anno e mezzo ritorna a casa, intenzionato a confessarle il suo amore. Questo proposito lo condurr\u00e0 ad un aspro litigio con il fratello minore Arthur, che, pur altrettanto innamorato, \u00e8 per\u00f2 timoroso di rattristarla se le rivelasse che i Buttman non sono la sua vera famiglia. Scoperti dalla madre mentre si picchiano, lei gli rivela che i veri genitori di Georgie erano dei deportati, dettaglio che loro non conoscevano e che in un primo momento li lascia sconvolti, ma che poi considerano irrilevante.\nNel frattempo Georgie incontra Lowell J. Gray, il nipote del Governatore di Sydney, e ben presto i due si innamorano. La notte prima della partenza di Lowell per l'Inghilterra i due si promettono di rivedersi quando lui sar\u00e0 ritornato dopo sei mesi. La signora Buttman per\u00f2 scopre che Georgie ha visto l'amato e, disperata per la difficile situazione familiare che si \u00e8 creata, sfoga su Georgie tutto il suo rancore represso: non solo l'accusa di aver messo Abel ed Arthur l'uno contro l'altro, ma la caccia di casa rivelandole con aggressivit\u00e0 che \u00e8 la figlia di un deportato. Georgie, sconvolta dalla rivelazione, scappa dalla casa sotto la pioggia senza sapere dove andare e scivola sulla riva di un fiume in piena, cadendoci dentro e rischiando di annegare. Arthur le corre dietro e si tuffa per salvarla, per poi portarla a casa dello zio Kevin, un contadino che \u00e8 un amico di famiglia e che conosce tutta la storia.\nMary Buttman prova immediatamente un forte senso di colpa per quanto accaduto, avendo capito che in realt\u00e0 \u00e8 stata lei stessa a distruggere la sua famiglia a causa del suo rancore. Quando Georgie si risveglia vuol conoscere tutta la verit\u00e0 e Kevin le racconta tutto, dicendole che per\u00f2 nessuno ha mai scoperto l'identit\u00e0 dei suoi genitori, nonostante le ricerche fatte. Georgie si sente quindi sola e abbandonata, ma Abel e Arthur le dicono che non l'abbandoneranno mai. Arthur fa ritorno a casa dalla madre da solo, mentre Abel si trattiene ancora un po' con Georgie per dirle che la ama e la vuole sposare, ignaro per\u00f2 che lei ami Lowell, cosa di cui Arthur invece \u00e8 al corrente. Il giorno dopo Georgie decide di lasciare l'Australia per andare in Inghilterra, sia per rivedere Lowell sia per cercare di scoprire le sue vere origini, sperando che il braccialetto possa esserle d'aiuto.\nNon appena Abel e Arthur lo vengono a sapere, corrono al porto sperando di fermarla e riportarla indietro, ma la nave \u00e8 gi\u00e0 partita, per cui Abel decide di prenderne un'altra, mentre Arthur ritorna a casa perch\u00e9 non se la sente di abbandonare la madre. Tuttavia quando la raggiunge la vede morire a letto di crepacuore per aver perso i suoi figli. A questo punto, dopo il funerale, Arthur decide di partire anche lui per l'Inghilterra perch\u00e9 vuole far sapere ai fratelli che la madre \u00e8 morta.\nA Londra Georgie ritrova Lowell e tra i due nasce un intenso ma travagliato rapporto: Lowell infatti, anche se in realt\u00e0 ama Georgie, \u00e8 ufficialmente fidanzato con Elisa, nipote del Duca Dangering, e per infrangere questo legame deciso dalla famiglia dovrebbe rinunciare ai diritti di nobile. Dopo la fuga di Lowell con Georgie da Londra, i due devono per\u00f2 separarsi perch\u00e9 Lowell si \u00e8 ammalato di tubercolosi ma per sopravvivere ha bisogno di un'operazione costosa, cosa che n\u00e9 lui n\u00e9 Georgie possono permettersi, per cui Georgie, pur di salvargli la vita, rinuncia al suo amore e lo riporta da Elisa, che potr\u00e0 farlo curare.\nNel frattempo Georgie riesce a scoprire che il suo vero padre \u00e8 il Conte Fritz Gerald. Costui, accusato ingiustamente dal Duca Dangering di aver tentato di assassinare la regina Vittoria, fu condannato all'ergastolo e poi fu deportato in un campo di lavori forzati nella colonia penale australiana, dove rest\u00f2 per 12 anni prima di beneficiare di un'amnistia. A dimostrare la sua innocenza \u00e8 fondamentale il contributo di Arthur. Il ragazzo infatti, mentre era sulla nave per arrivare a Londra, ha scoperto un contrabbando di oro del Duca Dangering e di suo figlio Arwin, cos\u00ec \u00e8 stato catturato e imprigionato da loro per impedirgli di aprire bocca, e durante la prigionia Arwin gli confida che fu in realt\u00e0 Dangering stesso ad aver tentato di assassinare la regina. In prigione Arthur viene abusato e drogato, cadendo in uno stato di depressione e dipendenza.\nFinale del manga.\nPer salvare Arthur, Abel decide di sostituirsi a lui nelle prigioni dei Dangering, per guadagnare tempo. Purtroppo, durante la fuga, Arthur \u00e8 preso da una forte crisi di astinenza dalle droghe e cade nel Tamigi, sotto gli occhi increduli dei suoi salvatori. Abel, scoperto da Arwin, finisce per ucciderlo accidentalmente e, per questo crimine, viene condannato alla fucilazione. Il Conte Gerald si attiva subito per liberare il ragazzo, mentre Georgie, aiutata da Maria, decide di visitare Abel. In cella, Georgie e Abel lasciano liberi i loro sentimenti e Georgie rimane incinta. Poich\u00e9 i testimoni del Conte Gerald arrivano in ritardo, Abel decide di non morire invano e rivela le losche trame di Dangering, il quale, adirato, afferra un fucile e lo colpisce. Abel cade tra le braccia di Georgie, che fa appena in tempo a fargli sapere che il loro incontro d'amore l'ha lasciata incinta di suo figlio. Abel muore subito dopo.\nAnni dopo, Georgie, ormai diventata madre, decide di ritornare in Australia. Il bimbo \u00e8 identico ad Abel e pertanto viene chiamato Abel Jr. Al ritorno in Australia, Georgie vede davanti a s\u00e9 Arthur e, con sua sorpresa, il ragazzo rivela di essere stato trovato da una nave diretta in Australia e, tornato a casa, lo zio Kevin lo ha liberato dalla dipendenza. Georgie, il piccolo Abel Jr e Arthur si allontanano cos\u00ec insieme nello sconfinato paesaggio australiano.\nFinale dell'anime.\nL'anime ha una conclusione diversa, pi\u00f9 rapida ma soprattutto meno drammatica, visto che Abel non muore. Subito dopo che Georgie e il suo vero padre si incontrano e si conoscono, riescono a liberare Arthur grazie all'aiuto di Abel e di Maria Dangering, la fidanzata di Arthur e sorella minore di Arwin, il quale muore cadendo da un cavallo mentre tenta di fermare l'evasione. Dopo che il casato dei Gerald \u00e8 stato riabilitato, Georgie rinuncia per sempre a Lowell, che rivede un'ultima volta a fianco di Elisa ad un ballo. Anche Arthur, pur provando riconoscenza per Maria, non si lega a lei. Georgie, Abel e Arthur decidono di tornare in Australia per ritornare a vivere nei luoghi in cui sono cresciuti.\nPersonaggi.\nGeorgie Gerald: \u00e8 la figlia adottiva dei coniugi Buttman, e quindi sorella adottiva di Abel e Arthur (ha tre anni meno di Abel e due meno di Arthur). All'inizio non sa di essere la figlia di un deportato, il Conte Fritz Gerald, e di sua moglie Sophie, ma quando viene a saperlo decide di fingersi un maschio, Joe Buttman, per imbarcarsi e andare a Londra a cercarlo. Arrivata l\u00e0, alla fine della serie riesce a trovarlo, ma poi desidera tornare in Australia per vivere nei luoghi in cui \u00e8 cresciuta insieme ai fratelli. Ci\u00f2 che la contraddistingue \u00e8 un braccialetto che porta al polso fin da bambina, un braccialetto con lo stemma del casato dei Gerald, che l'avrebbe potuta aiutare a ritrovare la sua famiglia. \u00c8 una sognatrice, ama Lowell, ma rinuncia a lui quando si rende conto che solo Elisa dispone dei soldi per farlo guarire.\nAbel Buttman: \u00e8 il fratello maggiore di Arthur e anche il fratello maggiore (adottivo) di Georgie. \u00c8 innamorato di lei fin da ragazzo, e quando si rende conto di amarla si imbarca per raggiungerla in Inghilterra, dove lei si \u00e8 recata per scoprire le proprie origini e anche per ritrovare Lowell. Al contrario di suo fratello, che vuole solo la felicit\u00e0 di Georgie, egli farebbe di tutto per averla: ha un carattere forte e deciso, e a volte diventa anche violento.\nArthur Buttman: \u00e8 il fratello minore di Abel (ha un anno in meno) e anche il secondo fratello maggiore (adottivo) di Georgie. Al contrario di Abel \u00e8 calmo e dolce. Anch'egli si innamora di Georgie, ma non glielo rivela per non farle scoprire che non \u00e8 figlia dei Buttman. Parte per l'Inghilterra per ritrovare i fratelli, ma \u00e8 catturato e imprigionato dal Duca Dangering. Durante la prigionia \u00e8 conosciuto sotto il falso nome di Cain. Alla fine i fratelli riescono a salvarlo.\nLowell J. Gray: nipote del Governatore di Sydney, inizia a provare qualcosa per Georgie quando si reca in Australia per l'inaugurazione della ferrovia. \u00c8 gi\u00e0 ufficialmente fidanzato con Elisa Dangering, che \u00e8 una ragazza molto gelosa. Ad un certo punto si ammala di tubercolosi, perci\u00f2 Georgie \u00e8 costretta a lasciarlo e portarlo da Elisa.\nDuca Dangering: \u00e8 il cattivo della serie. Padre di Arwin e Maria, nonch\u00e9 zio di Elisa, mette sempre i bastoni fra le ruote a tutti coloro che si oppongono al matrimonio della nipote con Lowell, visto che tale matrimonio gli farebbe assumere molto pi\u00f9 potere. A Londra cattura Arthur e lo imprigiona perch\u00e9 quest'ultimo sulla nave ha scoperto un suo contrabbando di oro. Mentre \u00e8 imprigionato viene a sapere anche che \u00e8 lui il vero attentatore alla vita della regina Vittoria, e che, dopo che l'assassinio \u00e8 fallito, ha accusato ingiustamente il Conte Fritz Gerald, padre biologico di Georgie, che poi fu deportato in Australia.\nElisa Dangering: nipote di Dangering e fidanzata ufficiale di Lowell per una scelta della famiglia, \u00e8 molto gelosa di lui, ha un carattere altezzoso, capriccioso e antipatico. All'inizio, Lowell per lei \u00e8 come un capriccio, ma quando lui si ammala di tubercolosi, capisce che lei lo ama veramente.\nZio Kevin: il vicino di casa dei Buttman, \u00e8 un uomo saggio e risoluto che d\u00e0 loro molti consigli, e i ragazzi lo considerano al pari di un vero zio. Ha un cane, Junior, che \u00e8 molto amico di Georgie, al punto che si far\u00e0 portare da lei in Inghilterra. Per chiamarlo bisogna dire \"Barone William Adams Junior!\".\nArwin Dangering: il perfido figlio di Dangering, che non fa altro che torturare e seviziare Arthur durante la sua prigionia. Muore cadendo da un cavallo mentre insegue la carrozza con cui Arthur sta scappando.\nMaria Dangering: figlia del Duca e sorella minore di Arwin, che ama Arthur, conosciuto col falso nome di Cain, e lo considera suo fidanzato. Aiuta Abel e Georgie a liberarlo perch\u00e9 capisce che sarebbe morto se fosse rimasto imprigionato. Arthur \u00e8 riconoscente del suo amore, ma nonostante questo non le corrisponde.\nMary Buttman: madre adottiva di Georgie e madre biologica dei suoi fratelli. Non vede di buon occhio la figlia adottiva per paura che questa, in quanto figlia di un deportato, possa essere fonte di guai per la famiglia e, soprattutto, per paura che i figli, crescendo, si innamorino di lei, finendo per mettersi l'uno contro l'altro. Quando le sue paure si concretizzano, il rancore la spinge a rivelare a Georgie che in realt\u00e0 \u00e8 figlia di un deportato, ma quando viene a sapere che lei, a causa della rivelazione, ha deciso di partire per l'Inghilterra, per il senso di colpa muore di crepacuore.\nEric Buttman: marito di Mary e padre biologico di Abel e Arthur. Appare solo nei primi quattro episodi perch\u00e9 muore per un colpo allo stomaco preso con una canoa mentre cerca di fermarla mentre viene portata via con Georgie da un fiume. \u00c8 un uomo gentile e forte, ed \u00e8 lui ad aver trovato Georgie in braccio alla madre morente e ad averla accolta in casa.\nConte Fritz Gerald: il padre biologico di Georgie, deportato in Australia con la moglie per essere stato accusato ingiustamente dal Duca Dangering di aver tentato di assassinare la regina Vittoria, piano architettato in realt\u00e0 da Dangering stesso. Quando viene a sapere che Georgie si trova a Londra inizia a cercarla e la trova nel 44\u00b0 e penultimo episodio.\nSophie Gerald: la madre biologica di Georgie, moglie del Conte Fritz Gerald, deportata in Australia insieme a lui. Appartiene a lei il braccialetto che Georgie porta con s\u00e9 fin da bambina. Compare solo in un flashback.\nDottor Skiffens Gerald: fratello del Conte Fritz Gerald, quindi zio di Georgie, che si reca in Australia su richiesta di suo fratello per ritrovarla, senza tuttavia riuscirci. La ritrova invece su una nave diretta in Inghilterra, quando nota che il marinaio Joe Buttman, ossia Georgie travestita da maschio, porta al polso il braccialetto che apparteneva alla madre Sophie. Pochi minuti dopo averla riconosciuta muore a causa del veleno presente in una tazza di th\u00e9 che era indirizzata a Georgie, facendo in tempo a dirle solo che suo padre si trova a Londra.\nCatherine Barnes: bambina di 9 anni che insieme al padre sta per fare ritorno in Inghilterra. Incontra Georgie al porto e la scambia per un ragazzo, nel quale riconosce il suo principe azzurro. \u00c8 romantica, sognatrice, sdolcinata, gelosa, ostinata e si innamora di Joe Buttman (Georgie travestita). Quando sulla nave viene scoperto che Georgie \u00e8 una ragazza, lei non si sente ingannata, e anzi, quando sbarcano a Londra chiede ai genitori di ospitarla in casa loro, mentre \u00e8 alla ricerca di Lowell.\nSigla italiana.\nI crediti italiani inseriti nella sigla finale contengono delle discrepanze rispetto a quanto riportato sul disco del brano. Nella titolazione affidata allo Studio Mafera di Roma, \u00e8 riportato che la canzone di \"Georgie\" \u00e8 stata scritta da Alessandra Valeri Manera ed arrangiata dal musicista Augusto Martelli. Nella dicitura del disco \u00e8 invece riportato che il brano \u00e8 stato scritto da Vlaber (nome d'arte di Vladimiro Albera) e musicato da Alberto Baldan Bembo (fratello del noto cantautore Dario Baldan Bembo).\nCensura e tagli.\nA partire dagli anni 90, prevalentemente nelle serie trasmesse da Mediaset furono introdotte alcune censure, probabilmente per venire incontro alle esigenze del pubblico infantile a cui i programmatori ritenevano che gli anime fossero destinati (anche se dal 1984 al 1991 la serie era gi\u00e0 stata trasmessa integralmente e quindi era gi\u00e0 stata vista anche dai bambini), per la mutata legislazione in tema di tv e minori durante la cosiddetta \"fascia protetta\" e per le polemiche legate alla serie da parte di associazioni di genitori. Questo \u00e8 un elenco, non completo, dei tagli effettuati:"}
{"id": "2620557", "revid": "767487", "url": "https://it.wikipedia.org/wiki?curid=2620557", "title": "Dipartimento di General Roca (R\u00edo Negro)", "text": "General Roca \u00e8 un dipartimento argentino, situato nell'estrema parte settentrionale della provincia di R\u00edo Negro, con capoluogo General Roca.\nEsso confina a nord con la provincia di La Pampa, a est con il dipartimento di Avellaneda, a sud con quello di El Cuy e ad ovest con la provincia di Neuqu\u00e9n.\nSecondo il censimento del 2001, su un territorio di 14.655\u00a0km\u00b2, la popolazione ammontava a 281.653 abitanti, con un aumento demografico del 6,45% rispetto al censimento del 1991.\nIl dipartimento, nel 2001, \u00e8 composto da:"}
{"id": "2620561", "revid": "1305772", "url": "https://it.wikipedia.org/wiki?curid=2620561", "title": "Dipartimento di \u00d1orquinc\u00f3", "text": "\u00d1orquinc\u00f3 \u00e8 un dipartimento argentino, situato nella parte sud-occidentale della provincia di R\u00edo Negro, con capoluogo \u00d1orquinc\u00f3.\nEsso confina a nord con il dipartimento di Pilcaniyeu, a nord e ad est con quello di Veinticinco de Mayo, a sud con la provincia di Chubut, e ad ovest con il dipartimento di Bariloche.\nSecondo il censimento del 2001, su un territorio di 8.413\u00a0km\u00b2, la popolazione ammontava a 2.079 abitanti, con un decremento demografico dell'11,76% rispetto al censimento del 1991.\nIl dipartimento, nel 2001, \u00e8 composto da 4 \"comisiones de fomento\":"}
{"id": "2620564", "revid": "1543377", "url": "https://it.wikipedia.org/wiki?curid=2620564", "title": "Dipartimento di Nueve de Julio (R\u00edo Negro)", "text": "Nueve de Julio \u00e8 un dipartimento argentino, situato nella parte centrale della provincia di R\u00edo Negro, con capoluogo Sierra Colorada.\nEsso confina a nord con i dipartimenti di El Cuy e Avellaneda, a est con quello di Valcheta, a sud con la provincia di Chubut e ad ovest con il dipartimento di Veinticinco de Mayo.\nSecondo il censimento del 2001, su un territorio di 25.597\u00a0km\u00b2, la popolazione ammontava a 3.501 abitanti, con un aumento demografico dello 0,78% rispetto al censimento del 1991.\nIl dipartimento, nel 2001, \u00e8 composto da:"}
{"id": "2620565", "revid": "767487", "url": "https://it.wikipedia.org/wiki?curid=2620565", "title": "Dipartimento di Pichi Mahuida", "text": "Pichi Mahuida \u00e8 un dipartimento argentino, situato nella parte nord-orientale della provincia di R\u00edo Negro, con capoluogo R\u00edo Colorado.\nEsso confina a nord con la provincia di La Pampa, a est con quella di Buenos Aires, a sud con il dipartimento di Conesa e ad ovest con quello di Avellaneda.\nSecondo il censimento del 2001, su un territorio di 15.378\u00a0km\u00b2, la popolazione ammontava a 14.026 abitanti, con un aumento demografico del 5,06% rispetto al censimento del 1991.\nIl dipartimento, nel 2001, \u00e8 composto dal comune di R\u00edo Colorado e dalla \"comisi\u00f3n de fomento\" di Pichi Mahuida."}
{"id": "2620566", "revid": "1543377", "url": "https://it.wikipedia.org/wiki?curid=2620566", "title": "Government of India Act 1858", "text": "Il Government of India Act 1858, all'epoca chiamato anche An Act for the Better Government of India (\"Atto per un governo migliore dell'India\"), \u00e8 un atto del parlamento del Regno Unito (21 &amp; 22 Vict. c. 106) approvato il 2 agosto 1858.\nOrigine.\nIn seguito ai moti indiani del 1857 e alla grave rivolta che ne deriv\u00f2 il Primo ministro del Regno Unito, Henry John Temple, III visconte Palmerston, introdusse una proposta per trasferire il controllo dell'India alla Corona, denunciando i gravi difetti del sistema esistente che avevano portato alla rivolta. Lo scopo di questo provvedimento fu quindi la liquidazione della British East India Company, dopo oltre un secolo di governo dell'India britannica con il permesso del parlamento.\nProvvedimenti.\nI principali provvedimenti dell'atto furono:\nGli effetti del \"Government of India Act 1858\" durarono fino al 1947, ovvero l'anno di indipendenza di India e Pakistan."}
{"id": "2620568", "revid": "1543377", "url": "https://it.wikipedia.org/wiki?curid=2620568", "title": "Dipartimento di Pilcaniyeu", "text": "Pilcaniyeu \u00e8 un dipartimento argentino, situato nella parte occidentale della provincia di R\u00edo Negro, con capoluogo Pilcaniyeu.\nEsso confina a nord-ovest con la provincia di Neuqu\u00e9n, a est con i dipartimenti di El Cuy e Veinticinco de Mayo; a sud con il dipartimento di \u00d1orquinc\u00f3 e ad ovest con quello di Bariloche.\nSecondo il censimento del 2001, su un territorio di 10.545\u00a0km\u00b2, la popolazione ammontava a 6.114 abitanti, con un aumento demografico del 23,19% rispetto al censimento del 1991.\nIl dipartimento, nel 2001, \u00e8 composto da:"}
{"id": "2620570", "revid": "110157", "url": "https://it.wikipedia.org/wiki?curid=2620570", "title": "Dipartimento di San Antonio (R\u00edo Negro)", "text": "San Antonio \u00e8 un dipartimento argentino, situato nella parte sud-orientale della provincia di R\u00edo Negro, con capoluogo San Antonio Oeste.\nEsso confina a nord con il dipartimento di Veinticinco de Mayo, a est con quelli di Conesa e Adolfo Alsina e con l'oceano Atlantico; a sud con la provincia di Chubut e ad ovest con il dipartimento di Valcheta.\nSecondo il censimento del 2001, su un territorio di 14.015\u00a0km\u00b2, la popolazione ammontava a 23.972 abitanti, con una diminuzione demografica dell'1,01% rispetto al censimento del 1991.\nIl dipartimento, nel 2001, \u00e8 composto da 2 comuni (\"municipios\"):"}
{"id": "2620573", "revid": "1543377", "url": "https://it.wikipedia.org/wiki?curid=2620573", "title": "Dipartimento di Valcheta", "text": "Valcheta \u00e8 un dipartimento argentino, situato nella parte centro-meridionale della provincia di R\u00edo Negro, con capoluogo Valcheta.\nEsso confina a nord con il dipartimento di Veinticinco de Mayo, a est con quello di San Antonio, a sud con la provincia di Chubut e ad ovest con il dipartimento di Nueve de Julio.\nSecondo il censimento del 2001, su un territorio di 20.457\u00a0km\u00b2, la popolazione ammontava a 4.946 abitanti, con una diminuzione demografica del 2,85% rispetto al censimento del 1991.\nIl dipartimento, nel 2001, \u00e8 composto da:"}
{"id": "2620574", "revid": "486946", "url": "https://it.wikipedia.org/wiki?curid=2620574", "title": "WSC stagione 1982", "text": ""}
{"id": "2620575", "revid": "1537829", "url": "https://it.wikipedia.org/wiki?curid=2620575", "title": "Dipartimento di Veinticinco de Mayo (R\u00edo Negro)", "text": "Veinticinco de Mayo \u00e8 un dipartimento argentino, situato nella parte sud-occidentale della provincia di R\u00edo Negro, con capoluogo Maquinchao.\nEsso confina a nord con il dipartimento di El Cuy, a est con quello di Nueve de Julio, a sud con la provincia di Chubut e ad ovest con i dipartimenti di Pilcaniyeu e \u00d1orquinc\u00f3.\nSecondo il censimento del 2001, su un territorio di 27.106\u00a0km\u00b2, la popolazione ammontava a 13.153 abitanti, con un aumento demografico del 4,08% rispetto al censimento del 1991.\nIl dipartimento, nel 2001, \u00e8 composto da:"}
{"id": "2620580", "revid": "21880", "url": "https://it.wikipedia.org/wiki?curid=2620580", "title": "Dendrobates azureus", "text": ""}
{"id": "2620581", "revid": "872082", "url": "https://it.wikipedia.org/wiki?curid=2620581", "title": "Riserva naturale dell'Alpe della Luna", "text": "La riserva naturale dell'Alpe della Luna \u00e8 un'area naturale protetta situata nei comuni di Badia Tedalda, Pieve Santo Stefano e Sansepolcro, in provincia di Arezzo e che si estende lungo la dorsale appenninica.\nTerritorio.\nLa riserva attraversa i comuni della provincia di Arezzo di Badia Tedalda, Pieve Santo Stefano e Sansepolcro, e digrada a sud-est in direzione della Valtiberina e a nord-est delle Marche."}
{"id": "2620583", "revid": "1573940", "url": "https://it.wikipedia.org/wiki?curid=2620583", "title": "Nazionale di pallavolo maschile della Costa Rica", "text": "La nazionale di pallavolo maschile della Costa Rica \u00e8 una squadra nordamericana composta dai migliori giocatori di pallavolo della Costa Rica ed \u00e8 posta sotto l'egida della Federazione pallavolistica della Costa Rica."}
{"id": "2620587", "revid": "130040", "url": "https://it.wikipedia.org/wiki?curid=2620587", "title": "Hisham I ibn Abd al-Rahman", "text": ""}
{"id": "2620589", "revid": "767487", "url": "https://it.wikipedia.org/wiki?curid=2620589", "title": "Olivier Jaquet", "text": ""}
{"id": "2620591", "revid": "1528507", "url": "https://it.wikipedia.org/wiki?curid=2620591", "title": "Telopeptide C-terminale", "text": "In fisiologia dell'osso, il telopeptide C-terminale (conosciuto con l'acronimo CTX) \u00e8 un telopeptide che pu\u00f2 essere utilizzato come marcatore biologico nel siero per misurare il tasso del turnover osseo. \nIl CTX proveniente dalla degradazione del collagene di tipo I. Questo tipo di collagene costituisce pi\u00f9 del 90% della matrice organica dell\u2019osso. Se l'osso subisce un processo di rimaneggiamento, il collagene viene degradato, liberando piccoli frammenti di natura peptidica, appunto il CTX che viene quindi immesso nel circolo sanguigno. Il loro dosaggio del CTX rappresenta un utile strumento diagnostico per il monitoraggio delle terapie miranti all'inibizione del riassorbimento osseo.\nPu\u00f2 essere utile per aiutare i clinici a determinare la risposta al trattamento chirurgico di un paziente e a valutare il rischio di sviluppare complicazioni durante la guarigione dopo un intervento chirurgico su un paziente. Il test utilizzato per rilevare il marcatore CTX si chiama CrossLaps sierico, ed \u00e8 pi\u00f9 specifico per il riassorbimento osseo rispetto a qualsiasi altro test attualmente disponibile. "}
{"id": "2620592", "revid": "599013", "url": "https://it.wikipedia.org/wiki?curid=2620592", "title": "Michael Flegler", "text": "Palmar\u00e8s.\nIn carriera ha conseguito i seguenti risultati:"}
{"id": "2620595", "revid": "88740", "url": "https://it.wikipedia.org/wiki?curid=2620595", "title": "John C. Woods", "text": " \nBiografia.\nIl 3 dicembre 1929 entr\u00f2 nella United States Navy, in cui rimase per\u00f2 per pochi mesi: dopo aver ricevuto una condanna per assenteismo dalla corte marziale, gi\u00e0 il 23 aprile 1930 una commissione medica gli diagnostic\u00f2 una patologia psichiatrica, fatto che port\u00f2 alla sua esclusione dalla Marina. Successivamente lavor\u00f2 come operaio in un'impresa edile e come commesso in un negozio a Eureka (Kansas) per poi essere riarruolato nell'esercito statunitense. Era sposato con un'infermiera di nome Hazel Woods e non aveva figli. \nQuando nel 1944 l'US Army si mise alla ricerca di militari disponibili a eseguire le condanne a morte inflitte tramite impiccagione, Woods si present\u00f2 come volontario, asserendo falsamente di aver avuto in passato quattro esperienze come \"giustiziere\", due in Texas e due in Oklahoma; in realt\u00e0, entrambi gli Stati avevano adottato da tempo la sedia elettrica, tuttavia Woods venne creduto e inizi\u00f2 cos\u00ec la sua carriera di \"boia\". Nello stesso anno venne promosso sergente capo (Master Sergeant).\nInsieme a Joseph Malta, Woods si occup\u00f2 dell'esecuzione dei dieci principali criminali di guerra tedeschi al termine del processo di Norimberga. La condanna fu eseguita nel carcere della citt\u00e0 nelle prime ore del 16 ottobre 1946. Sia Woods che il suo collega Malta calcolarono male la lunghezza delle corde utilizzate per le impiccagioni, con la conseguenza che molti dei condannati non morirono velocemente per la rottura del collo come previsto, ma per un soffocamento lento e doloroso, senza contare varie ferite subite per via delle dimensioni delle botole troppo piccole. \nWoods mor\u00ec in un incidente a Enewetak, all'et\u00e0 di 39 anni, folgorato dal contatto con una linea elettrica ad alta tensione. Nel corso della sua carriera, durata quindici anni, aveva eseguito la condanna a morte di 347 persone."}
{"id": "2620599", "revid": "110828728", "url": "https://it.wikipedia.org/wiki?curid=2620599", "title": "Riserva naturale dell'Alta Valle del Tevere - Monte Nero", "text": "La riserva naturale dell'Alta Valle del Tevere - Monte Nero \u00e8 un'area naturale protetta della Toscana che comprende vaste porzioni in provincia di Arezzo dell'alto bacino del fiume Tevere. La riserva \u00e8 stata istituita nel 1998 e occupa una superficie di 470,00 ha.\nLa riserva \u00e8 difficilmente accessibile e risulta incontaminata e ricca di biodiversit\u00e0 con una presenza umana molto ridotta."}
{"id": "2620602", "revid": "599013", "url": "https://it.wikipedia.org/wiki?curid=2620602", "title": "Lee Sang-yeop", "text": ""}
{"id": "2620605", "revid": "767487", "url": "https://it.wikipedia.org/wiki?curid=2620605", "title": "La portiera nuda", "text": "La portiera nuda \u00e8 un film del 1976, diretto dal regista Luigi Cozzi.\nTrama.\nLa bellissima Gianna lavora come portinaia/concierge in un palazzo composto da molti appartamenti; durante il lavoro deve guardarsi da \"avance\" e molestie pi\u00f9 o meno insistenti da parte degli inquilini, tutti guidati da una qualche stranezza in materia di sesso."}
{"id": "2620606", "revid": "767487", "url": "https://it.wikipedia.org/wiki?curid=2620606", "title": "Yoon Won-jin", "text": ""}
{"id": "2620608", "revid": "831312", "url": "https://it.wikipedia.org/wiki?curid=2620608", "title": "Marco Arpino", "text": "Nel 1985 partecipa ai Mondiali giovanili di Arnhem e l'anno dopo a quelli di Stoccarda, vincendo la medaglia di bronzo. Negli stessi anni conquista due medaglie di bronzo nella Coppa del Mondo giovani.\nA livello nazionale ha vinto diversi Campionati italiani assoluti di scherma: \u00e8 stato campione italiano individuale nel 1991 ed a squadre dal 1987 al 1991 e nel 1994. In tre edizioni 1993, 1994, 1995 ha conquistato la Coppa del Mondo a squadre e individualmente il bronzo nel 1987. Sempre nel 1987 ha conquistato la Coppa Europa con le Fiamme Oro.\nHa partecipato alle seguenti edizioni dei Giochi olimpici:\nHa partecipato nello stesso periodo alle Universiadi del 1985 a Zagabria (XIV Universiade), del 1991 a Sheffield (XVI Universiade) e del 1993 a Buffalo (XVII Universiade), vincendo una medaglia d'oro, una medaglia d'argento e una medaglia di bronzo.\nDopo aver conseguito all'Universit\u00e0 di Lione Claude Bernard Lyon 1, specializzata nella formazione delle scienze applicate, il Master universitario di II livello in Management delle organizzazioni sportive patrocinato dal Comitato Olimpico Internazionale, nel 2001 inizia a lavorare come dirigente al CONI, ricoprendo diversi incarichi.\n\u00c8 stato segretario generale della Camera di conciliazione ed arbitrato per lo sport sotto la presidenza di Lamberto Cardia, direttore del Dipartimento anti-doping, esperto della WADA e rappresentante al Consiglio d'Europa.\nHa collaborato attivamente per la prevenzione e repressione del doping, anche in seno alla Commissione del Ministero della Salute ed in ambito internazionale (cfr. Operaci\u00f3n Puerto).\n\u00c8 stato Direttore della Scuola dello sport e della Biblioteca sportiva nazionale del CONI, occupandosi in particolare della formazione dei quadri tecnici e dirigenziali, degli atleti delle federazioni sportive, degli enti di promozione sportiva e dei corpi sportivi, anche attraverso l'implementazione del quadro europeo delle qualifiche in ambito sportivo.\nHa insegnato in varie universit\u00e0 italiane ed estere, \u00e8 membro della commissione tecnica dell'Accademia Nazionale di Scherma di Napoli, ente che dal 1861 rilascia la qualifica di maestro di scherma.\nDirige Progetti Speciali del CONI, con la responsabilit\u00e0 per i finanziamenti della Comunit\u00e0 Europea."}
{"id": "2620609", "revid": "599013", "url": "https://it.wikipedia.org/wiki?curid=2620609", "title": "Yannick Sagbo", "text": ""}
{"id": "2620610", "revid": "729019", "url": "https://it.wikipedia.org/wiki?curid=2620610", "title": "Coppa del Mondo di combinata nordica 1990", "text": "La Coppa del Mondo di combinata nordica 1990, settima edizione della manifestazione organizzata dalla Federazione Internazionale Sci, ebbe inizio il 14 dicembre 1989 a Sankt Moritz, in Svizzera, e si concluse il 16 marzo 1990 a Oslo, in Norvegia.\nFurono disputate 9 gare in altrettante localit\u00e0, tutte individuali Gundersen: 8 su trampolino normale, 1 su trampolino lungo.\nL'austriaco Klaus Sulzenbacher si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Trond-Arne Bredesen era il detentore uscente del trofeo.\nRisultati.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2620612", "revid": "767487", "url": "https://it.wikipedia.org/wiki?curid=2620612", "title": "Il prete sposato", "text": "Il prete sposato \u00e8 un film erotico del 1970 diretto da Marco Vicario."}
{"id": "2620614", "revid": "99892437", "url": "https://it.wikipedia.org/wiki?curid=2620614", "title": "Wang Lihong", "text": ""}
{"id": "2620617", "revid": "1573940", "url": "https://it.wikipedia.org/wiki?curid=2620617", "title": "Chiesa di San Michele (Centovalli)", "text": "La chiesa parrocchiale di San Michele \u00e8 un edificio religioso che si trova a Palagnedra, frazione di Centovalli in Canton Ticino.\nStoria.\nLa costruzione viene citata per la prima volta in documenti storici risalenti al 1231; l'aspetto attuale della chiesa \u00e8 frutto dei ripetuti rimaneggiamenti che nel corso degli anni ne hanno mutato l'originaria struttura, da ultimo quello del 1732 in cui venne costruito il coro poligonale ed ampliato l'intero edificio, cambiandone anche l'orientazione. \nDescrizione.\nLa chiesa si presenta con una pianta ad unica navata attorno alla quale si aprono alcune cappelle laterali.\nL\u2019antico coro \u00e8 decorato da affreschi attribuiti ad Antonio da Tradate, pittore attivo nel Locarnese nella seconda met\u00e0 del Quattrocento. "}
{"id": "2620619", "revid": "131358", "url": "https://it.wikipedia.org/wiki?curid=2620619", "title": "Horacio Marcelo Elizondo", "text": ""}
{"id": "2620624", "revid": "599013", "url": "https://it.wikipedia.org/wiki?curid=2620624", "title": "Daniel Grigore", "text": ""}
{"id": "2620628", "revid": "599013", "url": "https://it.wikipedia.org/wiki?curid=2620628", "title": "Florin Lupeic\u0103", "text": "Palmar\u00e8s.\nIn carriera ha conseguito i seguenti risultati:"}
{"id": "2620630", "revid": "131358", "url": "https://it.wikipedia.org/wiki?curid=2620630", "title": "Benito Armando Archundia", "text": ""}
{"id": "2620632", "revid": "433605", "url": "https://it.wikipedia.org/wiki?curid=2620632", "title": "Oxkintok", "text": "Oxkintok \u00e8 un sito archeologico maya situato nello stato messicano dello Yucat\u00e1n, pochi chilometri ad est della citt\u00e0 di Maxcan\u00fa.\nStoria.\nIl nome del sito significa, in lingua maya, \"pietra dei tre soli\". Fu trovata un architrave in pietra datata 475 d.C., risalente al primo periodo classico, mentre la data pi\u00f9 recente trovata su una stele e dell'849 d.C.. Lo stile architettonico di questi edifici corrisponde, per il primo periodo classico, allo stile Pet\u00e9n, e per lo stile tardoclassico allo stile Puuc."}
{"id": "2620633", "revid": "119963646", "url": "https://it.wikipedia.org/wiki?curid=2620633", "title": "Dan G\u0103ureanu", "text": "Palmar\u00e8s.\nIn carriera ha conseguito i seguenti risultati:"}
{"id": "2620635", "revid": "767487", "url": "https://it.wikipedia.org/wiki?curid=2620635", "title": "Dipartimento di Alumin\u00e9", "text": "Alumin\u00e9 \u00e8 un dipartimento argentino, situato nella parte centro-occidentale della provincia di Neuqu\u00e9n, con capoluogo Alumin\u00e9.\nEsso confina a nord e ad est con il dipartimento di Picunches, a est con quello di Cat\u00e1n Lil, a sud con il dipartimento di Huiliches, e ad ovest con la repubblica del Cile.\nSecondo il censimento del 2001, su un territorio di 4.660\u00a0km\u00b2, la popolazione ammontava a 6.308 abitanti, con un aumento demografico del 27,54% rispetto al censimento del 1991.\nIl dipartimento, nel 2001, \u00e8 suddiviso in 2 comuni (\"municipios\"):"}
{"id": "2620645", "revid": "131358", "url": "https://it.wikipedia.org/wiki?curid=2620645", "title": "Carlos Eug\u00eanio Simon", "text": ""}
{"id": "2620651", "revid": "119707262", "url": "https://it.wikipedia.org/wiki?curid=2620651", "title": "Obino", "text": "Obino \u00e8 una frazione del comune svizzero di Castel San Pietro, nel Canton Ticino (distretto di Mendrisio).\nStoria.\nIl 18 febbraio 865 da Pavia Sigerato, vassallo dell'impero, figlio del conte Leone, don\u00f2 la sua propriet\u00e0 di Obino al convento di Sant'Ambrogio di Milano."}
{"id": "2620656", "revid": "109139985", "url": "https://it.wikipedia.org/wiki?curid=2620656", "title": "Gabriella Lantos-Romacz", "text": "Palmar\u00e8s.\nIn carriera ha conseguito i seguenti risultati:"}
{"id": "2620658", "revid": "99859414", "url": "https://it.wikipedia.org/wiki?curid=2620658", "title": "Minna Lehtola", "text": ""}
{"id": "2620659", "revid": "1851848", "url": "https://it.wikipedia.org/wiki?curid=2620659", "title": "Diego Caverzan", "text": "Carriera.\nGiocatore.\nCresce calcisticamente nel Montebelluna, da cui passa all', societ\u00e0 con cui esordisce in Serie A nella stagione 1986-1987.\nL'anno successivo si trasferisce all'Atalanta, dove fatica a ritagliarsi spazio (una sola presenza in serie A), e nella sessione autunnale del calciomercato 1989-1990, passa al Palazzolo.\nNemmeno una stagione e viene ceduto all', societ\u00e0 con cui resta per tre anni.\nNella stagione 1993-1994 viene ingaggiato dall'Hellas Verona, con cui scende in campo 128 volte, conquistando, con il secondo posto in classifica, una promozione in Serie A nel 1995-1996, e subendo nel 1996-1997 una retrocessione in Serie B, con il penultimo posto in classifica.\nDopo le stagioni in gialloblu, segue un'annata alla Cremonese da cui passa al societ\u00e0 con cui, eccezion fatta per una breve parentesi al Padova, vi conclude la carriera nel 2002.\nAllenatore.\nDopo aver terminato con il calcio giocato si dedica al ruolo di allenatore ricoprendo l'incarico nelle giovanili del Verona, dove dirige la formazione \"Berretti\" fino a marzo 2008, quando viene promosso al ruolo di vice-allenatore della prima squadra.\nIn seguito diventa osservatore per conto di Gian Marco Remondina, sempre nella societ\u00e0 scaligera.\nAttualmente svolge l'attivit\u00e0 d'agente assicurativo plurimandatario per la tutela dei calciatori professionisti e dilettanti."}
{"id": "2620662", "revid": "599013", "url": "https://it.wikipedia.org/wiki?curid=2620662", "title": "Rosa Mar\u00eda Castillejo", "text": ""}
{"id": "2620663", "revid": "174925", "url": "https://it.wikipedia.org/wiki?curid=2620663", "title": "Ketil Bj\u00f6rnstad", "text": ""}
{"id": "2620664", "revid": "729019", "url": "https://it.wikipedia.org/wiki?curid=2620664", "title": "Myasishchev M-32", "text": "Il nome Myasishchev M-32 si riferisce al progetto di un aereo da bombardamento portato avanti dall'OKB-23 Myasishchev a partire dal 1952. Si tratt\u00f2 del primo tentativo realizzato dagli uomini di Vladimir Michajlovi\u010d Mjasi\u0161\u010dev di sviluppare un aereo supersonico. Come gran parte dei progetti dell'OKB-23, il velivolo rimase sulla carta.\nDescrizione tecnica.\nIl progetto prevedeva un aereo con l'ala a delta e gli impennaggi a T, spinto da quattro turbogetti Dobrynin VD-5. Tale sistema propulsivo avrebbe dovuto essere in grado di spingere il velivolo alla velocit\u00e0 massima di 1.350\u00a0km/h, e ad una velocit\u00e0 di crociera compresa tra 1.100 e 1.200\u00a0km/h, con un'autonomia stimata di 7.000 o 8.000\u00a0km. La quota massima operativa avrebbe dovuto essere compresa tra i 14.000 ed i 15.000 metri. Il peso al decollo previsto era di 180 tonnellate, e l'equipaggio di 5 membri."}
{"id": "2620666", "revid": "599013", "url": "https://it.wikipedia.org/wiki?curid=2620666", "title": "Carmen Ru\u00edz Herv\u00edas", "text": ""}
{"id": "2620667", "revid": "599013", "url": "https://it.wikipedia.org/wiki?curid=2620667", "title": "Cristina de Vargas", "text": ""}
{"id": "2620673", "revid": "380453", "url": "https://it.wikipedia.org/wiki?curid=2620673", "title": "Nazionale di pallavolo maschile del Guatemala", "text": "La nazionale di pallavolo maschile del Guatemala \u00e8 una squadra nordamericana composta dai migliori giocatori di pallavolo del Guatemala ed \u00e8 posta sotto l'egida della Federazione pallavolistica del Guatemala."}
{"id": "2620675", "revid": "3115", "url": "https://it.wikipedia.org/wiki?curid=2620675", "title": "Cosimo Casini", "text": "Biografia.\nIl suo unico pezzo conosciuto \u00e8 l\"'Offertorio in do maggiore\" per organo. Compositore pressoch\u00e9 sconosciuto, appartiene ai \"minori\" italiani del '700. Nel Catalogo nazionale dei manoscritti musicali sono inoltre presenti due salmi attribuiti a Cosimo Casini: un \"Miserere\" e un \"Laudate Pueri\"."}
{"id": "2620676", "revid": "107831", "url": "https://it.wikipedia.org/wiki?curid=2620676", "title": "Joanna Jakimiuk", "text": "Palmar\u00e8s.\nIn carriera ha conseguito i seguenti risultati:"}
{"id": "2620681", "revid": "599013", "url": "https://it.wikipedia.org/wiki?curid=2620681", "title": "Henri\u00ebtte Weersing", "text": "Biografia.\nAll'et\u00e0 di 6 anni comincia con la ginnastica, che pratica anche a livello agonistico.Passa alla pallavolo all'et\u00e0 di quasi 16 anni per provare uno sport di squadra, seguendo le orme di una sua amica del cuore: inizia per gioco, finch\u00e9 non viene scoperta da un allenatore del suo paese che la lancia definitivamente.\nA 19 anni si trasferisce a Sneek e frequenta universit\u00e0 di Scienze Motorie, indirizzo marketing e management.\nFu il capitano della Nazionale di pallavolo femminile dei Paesi Bassi che vinse il campionato europeo nel 1995, dopo il secondo posto agli europei di Roma nel 1991. Sempre con la maglia della nazionale, ha partecipato ai giochi olimpici di Barcellona 1992, chiusi al 6\u00ba posto, ed a quelli di Atlanta 1996, chiusi al 5\u00ba posto.\nRimasta in Italia dopo il matrimonio con l'allenatore di pallacanestro Lorenzo Gandolfi, nel 2005 fu ingaggiata come direttore sportivo dalla Giannino Pieralisi Volley di Jesi, ruolo che ha ricoperto fino al 2010, anno in cui la societ\u00e0 marchigiana decise di cedere il proprio titolo sportivo a Conegliano per ripartire dalla B2.\nCome Team Manager, nel 2004 e nel 2012, ha fatto parte dello staff della Nazionale femminile olandese guidata nel 2004 da Avital Selinger e nel 2012 da Gido Vermeulen.\nCollegamenti esterni.\nhttp://www.usaquila.it/forafrica.html"}
{"id": "2620682", "revid": "599013", "url": "https://it.wikipedia.org/wiki?curid=2620682", "title": "Dominika Butkiewicz", "text": ""}
{"id": "2620684", "revid": "767487", "url": "https://it.wikipedia.org/wiki?curid=2620684", "title": "Campora (Castel San Pietro)", "text": "Campora \u00e8 una frazione del comune svizzero di Castel San Pietro, nel Canton Ticino (distretto di Mendrisio).\nStoria.\nGi\u00e0 frazione di Caneggio, 2004 \u00e8 stato accorpato al comune di Castel San Pietro assieme ai comuni soppressi di Casima e Monte.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "2620685", "revid": "195739", "url": "https://it.wikipedia.org/wiki?curid=2620685", "title": "Latex beamer", "text": ""}
{"id": "2620687", "revid": "599013", "url": "https://it.wikipedia.org/wiki?curid=2620687", "title": "Dorota S\u0142omi\u0144ska", "text": ""}
{"id": "2620689", "revid": "99768897", "url": "https://it.wikipedia.org/wiki?curid=2620689", "title": "Magdalena Jeziorowska", "text": "Palmar\u00e8s.\nIn carriera ha conseguito i seguenti risultati:"}
{"id": "2620692", "revid": "767487", "url": "https://it.wikipedia.org/wiki?curid=2620692", "title": "Generazione del '14", "text": "La generazione del '14 (\"Generaci\u00f3n de 1914\") designa, secondo alcuni autori, un gruppo di scrittori spagnoli che, nati intorno al 1880, svolsero la loro attivit\u00e0 dal 1900. Vengono anche definiti \"Novecentisti\".\nAutori.\nMolti autori sono sovrapponibili a quelli della generazione del 27. Tra i pi\u00f9 rappresentativi gli scrittori Jos\u00e9 Ortega y Gasset, Gregorio Mara\u00f1\u00f3n, Gabriel Mir\u00f3, Ram\u00f3n P\u00e9rez de Ayala e Ram\u00f3n G\u00f3mez de la Serna, i poeti Juan Ram\u00f3n Jim\u00e9nez, Tomas Morales e L\u00e9on Felipe, il filosofo Eugeni d'Ors. "}
{"id": "2620699", "revid": "122045499", "url": "https://it.wikipedia.org/wiki?curid=2620699", "title": "Dipartimento di A\u00f1elo", "text": "A\u00f1elo \u00e8 un dipartimento argentino, situato nella parte centro-orientale della provincia di Neuqu\u00e9n, con capoluogo A\u00f1elo.\nEsso confina a nord con il dipartimento di Pehuenches, a est con la provincia di R\u00edo Negro, a sud con i dipartimenti di Confluencia e Zapala, e ad ovest con quelli di Picunches e Loncopu\u00e9.\nAll'interno del territorio del dipartimento \u00e8 presente il duomo di lava Trolon.\nSecondo il censimento del 2001, su un territorio di 11.655\u00a0km\u00b2, la popolazione ammontava a 7.554 abitanti, con un aumento demografico del 61,83% rispetto al censimento del 1991.\nIl dipartimento, nel 2001, \u00e8 suddiviso in 2 comuni (\"municipios\") e 2 \"comisiones de fomento\":"}
{"id": "2620703", "revid": "125625358", "url": "https://it.wikipedia.org/wiki?curid=2620703", "title": "Terra Reloaded", "text": "Terra Reloaded \u00e8 un film documentario del 2009 diretto da Matteo Moneta e Fabrizio Roscini.\nTrama.\nIl documentario, costruito per capitoli, analizza temi di rilevanza economica ed ambientale: il picco di produzione, il riscaldamento globale, il nucleare, le energie rinnovabili, il risparmio energetico. Temi trattati attraverso i contributi di:\nProduzione.\nRealizzato dal blog di Beppe Grillo in collaborazione con Greenpeace, il documentario - distribuito su DVD - affronta le grandi questioni dell'ecosostenibilit\u00e0 attraverso interviste ai pi\u00f9 autorevoli esperti mondiali in materia di energia ed economia: Joseph Stiglitz, Michael Pollan, Jeremy Rifkin, Lester Brown, Mathis Wackernagel, Wolfgang Sachs.\nL'obiettivo del filmato \u00e8 illustrare le ragioni per abbandonare l'illusione dell'energia atomica e investire nelle energie rinnovabili.\nDistribuzione.\nIl DVD \u00e8 stato messo a disposizione e in modo gratuito per la proiezione in pubblico da parte degli istituti scolastici che ne facciano richiesta on line.\nRiconoscimenti.\nTerra Reloaded \u00e8 stato selezionato da due concorsi cinematografici italiani: RIFF - Rome Indipendent Film Festival - IX Edizione - 8 / 16 aprile 2010 e CinemAmbiente - 13\u00aa edizione - 1 / 6 giugno 2010."}
{"id": "2620709", "revid": "352448", "url": "https://it.wikipedia.org/wiki?curid=2620709", "title": "Generazione del 1914", "text": ""}
{"id": "2620713", "revid": "118537943", "url": "https://it.wikipedia.org/wiki?curid=2620713", "title": "Pseudopeptidoglicano", "text": "Lo pseudopeptidoglicano, o pseudomureina, \u00e8 l'elemento costitutivo della parete cellulare degli archeobatteri. Questo si differenzia dal normale peptidoglicano (presenti nella parete cellulare dei microrganismi) per i seguenti motivi:"}
{"id": "2620714", "revid": "767487", "url": "https://it.wikipedia.org/wiki?curid=2620714", "title": "Corteglia", "text": "Corteglia \u00e8 una frazione del comune svizzero di Castel San Pietro, nel Canton Ticino (distretto di Mendrisio). Vi sorge l'oratorio dell'Addolorata e di San Nicola da Tolentino, eretto nel 1544."}
{"id": "2620717", "revid": "287204", "url": "https://it.wikipedia.org/wiki?curid=2620717", "title": "Cappella di San Giovanni Battista (Siena)", "text": "La cappella di San Giovanni Battista si trova nella cattedrale di Santa Maria Assunta a Siena. Iniziata nel 1482, venne affrescata nel 1504-1505 da Pinturicchio con \"Storie di san Giovanni Battista\" e vi fu posta la celebre statua bronzea del santo scolpita da Donatello nel 1455.\nStoria.\nNel 1464 papa Pio II fece arrivare a Siena la preziosissima reliquia del braccio destro di san Giovanni Battista, ottenuta dal despota della Morea Tommaso Paleologo in cambio della promessa di un aiuto nella riconquista del territorio preso dai Turchi Ottomani. Nel 1482 il rettore dell'Opera del Duomo Alberto Aringhieri dette inizio alla costruzione di una cappella per accogliere la preziosa reliquia, incaricando Giovanni di Stefano. Nel 1501 vi furono collocate le statue di \"San Giovanni Battista\", opera bronzea che Donatello aveva scolpito in realt\u00e0 a Firenze nel 1455, nonch\u00e9 le due statue laterali scolpite anch'esse precedentemente intorno agli anni ottanta del secolo precedente. L'anno seguente, nel 1502, i lavori architettonici potevano dirsi terminati.\nVerso il 1504, Alberto Arighieri commission\u00f2 a Pinturicchio la decorazione ad affresco con storie del santo, opera che si inseriva in una serie di commissioni accettate dall'artista durante lo stop agli affreschi della Libreria Piccolomini per l'improvvisa morte del committente, papa Pio III. A causa dell'umidit\u00e0 le storie subirono danni che richiesero, in alcuni casi, la ridipintura.\nArchitettura.\nLa cappella ha una pianta circolare, presenta tre nicchie con statue ed \u00e8 coperta da cupola che le d\u00e0 la foggia di tempietto-reliquiario. La decorazione delle pareti laterali in marmi e stucchi dipinti e dorati si deve ad un rifacimento di fine Cinquencento e inizio Seicento. La volta doveva essere originariamente decorata dal giovane Baldassarre Peruzzi, ma venne rifatta anch'essa con stucchi dipinti e dorati nel Seicento da parte degli stessi maestri che decorarono di stucchi la cupola del Duomo, ovvero Andrea Ferrari e Pietro Cremoni. Al centro della cappella si trovava una residenza lignea di Antonio Barili, che oggi \u00e8 stata spostata nella collegiata dei Santi Quirico e Giulitta di San Quirico d'Orcia.\nAffreschi.\nGli affreschi di Pinturicchio sono organizzati in otto riquadri lungo la parete arcuata. La \"Visitazione\", il \"Battesimo di Cristo\" e la \"Decollazione\" sono state completamente ridipinti dal Rustichino nel 1608. Restano altre cinque scene autografe:\nLe scene delle storie di san Giovanni sono a sfondo che imita un mosaico d'oro, tranne la \"Nativit\u00e0\" ambientata all'interno della camera di sant'Elisabetta, mentre i cavalieri sono su sfondo di aperti paesaggi mediterranei descritti nei minimi dettagli, in particolare il porto di Rodi nel caso del committente Alberto Aringhieri. I personaggi campeggiano con serena maest\u00e0, dovuta a una semplificazione dei volumi su influenza di Raffaello, di passaggio a Siena nel 1503. Particolarmente noti e apprezzati sono i due ritratti di cavaliere, in particolare quello giovane in armatura, che permise a Pinturicchio di studiare gli effetti di \"lustro\" della luce sulla superficie metallica, ora liscia, ora lavorata a maglia, ora cesellata.\nSculture.\nProspetto.\nIl prospetto marmoreo che si trova esternamente all'entrata della cappella fu fatto in marmo bianco di Carrara e marmo giallo della Montagnola Senese da Giovanni di Stefano e dal Marrina a partire dal 1482. Il prospetto recupera in realt\u00e0 un pezzo precedentemente scolpito da Antonio Federighi per la sacrestia. Si tratta del basamento della colonna di destra, pezzo di pregevole fattura e decorato con figura mitologiche, festoni e scene della mitologia greco-romana. Il basamento condizion\u00f2 tutta la struttura successiva. Giovanni di Stefano scolp\u00ec un meno riuscito basamento per la colonna sinistra, dotato ancora di figure mitologiche e festoni. Qui tuttavia le scene mitologiche sono sostituite da stemmi di guerra. La presenza di questi stemmi in un edificio sacro deve riferirsi alla vocazione del committente (Alberto Aringhieri cavaliere di Rodi) alla costituzione di una chiesa militante. Il coronamento con l'iscrizione sono un'aggiunta seicentesca voluta da papa Alessandro VII, mentre gli angeli reggenti fiaccole ai lati sono un'ulteriore aggiunta moderna.\nIl cancello in ferro battuto \u00e8 di Sallustio Barili.\nStatue.\nLa cappella contiene al suo interno il \"San Giovanni Battista\" di Donatello, statua bronzea probabilmente realizzata dall'artista a Firenze nel 1455 e portata a Siena dall'artista stesso due anni dopo. La statua ebbe un percorso assai tormentato. Fu realizzata per una commissione fiorentina non andata a buon fine, portata a Siena incompiuta da Donatello stesso e qui lasciata incompiuta per un mancato accordo con l'Opera del Duomo. Posta quindi nella cappella mediana della Sagrestia del Duomo, fu qui spostata solo nel 1501, ben oltre la morte di Donatello.\nSulle parete laterali si trovano le statue di \"Sant'Ansano\" di Giovanni di Stefano (1482-1487 circa) e di \"Santa Caterina d'Alessandria\" di Neroccio di Bartolomeo de' Landi (commissionata nel 1487), anche queste portate all'interno della cappella nel 1501, insieme al bronzo di Donatello. \nPozzetto detto \"del Sabato santo\".\nAl centro della cappella si trova invece il Pozzetto detto \"del Sabato santo\", scolpito da Antonio Federighi nel 1465-1468. La sua funzione originaria era quella di servire da contenitore da montare su un carrello mobile per benedire l'acqua battesimale nella Veglia pasquale del Sabato Santo. Solo successivamente fu collocato nella cappella, ma non ha mai avuto l'utilizzo di fonte battesimale. Il pozzetto ha un basamento ottagonale liberamente decorato con scene mitologiche. Gli otto pannelli sovrastanti sono racchiusi ciascuno da due semi-colonne che supportano un cornicione riccamente ornato. I pannelli descrivono le seguenti scene, sei delle quali riferite alla Creazione ed altre due a gesta di Ercole:\nAltro.\nLa cappella era originariamente decorata da stalli di un coiro ligneo, realizzato da Antonio Barili e collocati dal 1741 nella collegiata di San Quirico d'Orcia."}
{"id": "2620720", "revid": "111373", "url": "https://it.wikipedia.org/wiki?curid=2620720", "title": "Ferrovia Meiringen-Innertkirchen", "text": "La ferrovia Meiringen\u2013Innertkirchen, (o MIB-Meiringen-Innertkirchen Bahn) \u00e8 una ferrovia a scartamento metrico che collega Meiringen sulla Ferrovia del Br\u00fcnig, in Svizzera, a Innertkirchen.\nStoria.\nLa ferrovia venne costruita nel 1926 come ferrovia di servizio per la centrale elettrica di Oberhasli e fu inaugurata con trazione a vapore. Nel 1931 questa venne sostituita con locomotive elettriche ad accumulatori, iniziando a svolgere anche servizio di trasporto pendolari. Il servizio viaggiatori venne ufficializzato da apposita concessione nel 1946. Dal 1978 in seguito all'elettrificazione, con linea aerea a corrente continua a volt, svolge servizio viaggiatori e merci.\nCon effetto dal 1\u00ba gennaio 2021 la Meiringen-Innertkirchen \u00e8 stata venduta dalla Kraftwerke Oberhasli alla Zentralbahn.\nCaratteristiche.\nLa linea, a scartamento metrico, \u00e8 lunga 5,05\u00a0km. La linea \u00e8 elettrificata a corrente continua con la tensione di 1.200 V; la pendenza massima \u00e8 del 20 per mille, il raggio minimo di curva di 80 metri. \u00c8 interamente a binario unico."}
{"id": "2620721", "revid": "767487", "url": "https://it.wikipedia.org/wiki?curid=2620721", "title": "Ga\u00ebl Germany", "text": "Biografia.\nSi \u00e8 dedicato allo studio, ottenendo un \"BTS de Commerce International\". Ha alternato, nel primo periodo al Samaritaine, il lavoro come impiegato comunale a Sainte-Marie e il calcio.\nCaratteristiche tecniche.\n\u00c8 un terzino sinistro.\nCarriera.\nClub.\nEntra giovanissimo nella squadra della sua citt\u00e0 (La Samaritaine) dove si fa tutta la trafila delle giovanili. All'et\u00e0 di 18-20 anni si sottoponendo ad alcuni test per delle squadre semi-professionistiche locali. Nel 2007, nei preliminari della Coppa di Francia, la squadra di Ga\u00ebl (rappresentante DOM) sconfigge i rivali del Sables d'Olonne per 1-0 a La Courneuve guadagnandosi di fatto l'accesso al turno successivo e il diritto di giocare contro le squadre del continente. A seguito di ci\u00f2 i martinicani si trovano il cammino sbarrato dall'Arles-Avignon (futura squadra di Ga\u00ebl); l'epilogo \u00e8 infelice per i \"giallo-verdi\" che vengono battuti per 2-1 e quindi eliminati dal torneo. Nel 2008 viene acquistato dall'Arles-Avignon, con cui ottiene, fra il 2009 e il 2010 la doppia promozione dal Championnat National alla Ligue 1. Ha esordito nella Ligue 1 il 7 agosto 2010 nella prima giornata di campionato in casa dello Sochaux (la partita \u00e8 stata poi vinta dai padroni di casa per 2-1). Il 25 gennaio 2013 viene ufficialmente ceduto al Paris FC. Nell'estate 2013 torna nella Martinica, al Samaritaine.\nNazionale.\nDebutta in Nazionale il 13 luglio 2003, in USA-Martinica (2-0). Mette a segno la sua prima rete con la maglia della Nazionale il 17 gennaio 2007, in Barbados-Martinica (2-3), in cui mette a segno il gol del momentaneo 1-3. Ha collezionato in totale, con la maglia della Nazionale, 34 presenze e 7 reti."}
{"id": "2620723", "revid": "767487", "url": "https://it.wikipedia.org/wiki?curid=2620723", "title": "Gianfranco Serioli", "text": "Carriera.\nDopo aver cominciato tra le file del Ponte San Pietro, nel 1984 passa al , in Serie C1. All'esordio tra i professionisti realizza 6 reti, alternandosi in attacco con Angelo Crialesi e Roberto Di Nicola, e la squadra manca la promozione in Serie B perdendo lo spareggio contro il Lanerossi Vicenza. Nella stagione successiva il bottino di reti aumenta a 8 gol (capocannoniere della squadra insieme a Roberto Simonetta e Paolo Tomasoni), mentre nel vittorioso campionato di Serie C1 1986-1987 Serioli ne realizza 10, nel tridente offensivo con Simonetta e Armando Madonna.\nDebutta in Serie B nel 1987, contribuendo con 3 reti in 34 partite alla prima salvezza del Piacenza nella serie cadetta. Nell'autunno 1988, dopo quattro anni in Emilia, si trasferisce insieme a Madonna all', con cui debutta in Serie A il 18 dicembre 1988 sul campo del . Utilizzato come riserva di Evair, scende in campo 16 volte, contribuendo alla qualificazione in Coppa UEFA. L'anno successivo viene riscattato dal Piacenza, nel frattempo retrocesso in Serie C1; inizia la stagione con un gol nella vittoriosa trasferta di , e in ottobre ritorna in Serie B, acquistato dal . Con i brianzoli realizza 4 reti in 28 partite, nella stagione culminata con la retrocessione in Serie C1.\nInizia la stagione successiva ancora con il Monza, e nel mercato autunnale (dopo aver realizzato 3 reti in 7 partite) si trasferisce al , di nuovo in Serie B. Dopo una nuova stagione al Monza, con cui ottiene la promozione nel campionato 1991-1992, passa all', per un biennio sempre in terza serie. Nel 1994 ritorna nel Piacentino vestendo la maglia del : contribuisce con 5 reti in 19 partite al terzo posto nel campionato di Serie C1 1994-1995 (miglior risultato di sempre della storia del club). Nei \"playoff\" realizza il gol decisivo nella semifinale di ritorno contro il Monza, ma la promozione sfuma ai calci di rigore nella finale contro la .\nIn seguito milita nel , e nella stagione 1996-1997 si divide tra i veneti, la e l'. Conclude la carriera militando per tre stagioni nella Castellana di Castel San Giovanni, di nuovo in provincia di Piacenza.\nDopo il ritiro.\nLaureato in legge, al termine della carriera diventa prima vicepresidente dell'Associazione Italiana Calciatori, poi consigliere della stessa.\nContemporaneamente intraprende la carriera di allenatore, sedendo sulle panchine di Pontenurese, River e San Nicol\u00f2, squadre dilettantistiche della provincia di Piacenza.\nAl termine del campionato di Serie D 2011-2012 diventa responsabile del settore giovanile dell'Atletico BP Pro Piacenza.\nSuccessivamente ricopre il ruolo di capo delegazione prima dell', poi dal 5 agosto 2020 dell'."}
{"id": "2620729", "revid": "110157", "url": "https://it.wikipedia.org/wiki?curid=2620729", "title": "Dipartimento di Cat\u00e1n Lil", "text": "Cat\u00e1n Lil \u00e8 un dipartimento argentino, situato nella parte centrale della provincia di Neuqu\u00e9n, con capoluogo Las Coloradas.\nDa nord ad ovest, in senso orario, esso confina con i dipartimenti di Picunches, Zapala, Pic\u00fan Leuf\u00fa, Coll\u00f3n Cur\u00e1, Huiliches e Alumin\u00e9.\nSecondo il censimento del 2001, su un territorio di 5.490\u00a0km\u00b2, la popolazione ammontava a 2.469 abitanti, con un aumento demografico del 2,53% rispetto al censimento del 1991.\nIl dipartimento, nel 2001, \u00e8 suddiviso in 1 comune (\"municipalidad\") e 1 \"comisi\u00f3n de fomento\":"}
{"id": "2620730", "revid": "87107", "url": "https://it.wikipedia.org/wiki?curid=2620730", "title": "PalaProvincia", "text": ""}
{"id": "2620731", "revid": "1573940", "url": "https://it.wikipedia.org/wiki?curid=2620731", "title": "Nazionale di pallavolo maschile di Panama", "text": "La nazionale di pallavolo maschile di Panam\u00e1 \u00e8 una squadra nordamericana composta dai migliori giocatori di pallavolo di Panama ed \u00e8 posta sotto l'egida della Federazione pallavolistica di Panama."}
{"id": "2620732", "revid": "1305772", "url": "https://it.wikipedia.org/wiki?curid=2620732", "title": "Inibizione di ritorno", "text": "In psicologia, l'inibizione di ritorno (\"Inhibition of Return\", IOR) \u00e8 la tendenza ad evitare di riorientare l'attenzione su posizioni spaziali od oggetti gi\u00e0 esplorati. Sperimentalmente la IOR si pu\u00f2 osservare, rispettando determinate circostanze, in un compito di orientamento attentivo con indizi simbolici periferici. Quando le latenze sono pi\u00f9 grandi in risposta ad un target che appare in una zona precedentemente segnalata da un indizio rispetto ad una zona non segnalata si pu\u00f2 parlare di IOR. La IOR faciliterebbe l'esplorazione di nuove posizioni spaziali e di nuovi oggetti, precedentemente non esplorati nella ricerca visiva, favorendo cos\u00ec un'interazione con l'ambiente pi\u00f9 efficace.\nL'inibizione di ritorno \u00e8 stata descritta per la prima volta da Michael Posner e Yoav Cohen i quali hanno trovato che, contrariamente alle aspettative, i tempi di reazione si allungano se il tempo tra cue e stimolo supera un certo valore.\nBibliografia.\nKlein RM. (2000). Inhibition of return. Trends in Cognitive Sciences 4(4);138-47."}
{"id": "2620733", "revid": "767487", "url": "https://it.wikipedia.org/wiki?curid=2620733", "title": "Gorla (Castel San Pietro)", "text": "Gorla \u00e8 una frazione del comune svizzero di Castel San Pietro, nel Canton Ticino (distretto di Mendrisio). ."}
{"id": "2620734", "revid": "729019", "url": "https://it.wikipedia.org/wiki?curid=2620734", "title": "Campionati europei di short track", "text": "I campionati europei di short track (\"European Short Track Speed Skating Championships\") si disputano annualmente dal 1997."}
{"id": "2620742", "revid": "110157", "url": "https://it.wikipedia.org/wiki?curid=2620742", "title": "Dipartimento di Chos Malal", "text": "Chos Malal \u00e8 un dipartimento argentino, situato nella parte settentrionale della provincia di Neuqu\u00e9n, con capoluogo Chos Malal.\nEsso confina a nord con la repubblica del Cile, a est con la provincia di Mendoza e il dipartimento di Pehuenches, a sud con il dipartimento di \u00d1orqu\u00edn e ad ovest con quello di Minas.\nSecondo il censimento del 2001, su un territorio di 4.330\u00a0km\u00b2, la popolazione ammontava a 14.185 abitanti, con un aumento demografico del 27,69% rispetto al censimento del 1991.\nIl dipartimento, nel 2001, \u00e8 suddiviso in 2 comuni (\"municipios\") e 2 \"comisiones de fomento\":"}
{"id": "2620744", "revid": "547034", "url": "https://it.wikipedia.org/wiki?curid=2620744", "title": "Evoluzione del campionato italiano di calcio", "text": "In questa voce \u00e8 riportato come si \u00e8 evoluto strutturalmente il campionato italiano di calcio.\nCronistoria.\nLe origini.\nI primi sette campionati di calcio si disputarono nell'arco di poche giornate in primavera e vi parteciparono da quattro ad otto squadre in un meccanismo ad eliminazione diretta. Se le prime due edizioni videro scendere in campo solo le squadre del Piemonte e della Liguria, nel 1900 arriv\u00f2 la prima rappresentante della Lombardia, il , cristallizzando per oltre un decennio un \"football\" tricolore limitato al ricco Triangolo industriale.\nNel 1904 la Federazione, appena ammessa nella FIFA, oper\u00f2 la prima riforma dei campionati, prevedendo dall'anno successivo un nuovo formato a gironi e la possibilit\u00e0, per le squadre minori che non volessero sobbarcarsi i costi del campionato italiano di Prima Categoria non reputandosi in grado di concorrere per il titolo, di iscriversi in alternativa al torneo nazionale di Seconda Categoria, detto anche \"Campionato Riserve\".\nNel 1905 fu istituita anche una Terza Categoria principalmente per terze squadre di minorenni, ma liberamente aperta anche a formazioni titolari composte anche da giocatori maggiorenni di ancor pi\u00f9 limitata levatura ma interessate al fatto di andare incontro, grazie ad un'organizzazione circoscritta al livello regionale, a spese ancora pi\u00f9 contenute.\nNel 1908, il calcio italiano and\u00f2 incontro a importanti cambiamenti, dovuti alla decisione della Federazione Italiana del Football (FIF) di italianizzare a forza il campionato, escludendovi i giocatori stranieri che pure avevano fondato il gioco. La scelta della FIF colp\u00ec duramente i \"Football Club\", e diede largo spazio alle \"Unioni Sportive e Ginniche\" che, pi\u00f9 deboli in quanto non dirette dai maestri albionici, erano per\u00f2 usualmente formate da soli atleti italiani, e fino ad allora si erano interessate maggiormente al parallelo campionato organizzato dalla Federazione Ginnastica d'Italia. Per placare le proteste dei Football Club, la FIF elabor\u00f2 una soluzione di compromesso dividendo la Prima e la Seconda Categoria (ma non la Terza) in due sezioni: una \"italiana\", riservata agli atleti nazionali e assegnataria del titolo tradizionale di \"Campione d'Italia\", e una \"federale\" aperta a tutti, alla quale, per\u00f2, era abbinato il nuovo riconoscimento di \"Campione Federale d'Italia\" e non il classico titolo tricolore, come invece aveva richiesto il campione nazionale in carica.\nI rossoneri, il e il , non accettando questo \"escamotage\" che toglieva agli stranieri il diritto di competere per il titolo di \"Campione d'Italia\", rifiutarono di partecipare al Campionato Italiano e si ritirarono anche dal torneo Federale, poi definitivamente delegittimato dall'assegnazione postuma del relativo trofeo, la Coppa Spensley, al Milan a titolo risarcitorio. Ad approfittare della caotica situazione fu la debuttante che conquist\u00f2 nel torneo italiano il suo primo titolo di campione nazionale. La formula dei due tornei, uno ammettente anche gli stranieri e l'altro riservato ai soli italiani, si ripet\u00e9 l'anno dopo, ma stavolta i Football Club giocarono d'astuzia, iscrivendosi in massa al Campionato Federale, e sabotando invece quello Italiano: la Federazione dovette quindi riconoscere alla Pro Vercelli campione federale il secondo titolo tricolore consecutivo e disconoscere il torneo italiano. Nella stagione seguente, infine, la divisione del campionato fu tecnicamente abolita ma per l'ultima volta furono assegnati un riconoscimento federale, promosso a titolo di \"Campione d'Italia\", e uno italiano, retrocesso a trofeo minore e definitivamente disconosciuto con la seguente riunificazione dei titoli.\n\u00c8, tuttavia, da notare che la Seconda Categoria non sub\u00ec grossi boicottaggi, in quanto di minor rilievo rispetto alla Prima, pertanto la sua suddivisione in \"gara italiana\" e \"federale\" \u00e8 rimasta formalmente valida.\nIl risultato del rissoso biennio 1908-1909 fu una nuova importante riforma che per la prima volta introdusse il \"girone unico\" nel massimo campionato del 1909-1910. La Federazione era per\u00f2 a questo punto intenzionata ad allargare gli angusti confini del torneo, onde conferirgli una reale valenza nazionale, ma il problema era la nettissima differenza di valore fra le squadre provenienti dalle diverse parti del Paese. Nel 1910-1911, comunque, la FIGC inser\u00ec il campionato veneto, che gi\u00e0 si disputava da alcune stagioni, facendolo diventare parte del torneo nazionale col nome di \"Seconda sezione\", ed includendovi anche il Bologna che non aveva alcuna avversaria in Emilia. Fra le riserve, gi\u00e0 dalla precedente edizione della Seconda Categoria 1909-1910 era stata attivato un torneo per i club meridionali, la \"Quarta sezione\", che era tuttavia escluso dalla corsa per il titolo nazionale, i cui vincitori erano soliti essere invitati dalla Federazione a iscriversi in Prima Categoria pur senza obblighi.\nIl Progetto Valvassori-Faroppa.\nNel 1912 fu varata un'altra storica riforma dei campionati. Il raggiungimento di un numero di partecipanti giudicato ottimale nel massimo torneo, tanto da impedirne nel 1911 l'iscrizione al Racing Libertas Club dopo una qualificazione persa, dimostr\u00f2 che era giunto il momento di varare un meccanismo di promozione e retrocessione, creando il concetto di titolo sportivo. Il progetto Valvassori-Faroppa abol\u00ec dunque la Seconda Categoria, includendo le formazioni titolari in un campionato regionale di Promozione in interscambio con la Prima Categoria sulla base dei risultati sul campo, mentre le squadre riserve furono spedite in un torneo apposito il cui valore divenne rapidamente nullo, salvo far giocare i giocatori a disposizione per la prima squadra con altri di pari livello. Nel frattempo, per garantire la definitiva patente di nazionalit\u00e0 al titolo, la FIGC aveva per\u00f2 bisogno che il campionato coinvolgesse anche il Centro-Sud. A quei tempi le formazioni meridionali disputavano vari tornei regionali inquadrati nella Terza Categoria, livello consono in rapporto alla forza delle squadre del Nord. Per raggiungere l'obiettivo prefissatosi, la Federazione attu\u00f2 una sfasatura tra l'organizzazione calcistica delle due parti del Paese, elevando d'ufficio i tornei del Sud alla Prima Categoria, pur non essendo tali raggruppamenti paragonabili a quelli del Nord. Dato che contemporaneamente al Nord erano stati ristabiliti i \"gironi eliminatori\" regionali propedeutici al \"girone finale\", gli incontri conclusivi fra i campioni del Nord e quelli del Sud presero il nome di \"girone finalissimo\" o, semplicemente, di finalissima. Il complicato meccanismo test\u00e9 descritto rese per\u00f2 sempre pi\u00f9 lungo ed affollato il campionato, anche perch\u00e9 se da un lato il campionato di Promozione mise effettivamente in palio una serie di promozioni al massimo torneo, il contrario sistema delle retrocessioni fu subito di fatto abbandonato a suon di ripescaggi.\nNei campionati dal 1912 al 1915 ci fu una vera esplosione: parteciparono in crescendo 30, 45 e persino 51 squadre nello scudetto vinto dal Genoa nel campionato 1914-15, l'ultimo disputato prima della grande guerra. Per mettervi un freno e non irritare troppo i grandi club, gi\u00e0 nel 1914 la FIGC decise di dividere nel giro di un anno il massimo campionato in due distinte categorie, ma la guerra blocc\u00f2 tutto.\nIl Progetto Pozzo.\nAlla ripresa nel 1919, il torneo era totalmente regionalizzato e nelle mani dei cinque comitati locali del Nord, limitando il campionato nazionale vero e proprio in primavera. La rottura avvenne nel 1921 quando i grandi club, vedendosi respinto il loro Progetto Pozzo sulla riforma dei tornei, se lo realizzarono da soli abbandonando la FIGC creando un\u2019associazione privata, la Lega Nord, che organizz\u00f2 un campionato privato a 24 squadre, la Prima Divisione, e ader\u00ec a una nuova organizzazione, la Confederazione Calcistica Italiana, cui si iscrissero sia alcune squadre minori cui vennero proposti dei campionati regionali attraverso i quali si poteva accedere a una finale nazionale organizzata dalla Lega Nord per sostituire le sue retrocesse, sia tutto il calcio meridionale.\nIl Compromesso Colombo san\u00f2 lo scisma con la sostanziale vittoria delle secessioniste. Confermata la Prima Divisione, la Lega Nord integrata nella FIGC istitu\u00ec una nuova Seconda Divisione che raccolse le squadre di Prima Categoria escluse dalla Prima Divisione, partendo da una struttura interregionale che inizialmente replicava quella regionale ma era destinata a una progressiva riqualificazione. La Promozione divenne la Terza Divisione, mentre la Terza Categoria definitivamente deputata dai club di riserva divenne la Quarta Divisione. Differente la situazione al Meridione, dove la creazione della Lega Sud fu solo una dichiarazione di intenti che non intacc\u00f2 la struttura dei campionati.\nNel 1925 venne creata una \"Lega delle Societ\u00e0 minori\" che centralizz\u00f2 il torneo di promozione della Terza Divisione togliendolo ai comitati regionali, mentre al Sud il progetto di riformare la locale Prima Divisione portandola a livello interregionale come al Nord naufrag\u00f2 per il sabotaggio dei club laziali e pugliesi. La continue tensioni e polemiche vennero quindi sfruttate dal fascismo che ne approfitt\u00f2 per entrare alla grande nel mondo del calcio.\nLa Carta di Viareggio.\nNel 1926 in seguito alla riforma dei campionati prevista dalla Carta di Viareggio, documento voluto dal regime fascista al fine di sottomettere il mondo del calcio alla propria autorit\u00e0 totalitaria, fu creata la nuova Divisione Nazionale. Il campionato italiano era disputato ad inizio secolo solo da squadre dell'Italia settentrionale, e solo nel 1912 fu istituito un torneo del Sud, la cui vincitrice avrebbe sfidato i campioni del Nord per l'assegnazione dello scudetto. Il tasso tecnico/finanziario fra le squadre delle due parti della penisola era per\u00f2 totalmente sproporzionato, e le finalissime nazionali si risolvevano di regola in pesanti rovesci per le rappresentanti meridionali. Il fascismo, in linea con i propri ideali nazionalistici e di unit\u00e0 nazionale, volle superare dunque questa dicotomia inserendo in un campionato esteso a tutta la Penisola sia squadre del Nord che le migliori societ\u00e0 del Sud. Vennero dunque prescelti due sodalizi di Roma e uno di Napoli che potessero contendersi il titolo con le blasonate formazioni del Nord. Dopo un anno tuttavia l'esperimento sembr\u00f2 gi\u00e0 in crisi poich\u00e9 tutte e tre le rappresentanti del Sud erano risultate retrocesse, schiacciate dalla preponderanza finanziaria delle rivali settentrionali. Federazione e Governo non si diedero per\u00f2 per vinti e, ribadendo i propri propositi, decisero di ripescare le malcapitate, operando un ennesimo allargamento del campionato.\nSeguendo le direttive stabilite dalla Carta di Viareggio, Leandro Arpinati guid\u00f2 la FIGC nell'estate del 1928 a raggiungere gli obiettivi prefissati e introdurre quella novit\u00e0 che divenne tappa storica per il Calcio italiano. Il mondo del pallone tricolore era infatti oramai pronto per dare una svolta che lo portasse ad assumere un'organizzazione simile a quella dei maestri inglesi; per raggiungere tale scopo si era progressivamente allargato il lotto delle squadre \"pronte\" e \"preparate\" per concorrere a dei campionati sempre pi\u00f9 lunghi e impegnativi. Fu cos\u00ec decisa quella svolta che port\u00f2 all'introduzione anche in Italia della formula del \"girone unico\" all'inglese. Non si trattava in realt\u00e0 di un'assoluta novit\u00e0, essendo gi\u00e0 stata sperimentata nella stagione 1909-10; tuttavia fu quella un'esperienza estemporanea, subito travolta dall'elefantiaco ingrandimento del torneo.\nDalla stagione successiva, le grandi squadre sarebbero state riunite in un nuovo torneo, la Serie A, mentre le escluse avrebbero costituito l'altrettanto inedita Serie B. A tal fine, Arpinati decise unilateralmente l'allargamento \"una tantum\" di quello che a quel punto sarebbe stato l'ultimo torneo di Divisione Nazionale. Con decreto federale furono ripescate le quattro retrocesse del precedente torneo, fra cui la , societ\u00e0 destinata a dare con la un'adeguata visibilit\u00e0 alla Capitale. Vennero quindi promosse d'ufficio le seconde classificate dei quattro gironi della Prima Divisione appena conclusa, tra cui spiccavano due societ\u00e0 rappresentanti capoluoghi regionali, cio\u00e8 il Venezia e la giovanissima Fiorentina. A completare l'organico vennero iscritte d'ufficio la Fiumana e la , con l'evidente obiettivo politico di inserire nel giro del grande calcio quei territori orientali annessi dall'Italia nel 1919 dopo la vittoria nella Grande Guerra, ma che fino a quel punto non erano riusciti a scalfire le gerarchie del consolidato calcio della Penisola.\nI due gironi da sedici squadre cos\u00ec costruiti avrebbero dunque avuto il duplice scopo sia di assegnare il titolo del 1929 - che per ovvi motivi di tempistica a quel punto non sarebbe stato disputato con un torneo conclusivo, bens\u00ec reintroducendo per un'ultima volta la finale secca -, sia quello di suddividere le societ\u00e0 in un raggruppamento d\"'\u00e9lite\" e in uno cadetto per le stagioni a venire: in particolare, met\u00e0 delle societ\u00e0 avrebbero costituito la Serie A, mentre le altre la Serie B.\nI campionati della ex Lega Sud tra molte difficolt\u00e0 logistiche e amministrative intanto iniziavano ad essere abbozzati. La FIGC dette un netto strattone alle squadre che gi\u00e0 disponevano di un impianto sportivo e che potevano permettersi di pagare un notevole deposito cauzionale proporzionato ad un campionato composto, secondo la distribuzione geografica delle iscritte, da almeno 6 squadre e da un solo girone di 12 in cui erano accorpate il Cagliari e le tutte squadre laziali. Il Direttorio Meridionale, infatti, decise solo per la stagione 1928-1929 di organizzare il campionato di Seconda Divisione in unione coi pochi club sopravvissuti in Prima Divisione. Il bilancio di fine stagione fu positivo: il numero delle squadre rinunciatarie e finanziariamente impreparate a sostenere le spese della gestione di questi campionati si ridusse drasticamente.\nNote: Nel 1929 la FIGC e Arpinati realizzarono dunque, come negli altri paesi, un campionato nazionale a girone unico. Il progetto iniziale prevedeva una prima categoria composta da sedici squadre, ovvero quelle che si erano classificate tra le prime otto nei due gironi in cui era diviso il campionato precedente. Il protrarsi dello spareggio per l'ottavo posto fra e Lazio port\u00f2 ad ammetterle entrambe, e con il ripescaggio della per motivi patriottici il numero delle squadre fu alzato a 18.\nDalla nascita della Serie A al \"Piano Zauli\".\nNote: La FIGC nell'estate 1935 decise di creare una terza serie nazionale: la Serie C. Decise quindi che le prime sei di ogni girone di Prima Divisione 1934-35 pi\u00f9 le settime classificate del girone F e G e le ottave e le none classificate del girone F sarebbero state ammesse alla Serie C mentre le altre sarebbero retrocesse in Prima Divisione Regionale (ex Seconda Divisione Regionale) che diventava cos\u00ec, a partire dalla stagione 1935-36, il quarto livello. In seguito per\u00f2 la FIGC decise di riammettere alla nuova Serie C anche la 7\u00ba, l'8\u00ba e la 9\u00ba del girone H.\nAlla ripresa dopo la guerra nel 1945, le distruzioni lasciate dalla Linea Gotica avevano forzatamente diviso in due il paese. Il posto del soppresso \"Direttorio Divisioni Superiori\" era stato preso da due organismi concepiti per gestire una singola annata straordinaria: al Nord la Lega Nazionale Alta Italia, e al Centro-Sud la Lega Nazionale Centro-Sud. Entrambe dovettero mettere in piedi alcuni campionati misti. Per quanto riguarda il calcio regionale, in generale si procedette per vari motivi a numerose promozioni di massa.\nNote: nel 1947-48 con la decima edizione del torneo italiano di calcio di Serie C (terzo livello) fu decisa la riforma dei campionati con il blocco delle promozioni verso la Serie B. Dall'annata seguente la categoria sarebbe ritornata al suo formato originario a quattro gironi. Vennero quindi retrocesse un'enorme massa di societ\u00e0 (286) appartenenti alla C che per\u00f2 non tornarono a disputare i campionati regionali, ma costituirono il nuovissimo livello del Campionato di Promozione. Da ricordare che nella stagione 1939-40, nella prima giornata dell'ultimo campionato del periodo di pace pre-bellico, il 17 settembre del 1939, compaiono sulle casacche dei giocatori per la prima volta i numeri. Inoltre si rammenta che solo nel 1946-47, la Serie A torn\u00f2 definitivamente al girone unico come oggi lo conosciamo: ne facevano parte 20 squadre (21 nella stagione 1947-48, per il ripescaggio della Triestina), numero che rimase tale fino al 1951-52. Dismessa la \"Sezione Propaganda\", agli ex Comitati che la organizzavano a livello provinciale \u00e8 data facolt\u00e0 di organizzarla al posto della Seconda Divisione sulla falsariga della Sezione Propaganda ovvero non inserita nella scala gerarchica F.I.G.C. Per contro le Leghe Regionali, che organizzano direttamente la Seconda Divisione (o indirettamente demandandola ai Commissariati Provinciali), lo fanno quale ultimo livello della scala gerarchica federale.\nNote: Grande riforma dei campionati dopo quella che nel 1929 aveva creato la Serie A. Il campionato di Serie C raggiunto l'obiettivo da tempo prefissato di 72 partecipanti, (di cui cinque provenienti dalla Serie B e dodici dalla Promozione) sub\u00ec una svolta epocale divenendo a girone unico, nazionale e professionistico. Solo tredici squadre del vecchio torneo vi sarebbero state ammesse, mentre le escluse avrebbero partecipato al campionato di IV Serie anch'esso riformato in senso elitario. Il campionato di Promozione 1951-52 (quarta edizione del torneo di calcio di IV livello a carattere interregionale in Italia) non mise in palio posti per la Serie C, ma fu finalizzato a dividere le societ\u00e0 partecipanti in due gruppi: le migliori avrebbero avuto accesso al nuovo torneo di IV Serie a carattere interregionale, le altre sarebbero retrocesse nell'altrettanto nuova categoria denominata Promozione Regionale. Nel 1952 la categoria \"Amatori\" \u00e8 definitivamente soppressa e le societ\u00e0 che hanno partecipato al campionato precedente sono inserite nei ranghi della Seconda Divisione, salvo rinuncia. La F.I.G.C. concede fino al 1958-59 alle Leghe Regionali di non demandare ai Commissariati Provinciali la gestione della Seconda Divisione (in questo caso lo fanno loro direttamente) concedendo alle societ\u00e0 nuove affiliate la diretta iscrizione in Prima Divisione se nella loro provincia non c'\u00e8 un Commissariato Locale e/o Provinciale a organizzare il campionato di Seconda Divisione.\nNote: nel 1957 le retrocessioni dalla IV Serie in Promozione regionale furono sospese, le retrocesse scendono in Interregionale II Serie\nNote: Interregionale 1957-58 decima edizione del torneo interregionale di calcio di quarto livello in Italia, sesta a carattere semiprofessionistico. La categoria fu suddivisa su due livelli: la Prima Serie (che molti chiamarono \"Eccellenza\") composta da tre gironi (48 squadre) e la Seconda Serie formata da otto gironi (128 squadre), al fine di selezionare le squadre da aggiungere alla Serie C che deve aggiungere un girone ogni stagione fino ad arrivare ad un totale di tre. Il regolamento prevedeva la promozione in C dei vincitori dei raggruppamento di primo livello, ma tutto venne rimescolato in corsa perch\u00e9 la FIGC decise l'ampliamento della Serie C e la promozione a tavolino di numerose societ\u00e0.\nIl 1959 fu l'anno della seconda e definitiva riforma professionistica del calcio italiano. Da un anno la FIGC era commissariata in seguito al \"disastro di Belfast\", ossia la clamorosa mancata qualificazione della Nazionale ai Mondiali. Il commissario Bruno Zauli, avvalendosi dei poteri concessigli dal CONI, elabor\u00f2 un piano che prevedeva la rigida suddivisione dei campionati in tre settori. Se alcuni aspetti del Piano Zauli vennero accantonati per la reazione delle societ\u00e0, duratura conseguenza fu la regolamentazione del professionismo a contratto in Serie A e in Serie B, fra le quali si aument\u00f2 a tre il numero delle retrocesse e delle promosse, del semiprofessionismo a premi e rimborso spese in Serie C, portata a tre gironi, e nella nuova Serie D a sei gironi, e del puro dilettantismo nei campionati regionali di Prima Categoria e di Seconda Categoria. Venne invece rapidamente disapplicato il principio, mutuato dal campionato inglese, di un interscambio solo eventuale e su presupposti economici fra categorie di leghe diverse, mantenendo il primato delle promozioni per titoli sportivi guadagnati sul campo."}
{"id": "2620747", "revid": "62004", "url": "https://it.wikipedia.org/wiki?curid=2620747", "title": "Stanislav Alekseevi\u010d Pozdnjakov", "text": ""}
{"id": "2620749", "revid": "92723", "url": "https://it.wikipedia.org/wiki?curid=2620749", "title": "Kremlin Cup 2009 - Singolare maschile", "text": "Il singolare maschile del Kremlin Cup 2009 \u00e8 stato un torneo di tennis facente parte dell'ATP World Tour 2009.\nIgor' Kunicyn era il campione uscente, ma \u00e8 stato sconfitto al primo turno da Evgenij Korol\u00ebv.\nMichail Ju\u017enyj ha battuto in finale Janko Tipsarevi\u0107, con il punteggio di 6-7(5), 6-0, 6-4."}
{"id": "2620750", "revid": "142813", "url": "https://it.wikipedia.org/wiki?curid=2620750", "title": "PalaCossiga", "text": "Il PalaCossiga \u00e8 un'arena coperta, con una capienza di posti a sedere, che si trova a Gela, nel quartiere Marchitello.\nIl nome deriva dalla promessa effettuata nel 1991 dall'allora Presidente della Repubblica Francesco Cossiga riguardante la realizzazione in citt\u00e0 di una struttura sportiva utile all'impegno dei giovani in attivit\u00e0 sane in un periodo difficile per la storia della Sicilia.\nInaugurato il 18 ottobre 2009, il palazzetto ha ospitato le partite casalinghe del Basket School Gela, squadra di pallacanestro maschile che ha militato in serie C nazionale fino al 2014, per ritornarvi nel 2019 a seguito di un ripescaggio. \nDal 2014, il palazzetto ospita anche le partite casalinghe del Futsal Macchitella, squadra di calcio a 5 maschile che attualmente milita nel campionato regionale di serie C2 girone B. Nello stesso anno vengono inaugurate le tre corsie di atletica.\nNei pressi del PalaCossiga, sorge anche un altro palazzetto dedicato allo sport, il PalaLivatino.\nAttualmente \u00e8 inagibile."}
{"id": "2620753", "revid": "765341", "url": "https://it.wikipedia.org/wiki?curid=2620753", "title": "Kremlin Cup 2009 - Singolare femminile", "text": "Il singolare femminile del Kremlin Cup 2009 \u00e8 stato un torneo di tennis facente parte del WTA Tour 2009.\nJelena Jankovi\u0107 era la campionessa uscente, ma \u00e8 stata eliminata nei quarti di finale da Alisa Klejbanova.\nFrancesca Schiavone ha battuto in finale Ol'ga Govorcova, con il punteggio di 6-3, 6-0."}
{"id": "2620757", "revid": "372624", "url": "https://it.wikipedia.org/wiki?curid=2620757", "title": "Ku-Ring-Gai", "text": ""}
{"id": "2620759", "revid": "110157", "url": "https://it.wikipedia.org/wiki?curid=2620759", "title": "Dipartimento di Coll\u00f3n Cur\u00e1", "text": "Coll\u00f3n Cur\u00e1 \u00e8 un dipartimento argentino, situato nella parte sud-orientale della provincia di Neuqu\u00e9n, con capoluogo Piedra del \u00c1guila.\nEsso confina con la provincia di R\u00edo Negro, e con i dipartimenti di L\u00e1car, Huiliches, Cat\u00e1n Lil e Pic\u00fan Leuf\u00fa.\nSecondo il censimento del 2001, su un territorio di 5.730\u00a0km\u00b2, la popolazione ammontava a 4.395 abitanti, con una diminuzione demografica del 44,12% rispetto al censimento del 1991.\nIl dipartimento, nel 2001, \u00e8 suddiviso in:"}
{"id": "2620761", "revid": "73843", "url": "https://it.wikipedia.org/wiki?curid=2620761", "title": "Andrea Ceccarini", "text": "Carriera.\n\u00c8 figlio del pallanuotista Lucio Ceccarini, e si \u00e8 specializzato nello sprint dello stile libero e soprattutto nelle staffette, dove \u00e8 arrivato in nazionale nel periodo 1980-1988 partecipando a giochi olimpici, campionati del mondo e a tre campionati europei, nel 1981, 1983 e 1985, dove ha vinto una medaglia di bronzo con la staffetta 4 x 100\u00a0m mista, nuotando con Mauro Marini, Gianni Minervini e Fabrizio Rampazzo. Ha anche stabilito un primato nei 100\u00a0m stile libero in vasca corta nel 1987\nPalmar\u00e8s.\n\"questa tabella \u00e8 incompleta\"\nCampionati italiani.\n1 titolo individuale e 1 in staffetta, cos\u00ec ripartiti:\n\"nd = non disputata\""}
{"id": "2620764", "revid": "1442080", "url": "https://it.wikipedia.org/wiki?curid=2620764", "title": "Kremlin Cup 2009 - Doppio maschile", "text": "Il doppio maschile del Kremlin Cup 2009 \u00e8 stato un torneo di tennis facente parte dell'ATP World Tour 2009.\nSerhij Stachovs'kyj e Potito Starace erano i campioni uscenti, ma hanno deciso di non partecipare quest'anno.\nPablo Cuevas e Marcel Granollers hanno battuto in finale Franti\u0161ek \u010cerm\u00e1k e Michal Merti\u0148\u00e1k, con il punteggio di 4-6, 7-5, [10-8]."}
{"id": "2620765", "revid": "119497099", "url": "https://it.wikipedia.org/wiki?curid=2620765", "title": "Mauricio Rivas", "text": "Palmar\u00e8s.\nIn carriera ha conseguito i seguenti risultati:"}
{"id": "2620766", "revid": "637991", "url": "https://it.wikipedia.org/wiki?curid=2620766", "title": "Andrea Di Cintio", "text": "Carriera.\nGiocatore.\nGioca nel ruolo di difensore centrale, adattandosi da terzino. Cresce nell', con cui esordisce in Serie A nella stagione 1988-1989: il 9 aprile 1989 in Pescara-Atalanta 1-1. In questa stagione scende in campo con i nerazzurri in 2 occasioni.\nL'anno successivo, ancora tra le file dell'Atalanta, fatica a ritagliarsi spazio e, durante la sessione autunnale della campagna acquisti (ottobre 1989), si trasferisce al in Serie C2.\nPer la successiva stagione \u00e8 ceduto al , in Serie B, con cui disputa 20 partite che gli consentono di mettersi in luce, ottenendo con i rossoblu la salvezza nello spareggio vinto contro la Salernitana. Passa al , dove nel 1993 ottiene la promozione in Serie A, prima storica dei biancorossi, alternandosi nel ruolo di terzino destro con Roberto Chiti. L'esperienza nel massimo campionato dura un anno: gli emiliani retrocedono immediatamente. L'anno successivo, ancora con il Piacenza, vince il campionato cadetto conquistando una nuova promozione in Serie A.\nTerminata l'esperienza a Piacenza, passa all' e poi, nel corso della stessa stagione, al , entrambe in Serie C1.\nNel 1996 \u00e8 acquistato dal , con cui, in quattro campionati di Serie C1, sfiora le 100 presenze. Gli ultimi anni lo vedono vestire le maglie di (Serie C1), e (entrambe in Serie C2). Chiude la carriera come allenatore-giocatore: nel 2003-2004 al River, formazione dilettantistica piacentina di Prima Categoria, e l'anno successivo con il , che gli affida la scuola calcio.\nHa collezionato in totale 8 presenze in Serie A (2 con l'Atalanta, 6 con il Piacenza).\nAllenatore.\nTerminata la carriera agonistica, passa alla prima squadra del Pro Piacenza, dal 2007 al 2011 \u00e8 alla guida della squadra Allievi del Piacenza.\nNel mese di luglio 2011, Di Cintio ricopre la carica di allenatore del Piacenza insieme a Sergio Volpi; entrambi vengono sostituiti dall'ex allenatore della Primavera Massimo Cerri il 5 agosto 2011.\nTerminato l'incarico con la prima squadra, torna ad allenare gli Allievi fino a fine stagione, quando la societ\u00e0 \u00e8 dichiarata fallita. Nell'estate 2012 diventa responsabile tecnico delle giovanili dell'Atletico BP Pro Piacenza, in Serie D; l'anno successivo \u00e8 sostituito da Daniele Moretti.\nDal 2014 \u00e8 vice allenatore dei Giovanissimi Regionali A dell', allenando poi varie giovanili atalantine."}
{"id": "2620767", "revid": "647919", "url": "https://it.wikipedia.org/wiki?curid=2620767", "title": "Pieve di San Cristoforo a Vagliagli", "text": ""}
{"id": "2620769", "revid": "10125", "url": "https://it.wikipedia.org/wiki?curid=2620769", "title": "Libertarianism", "text": ""}
{"id": "2620772", "revid": "109145682", "url": "https://it.wikipedia.org/wiki?curid=2620772", "title": "Attila Fekete", "text": ""}
{"id": "2620775", "revid": "21880", "url": "https://it.wikipedia.org/wiki?curid=2620775", "title": "Parco Nazionale di Culgoa", "text": ""}
{"id": "2620779", "revid": "1442080", "url": "https://it.wikipedia.org/wiki?curid=2620779", "title": "Kremlin Cup 2009 - Doppio femminile", "text": "Il doppio femminile del Kremlin Cup 2009 \u00e8 stato un torneo di tennis facente parte del WTA Tour 2009.\nNadia Petrova e Katarina Srebotnik erano le campionesse uscenti, ma la Srebotnik ha scelto di partecipare al BGL-BNP Paribas Luxembourg Open.La Petrova ha giocato con Marija Kirilenko, ed hanno battuto in finale Marija Kondrat'eva e Kl\u00e1ra Zakopalov\u00e1, con il punteggio di 6-2, 6-2."}
{"id": "2620780", "revid": "599013", "url": "https://it.wikipedia.org/wiki?curid=2620780", "title": "Jos\u00e9 Francisco Guerra", "text": ""}
{"id": "2620788", "revid": "110157", "url": "https://it.wikipedia.org/wiki?curid=2620788", "title": "Dipartimento di Confluencia", "text": "Confluencia \u00e8 un dipartimento argentino, situato nella parte centro-orientale della provincia di Neuqu\u00e9n, con capoluogo Neuqu\u00e9n.\nEsso confina con a nord con il dipartimento di A\u00f1elo, a est con la provincia di R\u00edo Negro, a sud-ovest con il dipartimento di Pic\u00fan Leuf\u00fa e ad ovest con quello di Zapala.\nSecondo il censimento del 2001, su un territorio di 7.352\u00a0km\u00b2, la popolazione ammontava a 314.793 abitanti, con un aumento demografico del 18,73% rispetto al censimento del 1991.\nIl dipartimento, nel 2001, \u00e8 suddiviso in:"}
{"id": "2620792", "revid": "99855685", "url": "https://it.wikipedia.org/wiki?curid=2620792", "title": "Sangita Tripathi", "text": ""}
{"id": "2620794", "revid": "599013", "url": "https://it.wikipedia.org/wiki?curid=2620794", "title": "Heidi Rohi", "text": ""}
{"id": "2620795", "revid": "339392", "url": "https://it.wikipedia.org/wiki?curid=2620795", "title": "Florida State Seminoles", "text": ""}
{"id": "2620797", "revid": "767487", "url": "https://it.wikipedia.org/wiki?curid=2620797", "title": "Merle Esken", "text": ""}
{"id": "2620798", "revid": "1889177", "url": "https://it.wikipedia.org/wiki?curid=2620798", "title": "Universit\u00e0 statale della Florida", "text": "L'Universit\u00e0 statale della Florida (in inglese Florida State University, conosciuta anche come Florida State o FSU) \u00e8 una delle pi\u00f9 importanti universit\u00e0 pubbliche dello stato americano della Florida. Fondata nel 1851, \u00e8 la pi\u00f9 antica universit\u00e0 dello Stato ancora attiva. Ha sede nella capitale statale, la cittadina di Tallahassee.\nL'ateneo \u00e8 composto da 15 college distinti e 39 tra istituti e centri di ricerche. Ogni anno conferisce circa 2.000 diplomi di laurea in pi\u00f9 di 300 materie di studio. Anche l'attivit\u00e0 di ricerca \u00e8 molto sviluppata, con circa 300 nuovi dottori di ricerca ogni anno. \u00c8 inoltre membro del \"National Sea Grant College Program\" e del \"National Space Grant College and Fellowship Program\", due programmi di ricerca nazionali specializzati rispettivamente nella salvaguardia delle coste e dell'ambiente marino e nella ricerca aerospaziale.\nA Florida State si trova il National High Magnetic Field Laboratory, un laboratorio di eccellenza per la ricerca sui campi magnetici. Inoltre, nel 1989 fu sintetizzato qui il taxolo, una molecola con importanti applicazioni nella cura dei tumori.\nLe principali materie di insegnamento e ricerca sono: scienze naturali, scienze sociali e politiche, cinema, ingegneria, arti visive e teatro, economia, medicina e legge. Il programma di studi per assistente sociale (\"College of Social Work\") \u00e8 il maggiore di tutta la nazione.\nLaboratori.\nTra i tanti centri di ricerca spicca il National High Magnetic Field Laboratory, o \"Mag Lab\". Questo laboratorio di ricerca \u00e8 considerato il pi\u00f9 fornito laboratorio al mondo per la ricerca sui campi magnetici. \u00c8 l'unico del suo genere in tutti gli Stati Uniti, e nel mondo ne esistono soltanto 9. Ogni anno, circa 1000 scienziati vengono ospitati nel Mag Lab, e hanno la possibilit\u00e0 di utilizzare gratuitamente la sofisticata strumentazione. Vi si svolgono ricerche di base e applicate di fisica, biologia, bioingegneria, chimica, biochimica, geochimica, scienze dei materiali e ingegneria.\nSport.\nLa squadra sportiva dell'universit\u00e0 sono i Florida State Seminoles. I Seminoles fanno parte della NCAA Division I (Division I FBS nel football americano) e della Atlantic Coast Conference. La squadra compete in 17 diverse discipline, 8 maschili e 9 femminili, e ha vinto 12 titoli nazionali universitari. Le discipline di maggior successo sono baseball, football americano e, recentemente, atletica leggera. \u00c8 celebre la rivalit\u00e0 sportiva con la squadra dell'altra grande universit\u00e0 dello Stato, i Florida Gators."}
{"id": "2620799", "revid": "767487", "url": "https://it.wikipedia.org/wiki?curid=2620799", "title": "Dipartimento di Huiliches", "text": "Huiliches \u00e8 un dipartimento argentino, situato nella parte centro-occidentale della provincia di Neuqu\u00e9n, con capoluogo Jun\u00edn de los Andes.\nEsso confina con a nord con il dipartimento di Alumin\u00e9, a est con quelli di Cat\u00e1n Lil e Coll\u00f3n Cur\u00e1, a sud con il dipartimento di L\u00e1car, e ad ovest con la repubblica del Cile.\nSecondo il censimento del 2001, su un territorio di 4.012\u00a0km\u00b2, la popolazione ammontava a 12.700 abitanti, con un aumento demografico del 31,21% rispetto al censimento del 1991.\nIl dipartimento \u00e8 composto dal solo comune di Jun\u00edn de los Andes."}
{"id": "2620800", "revid": "767487", "url": "https://it.wikipedia.org/wiki?curid=2620800", "title": "Matteo Lanza", "text": "Carriera.\nDal 1983 al 1985 gioca per la Virtus Bologna dove vince uno Scudetto e una Coppa Italia. Dal 1985 al 1988 gioca alla Pallacanestro Livorno mentre nella stagione 1988-89 e poi dal 1991 al 1993 gioca per il Pistoia Basket. Nel 1990 approda al Reggio Calabria per tornare nel 1993 a Livorno."}
{"id": "2620802", "revid": "1543377", "url": "https://it.wikipedia.org/wiki?curid=2620802", "title": "Artemis Cooper", "text": "Oltre ad essere un'autrice di romanzi, scrive articoli e recensioni per il \"Daily Telegraph\" e collabora con il marito scrittore Antony Beevor.\nBiografia.\nIl soprannome Artemis (Artemide) onora la nonna materna della scrittrice: ella \u00e8 l'unica figlia del secondo Visconte Norwich e della sua prima moglie, Anne Clifford. \u00c8 inoltre la nipote di Lady Diana Cooper. Ha anche un fratello di sangue, Jason Charles Duff Bede Cooper, e una sorella, Allegra Huston, nata dall'unione di Lord Norwich ed Enrica Soma Huston, separata dal regista statunitense John Huston.\nNel 1986 Artemis ha sposato lo scrittore e storico Antony Beevor dal quale ha avuto due figli.\nIn collaborazione con il marito ha scritto \"Paris After the Liberation, 1944-1949\".\nNel 2004 si \u00e8 fatta conoscere per aver scritto la biografia di \"Sir\" Patrick Leigh Fermor."}
{"id": "2620804", "revid": "1728", "url": "https://it.wikipedia.org/wiki?curid=2620804", "title": "Sigillo (oggetto)", "text": "Il sigillo (dal latino \"sigillum\", diminutivo di \"signum\", \"segno\") \u00e8 un marchio destinato a garantire l'autenticit\u00e0 di un documento e rendere esplicita la sua eventuale divulgazione o la sua alterazione. Con lo stesso termine \u00e8 indicata anche la matrice, generalmente di metallo o pietra, sulla cui superficie vengono incisi simboli o iniziali, da cui si ricava l'impronta.\nSi possono distinguere i sigilli ad inchiostro, utilizzato in tempi remoti in Asia orientale per firmare documenti cartacei, e sigilli in rilievo ottenuti mediante l'impressione di un modello su un materiale morbido che si indurisce rapidamente, argilla bagnata, cera riscaldata alla fiamma, piombo.\nLo studio dei sigilli appartiene alla sfragistica.\nUso.\nL'apposizione di un sigillo pu\u00f2 avvenire in molti modi.\nIn un documento scritto, il sigillo conferma la veridicit\u00e0 della firma, o la sostituisce in alcuni casi. Il sigillo pu\u00f2 anche avere un ruolo per impedire l'apertura di una busta o di qualsiasi altro contenitore, assicurando che le informazioni all'interno non siano state modificate n\u00e9 divulgate.\nEsistono anche sigilli in piombo atti a scoraggiare eventuali manomissioni di dispositivi, come nel caso dei contatori dell'acqua.\nStoria.\nI sigilli cilindrici sono attestati in Mesopotamia dai tempi preistorici; sono realizzati in pietra o altro materiale e su di essi \u00e8 inciso un disegno la cui impronta viene impressa, in rilievo, generalmente su argilla. Essa garantisce l'identit\u00e0 della persona che ha fatto un documento.\nSigilli, sempre di argilla, sono usati anche nell'antico Egitto su papiro o su tavolette d'argilla. Sulle pareti della tomba di Tutankhamon sono stati trovati sette tipi di sigilli differenti impressi mediante \"timbri\" presumibilmente lignei.\nIn epoca romana, l'imperatore Augusto utilizz\u00f2 inizialmente, per sigillare i documenti ufficiali e le lettere, l'immagine della sfinge, poi l'effigie di Alessandro Magno, ed infine la sua, che rimase per secoli il sigillo ufficiale adottato anche dagli imperatori successivi. In tutte le sue lettere poneva, inoltre, l'indicazione dell'ora del giorno o della notte in cui partivano.\nDal IV secolo inizia l'utilizzo di sigilli di piombo e dal XII secolo di cera d'api.\nNel Medioevo il sigillo, oltre a garantire la riservatezza di un messaggio, diviene testimonianza dell'autenticit\u00e0 del documento. Tra i pi\u00f9 interessanti sigilli medioevali se ne ricordano due conservati a Firenze, due a Bologna ed uno a Forl\u00ec.\nUna delle pi\u00f9 complete raccolte storiche di sigilli \u00e8 conservata a La Spezia, nel locale Museo del sigillo."}
{"id": "2620805", "revid": "121088642", "url": "https://it.wikipedia.org/wiki?curid=2620805", "title": "Paolo Lanza (cestista)", "text": "Carriera.\nGiocatore.\nInizia nel 1974 nelle giovanili della Virtus Padova per poi debuttare in Serie C. Nel 1978 passa al Mestre in Serie A1 prima nelle giovanili e poi in prima squadra. Nel 1983 passa alla Stefanel Trieste (venduto per la notevole cifra di un miliardo di lire) in Serie A1. Nella stagione 1985-1986 gioca per la Lazio Roma in Serie A2 prima di rimanere fermo nella stagione 1986-87 a causa di una diatriba sul possesso del cartellino. Torna a giocare la stagione successiva al Mestre in Serie A2, la squadra retroceder\u00e0. La stagione successiva, sempre a Mestre in Serie B1 gioca in una squadra allestita per la promozione, che invece a fine campionato si classificher\u00e0 terz'ultima e retroceder\u00e0 ancora (poi sciolta). Nel 1989 si trasferisce al Porto San Giorgio in Serie B1 dove perde la finale playoff per il salto in A2 contro Trapani. Nel 1990 firma per tre anni con il Vicenza ottenendo una promozione in Serie A2. Nel 1993 firma per il Campli in Serie B2 dove ottiene la promozione in Serie B1 per poi giocare nel 1994-1995 con la Fulgor Forl\u00ec. A fine carriera gioca per tre anni a Bassano del Grappa in Serie C1 e poi a Castelfranco Veneto dove termina la carriera nel 2002.\nAllenatore.\nComincia nel 2002 nel settore giovanile del Mogliano Veneto per poi allenare la prima squadra in Serie D l'anno successivo. Nel 2004 \u00e8 alla guida della Favaro Basket prima nel settore giovanile e poi in prima squadra sempre in Serie D. Dopo aver svolto i corsi da allenatore guida in Serie C2 il Silea mentre a settembre 2006 passa alla Pallacanestro Villazzano nel settore giovanile per diventare poi allenatore del CUS Trento in Serie D. Nel 2008 diventa allenatore del Pergine che milita in Serie D. Dal 2009 allena la Pallacanestro Villazzano C in Promozione. Dal 2010 al 2012 passa ad allenare le giovanili alla 3S Basket Cordenons. Contemporaneamente, dalla stagione 2011-12, inizia a collaborare, a livello di minibasket, con la Pallacanestro Vittorio Veneto. Nella stagione 2012-13 allena la prima squadra del Cordenons nel campionato di Serie D. Dalla stagione successiva, in contemporanea con l'assunzione dell'incarico di direttore tecnico del settore giovanile del Vittorio Veneto, inizia ad allenare anche la Prima Squadra in Promozione; nella stagione 2014-15, conquista con la Under 14 il titolo provinciale.\nDirigente.\nIl 1\u00ba luglio 2013 assume l'incarico di direttore tecnico del settore giovanile del Vittorio Veneto."}
{"id": "2620806", "revid": "729019", "url": "https://it.wikipedia.org/wiki?curid=2620806", "title": "Myasishchev M-20", "text": "Il nome Myasishchev M-20 si riferisce al progetto di un bombardiere strategico portato avanti da Vladimir Michajlovi\u010d Mjasi\u0161\u010dev a partire dal 1967. Si trattava di uno degli aerei sviluppati come contraltare al programma americano \"Advanced Manned Strategic Aircraft\" (AMSA), emesso dall'USAF nel 1965 per sostituire i Boeing B-52. L'M-20 venne previsto in quattro distinte configurazioni, una delle quali fu poi sviluppata ulteriormente diventando il Myasishchev M-18. Tuttavia, questi aerei rimasero interamente sulla carta, poich\u00e9 i vertici dell'Unione Sovietica decisero che il programma relativo al nuovo bombardiere sarebbe stato portato avanti dall'OKB Tupolev. Il risultato finale fu il Tupolev Tu-160 Blackjack, tuttora in servizio con la VVS russa.\nSviluppo.\nNel 1967, i vertici militari sovietici si resero conto che era stato un errore cancellare i programmi relativi ai bombardieri strategici ad alte prestazioni, trascurando cos\u00ec la componente strategica aerea. Infatti, la strategia sovietica dei primi anni sessanta puntava essenzialmente sullo sviluppo dei missili balistici intercontinentali. Quindi, i vertici dell'aviazione manifestarono l'esigenza di un bombardiere strategico supersonico, che fosse in grado di sostituire gli ormai obsoleti Myasishchev M-4 e Tupolev Tu-95.\nIl requisito prevedeva essenzialmente un velivolo che fungesse da contrappeso al programma AMSA americano, che avrebbe portato allo sviluppo del B-1. Nella sostanza, si richiedeva un aereo che fosse in grado di:\nA partire dallo stesso 1967, quindi, Mjasi\u0161\u010dev inizi\u00f2 a lavorare all'M-20, un progetto a lungo termine che aveva per oggetto un velivolo multiruolo in grado di trasportare missili. Il progetto venne formalizzato il 28 febbraio 1968.\nSecondo il progetto iniziale, l'aereo avrebbe potuto essere utilizzato in tre diverse varianti:\nPer quanto riguarda il bombardiere, variante che era stata effettivamente richiesta dalla VVS, Mjasi\u0161\u010dev ipotizz\u00f2 complessivamente quattro diverse varianti, ognuna delle quali aveva un certo numero di possibili configurazioni. In particolare, prima il progettista elabor\u00f2 una versione base, e successivamente l'analizz\u00f2 in configurazione canard e con ala a geometria variabile. Contemporaneamente, per ogni versione venivano ipotizzate diverse soluzioni tecniche riguardanti equipaggiamento, carico bellico, propulsione ed avionica.\nVennero avviate tutta una serie di ricerche, che avevano il fine di migliorare le prestazioni, l'aerodinamica e l'equipaggiamento, oltre che di incrementare il carico bellico e ridurre i pesi del velivolo. In particolare, le ricerche aerodinamiche furono condotte con la collaborazione dello TsAGI.\nAlla fine, l'M-20 rimase sulla carta. Una delle versioni teorizzate per questo aereo, la quarta (quella con ala a geometria variabile), venne per\u00f2 sviluppata ulteriormente e costitu\u00ec la base per il progetto del Myasishchev M-18. Tuttavia, anche quest'ultimo velivolo non super\u00f2 mai lo stadio di progetto, visto che i vertici militari sovietici decisero che tutto il programma relativo al nuovo bombardiere sarebbe stato portato avanti dall'OKB Tupolev. La quarta configurazione dell'M-20, utilizzata nel progetto dell'M-18, venne ripresa ed adottata sul progetto definitivo Tupolev, il Tu-160.\nTecnica.\nIl progetto preliminare del 1967 prevedeva un velivolo della lunghezza di 50 metri e con un'apertura alare di 28, con un peso al decollo compreso tra le 180 e le 200 tonnellate (di cui 70 di carburante). La propulsione avrebbe dovuto essere assicurata da quattro turbogetti. Questi motori avrebbero dovuto spingere l'aereo alla velocit\u00e0 massima di 3.200\u00a0km/h, con un'autonomia di 12.000\u00a0km. Il carico bellico previsto era di 15.000\u00a0kg, con la possibilit\u00e0 di imbarcare due missili Kh-45. L'equipaggio era di 3 elementi. In seguito, furono progettate le quattro varianti, per ognuna delle quali vennero previste diverse configurazioni. In generale, si trattava di velivoli che adottavano delle soluzioni tecnologicamente avanzate, che avrebbero dovuto essere spinte da quattro turbogetti a doppio flusso Kuznetsov."}
{"id": "2620808", "revid": "123281665", "url": "https://it.wikipedia.org/wiki?curid=2620808", "title": "ActionAid", "text": "ActionAid \u00e8 un'organizzazione internazionale indipendente impegnata nella lotta alle cause della povert\u00e0. ActionAid basa il suo lavoro sul rispetto dei diritti umani e agisce insieme con le popolazioni e le comunit\u00e0 pi\u00f9 emarginate attraverso programmi di sviluppo a lungo termine in Asia, Africa e America Latina. Nei paesi pi\u00f9 ricchi ActionAid mobilita i cittadini e coinvolge direttamente imprese e istituzioni.\nL'organizzazione internazionale di ActionAid.\nActionAid \u00e8 nata nel 1972 in Gran Bretagna. Nel corso degli anni, grazie all'esperienza maturata sul campo, ha scelto di creare un movimento che, partendo dalle comunit\u00e0 con le quali l'organizzazione lavora, ha l'obiettivo di agire sulle cause globali della povert\u00e0.\nActionAid Italia \u00e8 un affiliato di ActionAid, una federazione internazionale presente in 66 paesi, composta da organizzazioni indipendenti unite da un Segretariato Internazionale con sede a Johannesburg.\nLa federazione \u00e8 governata da un'Assemblea Generale e da un Consiglio Direttivo ristretto che ne assicura l'efficacia, supervisionando l'operato del Segretariato Internazionale che a sua volta coordina, facilita e gestisce le attivit\u00e0 della federazione.\nUn approccio basato sui diritti umani.\nAl centro dell'approccio di ActionAid c'\u00e8 la connessione tra povert\u00e0 e diritti umani: la povert\u00e0 non \u00e8 infatti una condizione naturale n\u00e9 un fallimento personale ma la conseguenza della negazione e della violazione dei diritti umani fondamentali, perpetrate da chi ha pi\u00f9 potere su chi ne ha meno.\nPer questo ActionAid utilizza un approccio basato sui diritti umani che mira a dare alle persone che vivono in condizioni di povert\u00e0 la possibilit\u00e0 di organizzarsi e mobilitarsi per rivendicare, ottenere e godere i propri diritti fondamentali.\nAlla base di questo approccio si trovano:\nI principi di ActionAid.\nActionAid ha sviluppato il sistema ALPS (Accountability, Learning &amp; Planning System). ALPS \u00e8 una metodologia di lavoro che delinea processi comuni anche ad altre organizzazioni: elaborazione di strategie e piani d'azione, revisione di questi piani sulla base dell'esperienza, stesura di rapporti annuali, verifiche e controlli, interni ed esterni.\nActionAid lavora in Network.\nActionAid crede che la sconfitta della povert\u00e0 e l'eliminazione delle ingiustizie possano essere ottenute soltanto attraverso la collaborazione tra i diversi attori della societ\u00e0 civile.\nPer questo motivo l'organizzazione lavora in tutto il mondo insieme con altre organizzazioni con i valori e obiettivi comuni, partecipando a numerosi network attivi a livello nazionale e internazionale. In questo modo \u00e8 infatti possibile esercitare pressioni pi\u00f9 efficaci sui governi e sulle istituzioni, portando all'attenzione dell'opinione pubblica i problemi legati al tema della lotta alla povert\u00e0 e all'ingiustizia. Il lavoro in network consente poi un ampio scambio di informazioni ed esperienze che accresce la competenza dei singoli membri e rende pi\u00f9 proficua l'attivit\u00e0 di ciascuno.\nCollegamenti esterni.\nI network di cui ActionAid fa parte:\nActionAid nel mondo:"}
{"id": "2620811", "revid": "1728", "url": "https://it.wikipedia.org/wiki?curid=2620811", "title": "Screamin' cheetah wheeles", "text": ""}
{"id": "2620817", "revid": "1825453", "url": "https://it.wikipedia.org/wiki?curid=2620817", "title": "Associazione Calcio Thiene", "text": "L'Associazione Calcio Thiene \u00e8 la principale societ\u00e0 calcistica di Thiene.\nStoria.\nFondata nel 1908 pu\u00f2 vantare nella sua storia 10 campionati di Serie C, 2 campionati di Serie C2 e 9 campionati di Serie D. \nNel 1997 acquisisce il titolo sportivo dell'Associazione Calcio Valdagno dando vita alla \"Associazione Calcio Thienevaldagno\" per poi tornare nel 2002 alla denominazione originaria. \nL'anno seguente, rimasto in ristrettezze economiche l'A.C. Thiene non si iscrive al campionato di serie C2 ripartendo come nuova societ\u00e0 dilettantistica dalla categoria di Eccellenza. \nNel 2011 la compagine viene assorbita nell'Alto Vicentino Football Club. Nel 2012 con la mediazione dell'Amministrazione Comunale cittadina viene rifondata una nuova societ\u00e0 sportiva denominata A.C.D. Thiene Calcio 1908 che riparte il campionato 2012-2013 dalla Terza Categoria."}
{"id": "2620818", "revid": "1543377", "url": "https://it.wikipedia.org/wiki?curid=2620818", "title": "Guglielmo Walton", "text": "Imprenditore nel settore marmifero ide\u00f2 e fece costruire una teleferica tecnologicamente avanzata per il trasporto del marmo.\nBiografia.\nConsole degli Stati Uniti a Carrara nella prima met\u00e0 dell'Ottocento, costru\u00ec nel 1851 il primo molo caricatore alla marina di Avenza (oggi Marina di Carrara) e a Groppoli di Carrara la pi\u00f9 moderna e innovativa segheria multitelai, capace di azionare dodici telai contemporaneamente.\nStabil\u00ec la sua residenza, come quella dell'omonima societ\u00e0, a Carrara, nel Palazzo Walton, anche detto \"dell'Angelo\" attualmente in Corso Carlo Rosselli, 17 (gi\u00e0 Corso Vittorio Emanuele, 19).\nRecenti ricerche hanno condotto a supporre che Sir Walter Scott, famoso scrittore scozzese, durante una sua visita alle cave di Carrara, fosse stato ospitato da Walton.\nSotto il governo estense fu incaricato della realizzazione del primo progetto per una ferrovia marmifera per le cave di marmo, cre\u00f2 una rete privata di strade percorse da trattrici a vapore e dopo aver attivato le cave di marmo del Monte Sagro, la ditta da lui fondata nel 1907 costru\u00ec, per il trasporto dei marmi, un'ardita teleferica (del Balzone) costituita da un'unica grande campata con 7 t di portata, che fu poi incrementata 20 t nel 1930 diventando cos\u00ec in quel periodo la pi\u00f9 lunga e imponente d'Europa."}
{"id": "2620821", "revid": "588403", "url": "https://it.wikipedia.org/wiki?curid=2620821", "title": "Benjamin Onwuachi", "text": "Carriera.\nClub.\nDopo aver segnato 40 gol nelle giovanili della , Onwuachi si trasferisce a Torino, alla Juventus. Anche qui, in coppia con Raffaele Palladino, i gol con la Primavera saranno molti. Debutta in prima squadra in Coppa Italia contro il Siena, riuscendo anche a segnare; questa sar\u00e0 la sua unica presenza ufficiale con la Juventus. La stagione successiva viene girato in prestito alla Salernitana, dove non riesce a tener fede alle aspettative, per poi andare a giocare in Belgio, Grecia e Cipro."}
{"id": "2620824", "revid": "767487", "url": "https://it.wikipedia.org/wiki?curid=2620824", "title": "Marco Monti", "text": "Carriera.\nCresce calcisticamente nell' con cui esordisce in Coppa Italia, venendo quindi ceduto alla Virescit Bergamo con la quale sfiora la promozione in Serie B.\nNel 1988-1989 passa alla Lazio con cui debutta in Serie A. Dopo due stagioni con i biancocelesti viene acquistato dall', nella quale viene impiegato raramente.\nViene acquistato quindi dalla , e dopo due stagioni con la maglia granata si trasferisce al , per poi concludere la carriera al Lecco, in Serie C1, ritirandosi dal calcio giocato a 28 anni, nel 1995."}
{"id": "2620827", "revid": "1410376", "url": "https://it.wikipedia.org/wiki?curid=2620827", "title": "Luparense Football Club", "text": "La Luparense Football Club, nota semplicemente come Luparense, \u00e8 una societ\u00e0 calcistica italiana di San Martino di Lupari in provincia di Padova. Il sodalizio attuale \u00e8 nato il 21 giugno 2015, con la creazione della societ\u00e0 polisportiva \"Luparense Football Club\", che, oltre alla sezione calcio, comprendeva anche una sezione calcio a 5.\nLa squadra milita in Serie D e fu fondata in origine nel 1933. \nLa formazione sanmartinara \u00e8 una delle sei squadre della provincia di Padova (insieme a Padova, Petrarca, Cittadella, Monselice, Montagnana) ad aver partecipato a campionati professionistici.\nNel suo palmar\u00e8s pu\u00f2 vantare la partecipazione a 2 campionati di Serie C e 10 campionati di Serie D.\nStoria.\nFondata nel 1933 e rifondata nel 1952, alla fine del campionato di Eccellenza 1999-2000 acquisisce il titolo sportivo del \"Bessica\" vincitrice del girone garantendosi l'accesso in Serie D (era giunta al 7\u00ba posto).\nNella stagione 2015-2016 gioca come squadra B della \"Luparense San Paolo\" nel campionato di Prima Categoria Veneto. Al termine della stagione retrocede in Seconda Categoria.\nNell'estate del 2016, dopo essere tornata la prima squadra calcistica di San Martino di Lupari, la societ\u00e0 viene reintegrata in Prima Categoria. Il 26 marzo 2017, dopo sette stagione in Prima categoria, ottiene la matematica promozione al campionato di Promozione. Successivamente, dopo aver ottenuto la promozione in Eccellenza, al termine della stagione 2018-2019, torna a disputare un campionato nazionale (Serie D), dopo 17 anni dall'ultima partecipazione.\nAltre sezioni sportive.\nCalcio.\nLuparense San Paolo.\nDopo che, il 22 giugno 2015, l'\"Atletico San Paolo Padova S.S.D.a.R.L.\" ha cambiato la denominazione in \"Luparense San Paolo Football Club\" con il trasferimento del titolo sportivo a San Martino di Lupari, la \"Luparense San Paolo\" diventa la prima squadra calcistica cittadina, in Serie D. Nel giugno del 2016 il patron Stefano Zarattini, cede il pacchetto di maggioranza della \"Luparense San Paolo\", cedendo il titolo sportivo del \"San Paolo\" alla \"Vigontina\".\nCalcio a 5.\nDivenuta parte della polisportiva \"Luparense Football Club\" nel 2015, nel 2018, il presidente Zarattini, lascia ogni impegno con la societ\u00e0, facendola fuoriuscire dalla polisportiva."}
{"id": "2620828", "revid": "767487", "url": "https://it.wikipedia.org/wiki?curid=2620828", "title": "Raggruppamento omogeneo di diagnosi", "text": "Con raggruppamento omogeneo di diagnosi (ROD), conosciuto anche con il nome inglese diagnosis-related group (DRG), si fa riferimento a un sistema che permette di classificare tutti i pazienti dimessi da un ospedale (ricoverati in regime ordinario o day hospital) in gruppi omogenei per assorbimento di risorse impegnate (isorisorse). Tale aspetto permette di quantificare economicamente tale assorbimento di risorse e quindi di remunerare ciascun episodio di ricovero. Una delle finalit\u00e0 del sistema \u00e8 quella di controllare e contenere la spesa sanitaria.\nIl ROD viene attribuito a ogni paziente dimesso da una struttura ospedaliera tramite un software chiamato \"DRG-grouper\" mediante l'utilizzo di poche variabili specifiche del paziente: et\u00e0, sesso, tipo di dimissione, diagnosi principale, diagnosi secondarie, procedure/interventi chirurgici. Tali variabili sono utilizzate dal software \"DRG-grouper\" a seguito della compilazione, da parte del medico responsabile della dimissione, della scheda di dimissione ospedaliera (SDO) presente in tutte le cartelle cliniche dei dimessi dalla struttura ospedaliera e inserita in un tracciato informatizzato che viene sistematicamente inviato alla Regione di appartenenza e conseguentemente al Ministero della Salute.\nIl sistema dei ROD si basa fondamentalmente su un sistema di diagnosi (ed eventuali procedure associate), omogenee per assorbimento di risorse. Essi sono contraddistinti da un numero a tre cifre ricompreso da 001 a 579 per un totale di 538 ROD nella attuale versione in uso in Italia dal 01.01.2009 (versione 24.0). I ROD non sono in totale 579 in quanto nell'evoluzione da una versione all'altra alcuni ROD sono stati eliminati ed il numero corrispondente non \u00e8 stato pi\u00f9 utilizzato. A loro volta i ROD sono raggruppati in categorie diagnostiche maggiori (MDC, \"Major Diagnostic Category\") in numero di 25 individuate e suddivise con un criterio clinico-anatomico. Ognuno dei 538 ROD \u00e8 ricompreso nella sua MDC (ad esempio, i ROD da 001 a 035 che caratterizzano patologie e interventi riguardanti il sistema nervoso sono ricompresi nella MDC 1).\nLe diagnosi e le procedure/interventi chirurgici sono codificati attraverso il sistema ICD9-CM versione 2007 (traduzione italiana) che consta di 12.432 codici di diagnosi e 3.733 codici di procedure/interventi chirurgici per un totale di 16.165 codici. I codici di procedura/intervento chirurgico sono esplicitati da codici numerici del tipo xx.xx (esempio: codice di \"radiografia del torace di routine\" = 87.44) mentre quelli di diagnosi da codici numerici del tipo xxx.xx (esempio: codice di \"frattura chiusa di una costa\" = 807.01).\nIl sistema \u00e8 stato creato da Robert B. Fetter e John D. Thompson nell'Universit\u00e0 Yale ed introdotto dal Medicare nel 1983; oggi \u00e8 diffuso anche in Italia. Le versioni attive in Italia sono state le seguenti: 10, 14, 19, e l'attuale 24. Il sistema ROD viene applicato a tutte le aziende ospedaliere pubbliche e a quelle private accreditate (ovvero che possono emettere prestazioni ospedaliere per conto del SSN) italiane e ai presidi ospedalieri delle aziende sanitarie locali."}
{"id": "2620829", "revid": "729019", "url": "https://it.wikipedia.org/wiki?curid=2620829", "title": "Ferrovia della Schynige Platte", "text": "La ferrovia della Schynige Platte (\"Schynige Platte-Bahn\") \u00e8 una linea ferroviaria turistica della Svizzera a cremagliera, a scartamento ridotto e a trazione elettrica che unisce la stazione di Wilderswil alla stazione ferroviaria capolinea della Schynige Platte. Ha carattere stagionale estivo.\nStoria.\nLa piccola ferrovia, che ha molte caratteristiche di una \"ferrovia di montagna\", venne inaugurata il 14 giugno del 1893. Essa permette l'accesso dei turisti alla vetta della Schynige Platte a 1967 m s.l.m.. Il suo primo sistema di esercizio fu con locomotive a vapore a cremagliera; in seguito, nel 1914, venne elettrificata.\nLa ferrovia fa oggi parte della Holding \"Jungfraubahn\"; da Wilderswil i treni della Ferrovia Berner Oberland(BOB) la collegano alla rete delle Ferrovie Federali Svizzere a Interlaken Ost.\nCaratteristiche.\nLa maggior parte del percorso si svolge in forte ascesa. Il binario, a scartamento ridotto da 800\u00a0mm, utilizza la cremagliera del tipo \"Riggenbach\" data la pendenza che raggiunge il 250 per mille.\nLa linea fu esercita all'inizio con locomotive a vapore, gruppo H2/3, con rodiggio 0-4-2T di costruzione SLM.\nPer aumentarne la potenzialit\u00e0 venne deciso di elettrificarla a corrente continua alla tensione di 1.500 volt.\nIl servizio, che si svolge dal 21 maggio al 25 ottobre di ogni anno, \u00e8 svolto prevalentemente con l'impiego di elettromotrici."}
{"id": "2620831", "revid": "729019", "url": "https://it.wikipedia.org/wiki?curid=2620831", "title": "Sant'Angelo di Gerocarne", "text": "Sant'Angelo \u00e8 una frazione di 640 abitanti del comune di Gerocarne in provincia di Vibo Valentia.\nGeografia fisica.\nSant'Angelo si trova sul versante tirrenico delle Serre, all'incrocio fra la strada statale 182 delle Serre Calabre e la strada provinciale ex SS 536 di Acquaro, che formano all'interno del centro abitato il cosiddetto \"triangolo\". Ha un'altitudine media di 266 metri sul livello del mare, e dista 6,07 chilometri in linea d'aria dal comune di Gerocarne, di cui \u00e8 una frazione.\nStoria.\nSant'Angelo sarebbe stata fondata, secondo la tradizione, il 25 marzo 725 d.C. da frate Angelo, quart'ultimo figlio di Crisostamo Rosso e Margherita Grasso.\nNel 1619 Sant'Angelo fu istituito villaggio o luogo a s\u00e9 dal duca di Nocera Francesco Maria Carafa, che aveva promosso l'ampliamento del primitivo nucleo rurale formatosi attraverso i secoli intorno al monastero di San Michele Arcangelo. L'ingegnere fiscale e regio archivista Antonio Tango era stato incaricato di redigere il regio diploma che elevava al rango di Universit\u00e0 (Comune) il casale di Sant'Angelo. Quest'avanzamento di grado per\u00f2 dur\u00f2 molto poco. Quando nel 1652 i domenicani acquistarono dal re di Spagna Filippo IV la contea di Soriano, Sant'Angelo era gi\u00e0 stato di nuovo ridotto a casale di essa. Da allora non godette pi\u00f9 l'autonomia.\nDopo che i Francesi, abolite le feudalit\u00e0, procedettero a una nuova divisione amministrativa del Regno per legge 19 gennaio 1807, Sant'Angelo fu annesso come casale al comune di Sorianello, nel riordino disposto per decreto 4 maggio 1811, istitutivo dei Comuni e dei circondari.\nCon il ritorno dei Borboni nel 1815, si assiste ad un ulteriore riordino per legge 1\u00ba maggio 1816, nel quale Sant'Angelo viene aggregato al Comune di Gerocarne, da cui tuttora dipende.\nEconomia.\nL'economia \u00e8 basata principalmente sull'agricoltura e sulla produzione di olive."}
{"id": "2620832", "revid": "1494169", "url": "https://it.wikipedia.org/wiki?curid=2620832", "title": "John Wood", "text": ""}
{"id": "2620836", "revid": "767487", "url": "https://it.wikipedia.org/wiki?curid=2620836", "title": "Canada Masters 2003", "text": "Il Canada Masters 2003 (conosciuto anche come Rogers AT&amp;T Cup per motivi di sponsorizzazione) \u00e8 stato un torneo di tennis giocato sul cemento. \n\u00c8 stata la 114\u00aa edizione del Canada Masters, che fa parte della categoria ATP Masters Series nell'ambito dell'ATP Tour 2003, \ne della categoria Tier I nell'ambito del WTA Tour 2003.\nIl torneo maschile si \u00e8 giocato al du Maurier Stadium di Montr\u00e9al in Canada,\ndal 4 al 10 agosto 2003, quello femminile al National Tennis Centre di Toronto in\nCanada,dall'11 al 17 agosto 2003.\nCampioni.\nSingolare maschile.\n Andy Roddick ha battuto in finale David Nalbandian, 6\u20131, 6\u20133\nSingolare femminile.\n Justine Henin-Hardenne ha battuto in finale Lina Krasnoruckaja, 6\u20131, 6\u20130\nDoppio maschile.\n Mahesh Bhupathi / Maks Mirny hanno battuto in finale Jonas Bj\u00f6rkman / Todd Woodbridge, 6\u20133, 7\u20136(4)\nDoppio femminile.\n Svetlana Kuznecova / Martina Navr\u00e1tilov\u00e1 hanno battuto in finale Mar\u00eda Vento-Kabchi / Angelique Widjaja, 3\u20136, 6\u20131, 6\u20131"}
{"id": "2620838", "revid": "118638234", "url": "https://it.wikipedia.org/wiki?curid=2620838", "title": "Una sera d'ottobre", "text": "Una sera d'ottobre \u00e8 una miniserie televisiva italiana composta da 2 puntate, girata nei pressi di Arezzo e di Firenze.\nLa fiction, interpretata da Vanessa Hessler e Gabriele Greco, \u00e8 stata prodotta da Edwige Fenech e diretta da Vittorio Sindoni. \u00c8 andata in onda in prima serata il 18 e il 19 ottobre 2009 su Rai 1.\nTrama.\nGiulia (Vanessa Hessler) \u00e8 una ragazza di 22 anni che studia medicina a Firenze ma \u00e8 di Arezzo, dove fa ritorno dalla famiglia ogni venerd\u00ec sera in treno. In uno di questi viaggi conosce Alessandro (Gabriele Greco) tecnico di sistemi di allarme che \u00e8 di Roma ma lavora a Firenze per una societ\u00e0 di porta-valori. Tra i due scoppia un interesse reciproco che sfocer\u00e0 in un epilogo imprevisto. Infatti dopo alcune titubanze la ragazza accetta il corteggiamento di Alessandro lasciando prima il fidanzato Lorenzo (Luca Bastianello) con cui stava insieme da 5 anni. Tra i due scoppia la passione ma la mattina dopo la notte passata insieme si presenta la polizia alla porta dell'albergo dove soggiorna Alessandro accusando il ragazzo di rapina e omicidio.\nLa ragazza viene subito scagionata invece Alessandro rimane in carcere in attesa delle indagini che svolger\u00e0 in parte Giulia all'insaputa dei genitori. La ragazza infatti scava nel passato del ragazzo andando addirittura dalla sua famiglia a Roma."}
{"id": "2620840", "revid": "174925", "url": "https://it.wikipedia.org/wiki?curid=2620840", "title": "409 d.C.", "text": ""}
{"id": "2620841", "revid": "174925", "url": "https://it.wikipedia.org/wiki?curid=2620841", "title": "552 d.C.", "text": ""}
{"id": "2620844", "revid": "536103", "url": "https://it.wikipedia.org/wiki?curid=2620844", "title": "Principesse sirene - Mermaid Melody", "text": " \u00e8 un manga \"sh\u014djo\" scritto da Michiko Yokote e disegnato da Pink Hanamori, pubblicato in Giappone sulla rivista \"Nakayoshi\" di K\u014ddansha dall'agosto 2002 al marzo 2005.\nDal manga sono state tratte due serie anime, e , rispettivamente di 52 e 39 episodi, andate in onda in Giappone su TV Aichi dall'aprile 2003 al dicembre 2004.\nLa prima serie dell'anime \u00e8 arrivata in Italia a febbraio 2007 su Italia 1 con il titolo \"Principesse sirene - Mermaid Melody\"; la seconda, invece, a settembre 2007, mantenendo lo stesso titolo, si \u00e8 conclusa nel febbraio 2008. Il manga \u00e8 stato pubblicato in Italia dalla Play Press (poi Play Media Company) da aprile a ottobre 2007 con lo stesso titolo dell'anime, ed \u00e8 stato ripubblicato dalla GP Publishing a partire da luglio 2009 fino al febbraio 2010.\nUn sequel del manga intitolato , con protagonista la figlia di Lucia, sar\u00e0 pubblicato da agosto 2021 su \"Nakayoshi\" di K\u014ddansha.\nIl titolo \"Pichi Pichi\" \u00e8 l'onomatopea del rumore della pinna di una sirena, ma significa anche \"essere vivace\"; \"Pitch\" sta per \"tono\" in inglese, che richiama il canto delle protagoniste. L'opera contiene molti elementi basati sulla celeberrima fiaba \"La sirenetta\" di Hans Christian Andersen.\nTrama.\nPrima serie.\nLucia Nanami, Principessa sirena dell'Oceano Pacifico del Nord, giunge sulla terraferma con il pinguino Hippo, suo compagno e aiutante, per ritrovare la sua perla rosa, gioiello perduto 7 anni prima nel salvare Kaito, un bambino umano caduto da una nave a causa di un naufragio e del quale si era innamorata perdutamente. Sulla terraferma, Lucia incontra Hanon, la principessa dell'oceano Atlantico del Sud, che diventa la sua migliore amica insieme a Rina, la principessa dell'Atlantico del Nord.\nLucia incontra nuovamente Kaito, che per\u00f2, a causa dell'aspetto umano assunto dalla sirena, non la riconosce, e lei non pu\u00f2 rivelargli la sua vera identit\u00e0 n\u00e9 il suo amore per lui perch\u00e9 altrimenti si trasformerebbe in schiuma di mare.\nMentre il legame tra Lucia e Kaito si fa sempre pi\u00f9 intimo, gli oceani sono gravemente minacciati: aiutato dalle Dark Lovers e dalle Black Beauty Sisters, Gaito (fratello di Kaito), membro e capostipite della famiglia dei Panthalassa, devasta i regni delle sette Principesse sirene per impossessarsi delle loro perle. Il compito di Lucia e le sue amiche \u00e8 quello di riunire tutte e sette le principesse e invocare la leggendaria Regina dei Mari, l'unica in grado di fermarlo. Grazie alle loro perle, le Principesse possono trasformarsi in cantanti e combattere i nemici con il potere della loro voce.\nSeconda serie.\nKaito parte per un viaggio alle Hawaii, ma qui, a causa di un incidente mentre fa surf, perde la memoria e viene soccorso da una ragazza con problemi di salute, Mikaru che si innamora di lui. Tornato a casa con lei, il ragazzo recupera i ricordi, a parte quelli riguardanti Lucia e le Principesse sirene, che intanto aspettano la nascita della nuova Principessa sirena dell'oceano Indiano, Seira; tuttavia, l'angelo Mikeru cattura l'anima della principessa prima che nasca. Lucia, aiutata dalle altre Principesse sirene, deve recuperarne i frammenti, ma anche fare in modo che Kaito si ricordi del suo amore per lei e non s'innamori di Mikaru.\nManga.\nIl manga, composto da 33 capitoli, \u00e8 stato pubblicato sulla rivista \"Nakayoshi\" dall'agosto 2002 al marzo 2005 e successivamente \u00e8 stato serializzato in 7 tank\u014dbon per conto della K\u014ddansha, pubblicati tra il marzo 2003 e l'aprile 2005. Nell'ultimo volume sono contenute tre storie extra ambientate dopo il capitolo finale della serie: \"Hoshi furu umi no serenade\" che parla della storia tra Hippo e Yuri, \"The winged message\" che tratta di Rihito e Mikaru, e \"Soshite, mirai e no Super Love Songs!\" incentrata su Lucia e Kaito. Infine le tre storie autoconclusive: \"Moonlight Goddess Diana\", \"Cherry\u2665Blossom\" e \"Spogliati per me\"; ognuna ha come protagonisti due adolescenti uguali identici a Lucia e Kaito, ma con nomi e situazioni differenti rispetto alla storia principale.\nIn Italia \u00e8 stato pubblicato dalla Play Press (poi Play Media Company) da aprile a ottobre 2007 con lo stesso titolo dell'anime, ed \u00e8 stato ripubblicato dalla GP Publishing a partire da luglio 2009 fino al febbraio 2010 con senso di lettura ribaltato rispetto all'originale.\n\u00c8 arrivato anche in Taiwan da Ever Glory Publishing, a Hong Kong da World Press, in Corea del Sud da Haksan Culture Company, negli Stati Uniti da Del Rey, in Francia da Kurokawa, in Germania da Heyne, in Finlandia da Egmont e in Thailandia da Bongkoch.\nAnime.\nL'anime, prodotto da We've e SynergySP, \u00e8 formato da due serie, trasmesse su TV Aichi: la prima \"Mermaid Melody Pichi Pichi Pitch\" conta 52 episodi, andati in onda dal 5 aprile 2003 al 27 marzo 2004 e raccolti in 14 DVD, e copre i primi venti capitoli del manga; la seconda \"Mermaid Melody Pichi Pichi Pitch Pure\" di 39 episodi, andati in onda dal 3 aprile al 25 dicembre 2004 e raccolti in DVD sotto forma di box contenente 11 dischi, copre dal capitolo 21 al 30.\nLa prima serie \u00e8 arrivata in Italia a febbraio 2007 su Italia 1 con il titolo \"Principesse sirene - Mermaid Melody\"; la seconda, invece, a settembre 2007, mantenendo lo stesso titolo, si \u00e8 conclusa nel febbraio 2008. Le due serie sono state poi raccolte in 31 DVD pubblicati dalla Hobby &amp; Work.\nSigle.\nLa sigla italiana, interpretata da Sol Bontempi con musica di Dario Bontempi e testo di Martin Milagrosa Ortiz, presenta un arrangiamento completamente diverso dalle originali e viene usata sia in apertura che in chiusura.\nCanzoni.\nCanzoni italiane.\nLe canzoni italiane presentano un arrangiamento completamente diverso dalle originali; quelle di Mikeru e Mikaru, \"Tsubasa wo daite\" e \"Ashita ga mienakute\", nella versione italiana mantengono la musica originale, ma il testo viene recitato dai doppiatori (rispettivamente da Davide Garbolino e Anna Mazza) e non cantato. Le canzoni della seconda serie vengono sostituite da una qualsiasi di quelle della prima, eccezion fatta per \"Yami no BAROQUE\" che, invece, \u00e8 stata sostituita dalla nuova canzone \"La nostra forza\".\nNell'estate 2007, la sigla e tutte le canzoni, insieme a \"Dolce melodia - versione carillon\" di Denise Misseri, per un totale di 12 tracce, vengono raccolte in un CD dal titolo \"Principesse sirene - Mermaid Melody\"; un nuovo CD con le canzoni della seconda serie viene pubblicato l'anno seguente con il titolo \"La colonna sonora delle Principesse sirene - Mermaid Melody\". Le canzoni contenute sono le stesse del primo CD, ma vengono aggiunte tre bonus track (\"Dolce melodia - versione carillon\" di Valeria Caponnetto, \"Voce del buio\" di Elena Tavernini e \"La nostra forza\" di Daniela Rando), per un totale di 15 tracce.\nVideogiochi.\nDurante il corso della serie, sono stati pubblicati diversi videogiochi dalla Konami. Tutti i videogiochi hanno come modalit\u00e0 di gioco multiplayer. Il primo \u00e8 ispirato al famoso \"Dance Dance Revolution\" e include otto canzoni tratte dall'anime, il secondo \u00e8 simile a quelli della serie di \"Mario Party\", e il terzo, similmente al primo, include quattordici canzoni dell'anime e diversi mini-giochi.\nTrasmissioni e adattamenti nel mondo.\nIn Italia un paio di scene ambigue presenti durante le esibizioni delle Black Beauty Sisters sono state rimosse, come nella versione televisiva giapponese, dove, per\u00f2, sono state reintrodotte nella versione DVD. Inoltre, durante l'intera serie, la musica trasmessa in radio \u00e8 sostituita dalla base di \"Concerto d'amore\".\nL'anime \u00e8 arrivato anche a Hong Kong, in Thailandia, in Indonesia e nelle Filippine, che hanno mantenuto le canzoni originali in giapponese. In Taiwan, Corea del Sud, Israele, Spagna, Portogallo, Francia, Serbia e Grecia le canzoni hanno mantenuto la base originale e i testi sono stati adattati. Negli Stati Uniti e in Messico \u00e8 andata in onda la versione spagnola. In Macedonia del Nord va in onda la versione serba mentre in Bosnia il doppiaggio in bosniaco utilizza le canzoni della versione serba. In Malesia l'anime \u00e8 stato adattato in lingua inglese. In Albania il doppiaggio si basa su quello italiano e le canzoni non sono state tradotte, ma vengono utilizzate quelle italiane con i sottotitoli in albanese; inoltre il doppiaggio \u00e8 a cura di \"Jess Discographic\", che opera illegalmente e senza i diritti dei programmi che doppia.\nNel 2009 era stata annunciata anche una versione inglese, che sarebbe stata trasmessa in Nord America da ADV Films, ma quest'ultima ne ha perso i diritti dopo aver doppiato l'intera serie, che quindi non \u00e8 mai andata in onda. Inoltre il doppiaggio della serie nei paesi in cui \u00e8 stata distribuita dalla societ\u00e0 spagnola, si basa sulla versione inglese dell'anime mai andata in onda. La societ\u00e0 Elastic Rights che detiene i diritti dell'anime in cinque paesi europei ha negoziato con la Turchia per una sua possibile messa in onda sulla TV turca, la trasmissione per\u00f2 non \u00e8 mai avvenuta.\nIn Spagna, Portogallo, Grecia e Francia l'anime \u00e8 distribuito dalla compagnia spagnola Elastic Rights."}
{"id": "2620846", "revid": "110157", "url": "https://it.wikipedia.org/wiki?curid=2620846", "title": "Santana's Greatest Hits", "text": "Santana's Greatest Hits \u00e8 un'antologia del 1974 dei Santana. Mette in evidenza i migliori brani dei primi tre album del gruppo di San Francisco arrivando in quarta posizione in Austria."}
{"id": "2620868", "revid": "287204", "url": "https://it.wikipedia.org/wiki?curid=2620868", "title": "Jacobo Arbenz Guzm\u00e0n", "text": ""}
{"id": "2620872", "revid": "123984491", "url": "https://it.wikipedia.org/wiki?curid=2620872", "title": "Alice Coltrane", "text": "Biografia.\nNata a Detroit, Michigan, comincia a studiare musica classica con Bud Powell. Ha iniziato a suonare jazz da professionista nella citt\u00e0 natale, con il suo trio \"Terry Pollard\". Dal 1962 al 1963 ha suonato con il quartetto di Terry Gibbs e, durante quest'esperienza, ha conosciuto John Coltrane. Ha cominciato sostituendo McCoy Tyner al piano nella band di Coltrane nel 1965. Nel 1966 spos\u00f2 John, con il quale continu\u00f2 a suonare nella sua band fino alla sua morte. John Coltrane divenne, cos\u00ec, patrigno della figlia di Alice, Michelle. La coppia ebbe tre figli: il batterista John Jr. e i sassofonisti Oran e Ravi. John Jr. mor\u00ec in un incidente d'auto nel 1982.\nDopo la morte del marito, Alice ha continuato a suonare con i propri gruppi e con i suoi figli. Le sue registrazioni sono state effettuate per lo pi\u00f9 tra il 1960 e il 1970 per la Impulse! Records.\nColtrane era una devota del guru indiano di Sathya Sai Baba. Nel 1972, si trasfer\u00ec in California, dove stabil\u00ec il Centro Vedanta nel 1975. Entro la fine degli anni settanta cambi\u00f2 il suo nome in Turiyasangitananda. Coltrane \u00e8 stata il capo spirituale, o Swamini, di Shanti Anantam Ashram (in seguito ribattezzato Sai Anantam Ashram in Chumash Pradesh) che ristabil\u00ec il Centro Vedanta nei pressi di Malib\u00f9 nel 1983. In rare occasioni ha svolto funzioni pubbliche sotto il nome di Alice Coltrane.\nIl 1990 ha visto un rinnovato interesse per il suo lavoro, che ha portato alla pubblicazione della compilation \"Astral Meditation\" e, nel 2004, pubblic\u00f2 il suo album di ritorno \"Translinear Light\". A seguito di una rottura con il pubblico durata venticinque anni, torn\u00f2 sul palco per tre apparizioni negli Stati Uniti nell'autunno del 2006. La sua ultima apparizione fu a San Francisco il 4 novembre 2006, con il figlio Ravi, il batterista Roy Haynes e il bassista Charlie Haden.\nAlice Coltrane mor\u00ec per insufficienza respiratoria al West Hill Hospital Medical Center nei sobborghi di Los Angeles. \u00c8 sepolta accanto al marito John nel Pinelawn Memorial Park, New York.\nPaul Weller le ha dedicato una canzone, \"Song for Alice\" dal suo album \"22 Dreams\".\nVita privata.\nEra prozia del musicista Flying Lotus."}
{"id": "2620876", "revid": "1573940", "url": "https://it.wikipedia.org/wiki?curid=2620876", "title": "Chiesa dei Santi Protomartiri Romani", "text": "La chiesa dei Santi Protomartiri Romani \u00e8 un luogo di culto cattolico di Roma, situato nel quartiere Aurelio, in via Angelo Di Pietro.\nLa chiesa, costruita su progetti dell'architetto Francesco Fornari, ultimata e consacrata nel 1968, \u00e8 sede della parrocchia omonima, istituita il 19 maggio 1954 con il decreto del cardinale vicario Clemente Micara \"Neminem fugit\". Essa \u00e8 dedicata ai primi martiri della Chiesa romana, morti durante le persecuzioni scatenate dall'imperatore Nerone a Roma, a partire dal luglio 64 e protrattasi fino al 67.\nDal 1969 \u00e8 sede del titolo cardinalizio dei \"Santi Protomartiri a Via Aurelia Antica\".\nLa chiesa \u00e8 preceduta da un portico suddiviso da pilastri, sotto il quale \u00e8 la scritta dedicatoria: \"D.O.M. in honorem SS. Protomartyrum. A.D. MCMLXVIII\"."}
{"id": "2620878", "revid": "1543377", "url": "https://it.wikipedia.org/wiki?curid=2620878", "title": "Lamer Exterminator", "text": "Lamer Exterminator \u00e8 un virus informatico realizzato per il Commodore Amiga (modelli interessati: AMIGA 500, AMIGA 1000, AMIGA 2000A, AMIGA 2000B). \u00c8 stato individuato per la prima volta in Germania nell'ottobre del 1989. Si tratta di un virus residente del boot sector (settore di avvio).\nUna sua caratteristica, la sovrascrittura del bootblock con ripetizione della stringa \"LAMER!\" per 84 volte, \u00e8 ritenuta all'origine del termine informatico Lamer. "}
{"id": "2620889", "revid": "1543377", "url": "https://it.wikipedia.org/wiki?curid=2620889", "title": "Ylva Lindberg", "text": " Ha difeso i colori della nazionale di hockey su ghiaccio femminile della Svezia con cui ha vinto una medaglia di bronzo ai Giochi olimpici invernali di Salt Lake City 2002 e una d'argento a quelli di Torino 2006.\nCarriera olimpica.\nNel 2002 \u00e8 stata convocata in nazionale alle Olimpiadi invernali di Nagano. Con le sue compagne non \u00e8 riuscita ad accedere alle finali del torneo e ha chiuso al quinto posto.\nQuattro anni pi\u00f9 tardi ai Giochi di Salt Lake City \u00e8 stata di nuovo selezionata tra le atlete della olimpica. La sua compagine \u00e8 arrivata seconda nel Gruppo A alle spalle del e si \u00e8 qualificata per la semifinale dove ha incontrato gli , campioni olimpici in carica. Contro le nordamericane ha subito una pesante sconfitta per 4-0 che ha fatto sfumare la rincorsa al metallo pi\u00f9 pregiato. Con la Svezia, nella finale per il terzo posto, ha battuto la e ha vinto la medaglia di bronzo.\nAlle Olimpiadi di Torino 2006 la Lindberg si \u00e8 riconfermata su alti livelli. La sua squadra \u00e8 stata inserita nel Girone A dove ha ottenuto due vittorie: contro la per 3-1 al Palasport Olimpico e contro l' nella per 11-0 al Torino Esposizioni. L'atleta di Ume\u00e5 \u00e8 andata ha realizzato la rete nella bandiera nella terza e ultima partita del raggruppamento terminata con una sconfitta per 8-1 contro il , squadra medaglia d'oro in carica. Il turno semifinale ha riproposto la sfida di quattro anni prima: Svezia-USA, ma questa volta la sua squadra \u00e8 riuscita a prevalere per 3-2, qualificandosi per la finale dove ha incontrato nuovamente in Canada. Nell'ultima sfida le nordamericane hanno prevalso per 4-1 relegando la Lindberg e compagne al secondo gradino del podio valsole la medaglia d'argento.\nNote biografiche.\nNata il 29 giugno 1976 a Ume\u00e5, nella Svezia settentrionale, nel 2006 ha comunicato pubblicamente la propria omosessualit\u00e0, insieme con la compagna di squadra Erika Holst, con cui intrattiene una relazione."}
{"id": "2620890", "revid": "767487", "url": "https://it.wikipedia.org/wiki?curid=2620890", "title": "Canada Masters 2002", "text": "Il Canada Masters 2002 (conosciuto anche come Rogers AT&amp;T Cup per motivi di sponsorizzazione) \u00e8 stato un torneo di tennis giocato sul cemento. \u00c8 stata la 113\u00aa edizione del Canada Masters, che fa parte della categoria ATP Masters Series nell'ambito dell'ATP Tour 2002, e della categoria Tier I nell'ambito del WTA Tour 2002. Il torneo maschile si \u00e8 giocato al National Tennis Centre di Toronto in Canada, dal 29 luglio al 4 agosto 2002, quello femminile al du Maurier Stadium di Montr\u00e9al in Canada, dal 12 al 18 agosto 2002.\nCampioni.\nSingolare maschile.\n Guillermo Ca\u00f1as ha battuto in finale Andy Roddick, 6\u20134, 7\u20135\nSingolare femminile.\n Am\u00e9lie Mauresmo ha battuto in finale Jennifer Capriati, 6\u20134, 6\u20131\nDoppio maschile.\n Bob Bryan / Mike Bryan hanno battuto in finale Mark Knowles / Daniel Nestor, 4\u20136, 7\u20136(1), 6\u20133\nDoppio femminile.\n Virginia Ruano Pascual / Paola Su\u00e1rez hanno battuto in finale Rika Fujiwara / Ai Sugiyama, 6\u20134, 7\u20136(4)"}
{"id": "2620907", "revid": "121866075", "url": "https://it.wikipedia.org/wiki?curid=2620907", "title": "Superwoman (personaggio)", "text": "Superwoman \u00e8 il nome dato a numerosi personaggi pubblicati nel corso degli anni dalla DC Comics, molti dei quali, come la popolare Supergirl, sono donne con poteri simili a quelli di Superman. Il nome \"Superwoman\" fu originariamente un copyright di \"Detective Comics\" nello sforzo di prevenire che la concorrenza ne potesse fare uso. Come era prevedibile, fu creata una copia non ufficiale di un fumetto dal titolo \"Superwoman\". La copertina fu una riproduzione di \"More Fun Comics\" con la ristampa di contenuti interni del terzo numero. La prima vera apparizione di Superwoman, che solitamente fu pensato come una pista di inizio per l'introduzione successiva di Kara Zor-El nei panni di Supergirl, fu pubblicata nella serie \"Action Comics\".\nVersioni.\nLois Lane.\nLa comparsa del nome \"Superwoman\" nei fumetti della DC fu in una storia di \"Action Comics\" dove Lois Lane sogn\u00f2 di ricevere i suoi poteri da una trasfusione di sangue da Superman, che lanci\u00f2 la sua carriera come Superwoman.\nIl tema fu ripreso nel fumetto di Superman del 1947 in cui un paio di maghi fraudolenti gettarono un incantesimo su Lois, facendole credere di avere i superpoteri. Superman fu costretto a giocare d'astuzia per un po', utilizzando la super velocit\u00e0 per intervenire invisibilmente nelle avventure di Lois, aiutandola con l'illusione. La famosa giornalista indoss\u00f2 un costume modellato sulla falsariga di quello di Superman prima che l'incantesimo \"si spezzasse\". Un'altra storia da \"Action Comics\" vide Lois ottenere realmente i superpoteri a causa di un'invenzione di Lex Luthor, che la lanci\u00f2 in una breve carriera come \"Superwoman\".\nFumetti successivi presentarono sporadiche storie in cui Lois Lane ottenne i superpoteri e lavor\u00f2 come una specie di Super Donna, ma tutte queste, come la storia di cui sopra del 1951, solo temporaneamente, per poi perderli alla fine della storia. Un tipico esempio di questi poteri che vanno e vengono fu dalla \"Superman Family\", dove la Lois Lane di Terra-2 ottenne i poteri da suo marito (Superman di Terra-2) attraverso gli effetti inaspettati di una pianta esotica extraterrestre che Superman port\u00f2 in casa. La morte di questa pianta fece cessare i suoi effetti. Un altro esempio potrebbe essere quello della miniserie \"Batman/Superman: The World Finest\" dove Mr. Mxyzptlk trasform\u00f2 Lois in Superwoman, con tanto di poteri e costume, per un brevissimo periodo.\nAlla fine di \"All-Star Superman\" n. 2, Lois Lane fu presentata con un siero di una formula chiamata \"Exo-Genes\" creata da Superman, che le permise di avere i suoi poteri per 24 ore, e divenne Superwoman. Durante le sue avventure con i poteri kryptoniani, fu corteggiata da due super umani chiamati \"Samson\" (Sansone) e \"Atlas\" (Atlante), e fu catturata da un'Ultrasfinge temporale. I suoi poteri svanirono alla fine del giorno. \u00c8 da notare che il suo costume sembra essere fortemente somigliante a quello della sua controparte dell'Universo anti-materiale (vedi sotto) ma con i colori utilizzati anche da Superman; entrambi i costumi furono disegnati da Frank Quitely.\nNel 2011, durante la \"continuity\" New 52, Lois e Lana Lang assistono alla morte di Superman (alla fine dell'arco narrativo \"La morte di Superman\"), e vengono investite dalle radiazioni solari emanate dal suo corpo; questa versione di Lois non \u00e8 innamorata di Superman, che ha una storia con Wonder Woman; ha addirittura rivelato l'identit\u00e0 di Superman in un articolo del Daily Planet, esponendo il kriptoniano ai suoi nemici e al governo. Mentre il nome Superman viene preso sia da un Superman di un'altra Terra (una versione simile a quella pre-Flashpoint, scappata sulla Terra-52 con la moglie Lois ed il figlio Jonathan) sia da Lex Luthor, Lois e Lana diventano entrambe Superwoman: Lois ha i poteri classici di Clark, mentre Lana quello nuovo di assorbire l'energia solare e rilasciarla in altre forme. Nel nuovo corso DC Rebirth, Lois/Superwoman sparisce (apparentemente) dopo un combattimento con un Bizarro femmina, a causa del sovraccarico di energia solare (Superman era morto allo stesso modo); la Lois di un'altra Terra prender\u00e0 il suo posto al Planet.\nLuma Lynai.\nUna donna dal distante pianeta Staryl, Luma Lynai vinse il cuore di Superman. Proprio come Superman prende i suoi poteri dal Sole giallo, Luma prende i suoi poteri di volo e superforza da un sole arancione. La loro relazione non fu duratura, dato che Luma si ammal\u00f2 gravemente sotto i raggi del sole giallo, e Superman non poteva lasciare la Terra indifesa. Fisicamente somigliava molto alla Kara Zor-El adulta, con un costume simile, tranne per il fatto che invece di essere rosso e blu con una \"S\" in un pentagono, il costume di Luma era bianco e verde con una \"S\" circolare in un cerchio.\nSindacato del Crimine d'America.\nTerra-3.\nNel 1964, fu introdotta una controparte malvagia di Wonder Woman da un universo alternativo chiamata \"Superwoman\". Questa Superwoman era un membro del Sindacato del Crimine d'America, una controparte malvagia della Justice League of America del mondo parallelo di terra-3. Superwoman, come Wonder Woman, era un'amazzone, e ne possedeva poteri simili come la super forza, il volo e l'utilizzo del lazzo magico, che solo lei poteva farne cambiare la forma in ci\u00f2 che desiderava.\nLa versione pre-Crisi di Superwoman fu uccisa mentre tentava di salvare la Terra-3 dall'onda anti-materiale distruttiva di Anti-Monitor.\nTerra Anti-Materiale.\nNella continuit\u00e0 post-Crisi, come stabilito nel fumetto del 1998 \"JLA: Earth 2\" di Grant Morrison, Superwoman (ed il resto del Sindacato del Crimine), veniva da un mondo parallelo simile alla Terra, ma localizzata in un universo parallelo (anche casa del pianeta Qward).\nSuperwoman continu\u00f2 a comparire occasionalmente come membro del Sindacato del Crimine, e pi\u00f9 recentemente comparve in alcune storie di Superman e di Justice League of America. A differenza della sua controparte pre-Crisi, il suo lazzo magico non cambiava forma, ma rilasciava delle inibizioni di coloro che vi restavano intrappolati (proprio come Wonder Woman li costringeva a dire la verit\u00e0). Possedeva anche la vista calorifica, come quella di Superman.\nParlando di alias di Lois Lane, Superwoman \u00e8 un'amazzone per nascita, e si fece strada fino a divenire l'editore capo del \"Daily Planet\" nel \"Mondo del Patriarca\". Nella sua comparsa prese le sembianze dell'identit\u00e0 segreta di Wonder Woman, Diana Prince. Superwoman infastid\u00ec i suoi colleghi. Per esempio, la Cat Grant anti-materiale una volta rispose alle domande di Superman riguardo al suo futuro, \"probabilmente punzecchiare Jimmy Olsen\"; Cat Grant si rifer\u00ec anche a Superwoman, chiamandola \"Regina Cagna\".\nL'unico civile che conosceva l'identit\u00e0 segreta di Superwoman era Jimmy Olsen, che, come un deviante sessuale, faceva tutto ci\u00f2 che lei gli chiedeva in cambio di restare a guardarla mentre si cambiava per indossare il costume e ricevendone in regalo alcuni pezzi. Jimmy era cos\u00ec infatuato che ignorava gli insulti e le frecciatine, anche quando lei lo insult\u00f2 dicendogli, \"La Spia di Superwoman, ecco come ti chiamano i giornali\" - un chiaro riferimento al \"L'Amico di Superman, Jimmy Olsen\" (come mostrato in \"JLA: Earth 2\").\nSempre nella storia \"JLA: Earth 2\", Ultraman odiava la frigidit\u00e0 che Superwoman aveva verso di lui. Nel frattempo, portava avanti una relazione con Owlman, e ne approfittano per lanciarsi in appuntamenti amorosi mentre Ultraman non guarda. Tuttavia, dalla sua Fortezza Fluttuante (controparte anti-materiale della Fortezza della Solitudine), Ultraman non esit\u00f2 a lanciare spari d'avvertimento di visione calorifica verso di loro quando li trovava insieme.\nTerra-3.\nIn \"52\" Settimana 52, una ricreazione di Terra-3 fu mostrata come parte del nuovo multiverso. Nella descrizione erano versioni alternative dei personaggi della Justice Society of America originale, inclusa Wonder Woman. Il personaggio non fu identificato in \"52\", ma successivamente in Countdown to Final Crisis, che la identific\u00f2 come la Superwoman della Societ\u00e0 del Crimine d'America, in un mondo alternativo che \u00e8 una versione alterata di Terra-2. Basato su un commento di Grant Morrison, questa terra-3 non \u00e8 la versione pre-Crisi, facendo s\u00ec che questa nuova versione non abbia alcuna connessione con le versioni precedenti. Grant Morrison sugger\u00ec anche che la Superwoman di Terra-3 e quella anti-materiale esistevano entrambe in una continuit\u00e0 post-52; il Sindacato del Crimine e la Societ\u00e0 del Crimine potrebbero addirittura avere avuto un incontro annuale, come quello delle Justice League con la Justice Society.\nCome l'interazione del personaggio anti-materiale, essa \u00e8 infatti la controparte di Wonder Woman e di Lois Lane, nonostante la possessione di abilit\u00e0 kryptoniane come la vista calorifica. In \"Countdown\", fu reclutata dall'armata del Monarca ma i suoi occhi si concentrarono su Red Robin, Jason Todd di Nuova Terra che aveva o non aveva portato addosso della kryptonite.\nLa Superwoman di Mxyzptlk.\nIn \"Superman\" n. 349, Superman ritorn\u00f2 da una missione interstellare solo per scoprire che chiunque sulla terra era di sesso opposto. Tra di loro vi erano Penny White (controparte femminile di Perry White), Jenny Olsen (controparte femminile di Jimmy Olsen), Louis Lane (controparte maschile di Lois Lane), Batwoman (controparte femminile di Batman, pi\u00f9 che il personaggio corrente), Wonder Warrior (controparte maschile di Wonder Woman), Black Condor (controparte femminile di Black Canary), e la stessa Superwoman (la sua controparte femminile). Credendo di essere in un mondo parallelo, Superman vol\u00f2 nello spazio dove trov\u00f2 un portale dimensionale, bloccato, per\u00f2, da una barriera invisibile. Superman not\u00f2 che il parallelismo scomparve quando vide che Superwoman e Clara Kent (presumibilmente la sua identit\u00e0 segreta) erano due persone differenti.\nDopo una battaglia con Superwoman, Superlad (controparte maschile di Supergirl), e Wonder Warrior, Superman cap\u00ec che dietro a questo mondo alterato c'era Mr. Mxyzptlk. Lo cap\u00ec anche grazie alla discrepanza che vedeva Clara Kent e Superwoman come due persone differenti. Tuttavia, il pi\u00f9 grande errore di Mxyzptlk fu di aver invano dato una propria controparte femminile al gruppo di nemici di Superwoman all'obitorio del Daily Planet; tutti i nemici di Superwoman erano versioni di sesso opposto dei nemici di Superman - ad eccezione di Mxyzptlk. Superman scopr\u00ec cos\u00ec di essere sulla Terra e non in un universo parallelo, che Mxyzptlk aveva modificato con la sua magia. Dopo aver utilizzato il lazzo di Wonder Warrior per costringere Mxyzptlk a dire il suo nome al contrario facendolo cos\u00ec ritornare alla sua dimensione d'origine, gli effetti della sua magia (inclusa l'esistenza di Superwoman) svanirono, facendo tornare il mondo alla normalit\u00e0.\nLaurel Kent.\nUna nuova Superwoman di nome \"Laurel\", una controparte femminile di Superman di un mondo parallelo, comparve per la prima volta in \"Superman/Batman\", e fu presentata in un numero successivo. Nell'universo alternativo di Terra-11, esistevano versioni di sesso opposto della Terra-1: esistevano Batwoman, Superlad, ed una versione femminile di Darkseid conosciuta come \"La Regina Oscura\".\nNel dicembre 2007, Superwoman e Batwoman furono inserite in Countdown Presents: The Search for Ray Palmer: Superwoman/Batwoman n. 1. Present\u00f2 la Terra-11 come parte del nuovo multiverso DC e present\u00f2 la versione maschile di Wonder Woman chiamato Wonder Man, originario da una societ\u00e0 di amazzoni maschi. Descrisse anche la versione di quel mondo di \"Amazons Attack!\".\nKristin Wells.\nUn'altra versione di Superwoman, questa una versione eroica, arriv\u00f2 nella forma di Kristin Wells, che fu creata dallo scrittore di \"Superman\" Elliot S! Maggin. Wells comparve per la prima volta nella storia \"Miracle Monday\", ma successivamente si present\u00f2 come Superwoman nelle pagine di \"DC Comics Presents\". Il personaggio di Wells \u00e8 un discendente di Jimmy Olsen del XXIX secolo. Wells viaggi\u00f2 nel tempo fino al XX secolo, dove la tecnologia che si port\u00f2 dietro da futuro le diede i superpoteri. Questo personaggio comparve brevemente in \"Superman: What Happened To The Man of Tomorrow?\"\nDana Dearden.\nLa fanatica di Superman, Dana Dearden, usc\u00ec con Jimmy Olsen per avvicinarsi al suo eroe, e quando questo non funzion\u00f2 rub\u00f2 alcuni manufatti mistici che le diedero la forza di Ercole, la velocit\u00e0 (ed il volo) di Mercurio, il fulmine di Zeus, e la vista di Heimdall. Dana indoss\u00f2 un costume verde e porpora, con \"Superwoman\" scritto sui gambali, e auto-definendosi Superwoman, e tent\u00f2 di fare innamorare Superman di lei. Lui rifiut\u00f2 e Jimy Olsen le affibbi\u00f2 il nome di Obsession. Invano tent\u00f2 di aiutare Superman nel salvare alcune persone da una nave in fiamme. Quando Superman fu diviso nelle sue forme d'energia Blu e Rosso, Superwoman ritorn\u00f2 sperando che uno dei Supermen ritornasse sui suoi passi, ma intervenne Maxima, ed utilizz\u00f2 la sua telepatia per convincerla che con il suo amore avrebbe ucciso Superman. L'illusone telepatica svan\u00ec e Dana tent\u00f2 ancora una volta di vincere Superman, ma stavolta in un costume rosso e blu come il suo, e dichiarando di essere sua moglie. Dana mor\u00ec tentando di proteggerlo dai demoni, dato che sapeva che Superman era vulnerabile alla magia.\nLucy Lane.\nLucy Lane comparve per la prima volta come Superwoman in \"Supergirl\" n. 35, e il suo costume si rifaceva al costume della Superwoman della Bronze Age, Kristin Wells, e aveva un capo di contenimento che simulava i poteri kryptoniani. Tuttavia, l'identit\u00e0 di Lucy non fu rivelata fino alla fine della storia. Durante la sua presenza come Superwoman, fu ricattata da suo padre, il Generale Sam Lane, nell'eseguire atti criminosi come l'uccidere l'Agente Libert\u00e0, che era stato spiato dal generale e da Lex Luthor. Successivamente attacc\u00f2 Reactron, che rivel\u00f2 ai lettori che lei non era kryptoniana. Supergirl la smascher\u00f2, e la uccise accidentalmente rompendo il campo di contenimento della sua tuta, causando la contorsione e l'esplosione del suo corpo.\nAltri usi.\nVarie storie dei fumetti, pre- e post-Crisi, offrirono uno scorcio di un possibile futuro in cui varie incarnazioni di Supergirl potevano eventualmente cambiare i loro nomi in codice in Superwoman. Un esempio \u00e8 il numero di \"Superman Family\" del 1980, in cui tutte le storie furono ambientate nell'allora futuristico 1999 o 2000 in cui i personaggi erano appropriatamente invecchiati, inclusa una Linda Denvers pi\u00f9 matura, che divideva il suo tempo tra il ruolo di Superwoman e quello di Governatore della Florida. Alternativamente, alcune storie assunsero che un discendente femminile di Superman poteva assumere il nome di Superwoman, come sua figlia Kara e la sua pro-nipote Lara della serie \"Elseworld\", \"Superman &amp; Batman: Generations\".\nIn altri media.\nUna versione di Superwoman comparve in \"Lois &amp; Clark - Le nuove avventure di Superman\", nella terza stagione, nell'episodio dal nome \"Ultra Woman\". Clark perse i suoi poteri quando un laser di kryptonite rossa lo colp\u00ec e li trasfer\u00ec a Lois. Entrambi erano all'oscuro dell'avvenuto, finch\u00e9 Lois non abbatt\u00e9 un portone d'acciaio a mani nude. La Signora Kent, le confezion\u00f2 un costume e Clark la present\u00f2 a Metropolis come Ultrawoman.\nGina Torres prester\u00e0 la voce a Superwoman nel film animato \"Justice League: Crisis on two Earths\"."}
{"id": "2620908", "revid": "767487", "url": "https://it.wikipedia.org/wiki?curid=2620908", "title": "Ren\u00e9 Jacquet", "text": ""}
{"id": "2620909", "revid": "339392", "url": "https://it.wikipedia.org/wiki?curid=2620909", "title": "Florida Gators", "text": ""}
{"id": "2620917", "revid": "149485", "url": "https://it.wikipedia.org/wiki?curid=2620917", "title": "Ylva Maria Lindberg", "text": ""}
{"id": "2620920", "revid": "104216", "url": "https://it.wikipedia.org/wiki?curid=2620920", "title": "WilliamsF1", "text": ""}
{"id": "2620924", "revid": "599013", "url": "https://it.wikipedia.org/wiki?curid=2620924", "title": "Klaus Sulzenbacher", "text": "Biografia.\nVincitore di medaglie olimpiche e mondiali, Klaus Sulzenbacher ottiene il suo primo risultato di rilievo in Coppa del Mondo il 17 dicembre 1983 sulle nevi di casa di Seefeld in Tirol giungendo 6\u00ba in un'individuale Gundersen. Il 3 marzo 1984 vince la medaglia di bronzo ai Mondiali juniores di Trondheim, in Norvegia. Tre anni dopo conquista la prima vittoria individuale in Coppa del Mondo a Bad Goisern, in Austria. Nella stessa stagione partecipa ai XV Giochi olimpici invernali di , in Canada, ottenendo due medaglie (un argento nell'individuale e un bronzo nella gara a squadre) e si aggiudica la prima Coppa del Mondo assoluta della specialit\u00e0, trofeo che otterr\u00e0 anche nell'edizione del 1990.\nNel 1991 \u00e8 convocato per i Mondiali disputati in Val di Fiemme, in Italia, dove vince l'oro nella competizione a squadre e l'argento nell'individuale. Ai Giochi olimpici di , in Francia, incrementa il palmar\u00e8s con altri due bronzi (nell'individuale e nella gara a squadre). Si ritira dall'attivit\u00e0 agonistica il 10 marzo 1992 salendo per l'ultima volta sul podio, con il terzo posto in individuale a Trondheim.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nNH = trampolino normale"}
{"id": "2620926", "revid": "1318658", "url": "https://it.wikipedia.org/wiki?curid=2620926", "title": "Educazione ambientale", "text": "L'educazione ambientale \u00e8 il proposito non organizzato di insegnare la struttura e l'organizzazione dell'ambiente naturale e, in particolare, educare gli esseri umani a gestire i propri comportamenti in rapporto agli ecosistemi allo scopo di vivere in modo sostenibile, senza cio\u00e8 alterare del tutto gli equilibri naturali, mirando al \u00absoddisfacimento delle esigenze presenti senza compromettere la possibilit\u00e0 delle future generazioni di sopperire alle proprie.\u00bb\nL'espressione \"educazione ambientale\" in particolare \u00e8 spesso usata per intendere l'auspicato insegnamento di questo tema all'interno del sistema scolastico, dalla scuola primaria alla post-secondaria italiana; \u00e8 anche adoperata in maniera pi\u00f9 estensiva per indicare tutti gli sforzi per ammaestrare il pubblico servendosi di materiale stampato, siti web, campagne nei mass media ecc.\nL'espressione \"environmental education\" fu usata per la prima volta nel 1969 da William P. Stapp (1930-2001) della School of Natural Resources and Environment (SNRE) della Universit\u00e0 del Michigan, che elenc\u00f2 i tre pilastri basilari: la conoscenza dei problemi ambientali, definizione dei possibili rimedi e attivazione per la soluzione.\nLa conferenza di Tbilisi.\nLa Conferenza di Tbilisi, organizzata dall'UNESCO nell'ottobre 1977, ha specificatamente trattato dell'educazione ambientale e dei progetti su questo tema di collaborazione tra gli Stati membri e la comunit\u00e0 internazionale.\nIn questa occasione l'educazione ambientale \u00e8 stata definita come il fine \u00abdi portare gli individui e la collettivit\u00e0 a conoscere la complessit\u00e0 dell'ambiente sia di quello naturale che di quello creato dall'uomo, complessit\u00e0 dovuta all'interattivit\u00e0 dei suoi aspetti biologici, fisici, sociali, economici e culturali... [allo scopo di] acquisire le conoscenze, i valori, i comportamenti e le competenze pratiche necessarie per partecipare in modo responsabile ed efficace alla prevenzione, alla soluzione dei problemi ambientali e alla gestione della qualit\u00e0 dell'ambiente\u00bb\nAmbiente e sviluppo.\nI temi dell'ambiente si sono sin dall'inizio intrecciati con quello dello sviluppo economico e con la necessit\u00e0 di educare l'umanit\u00e0 a tenori di vita rispettosi degli equilibri naturali.\nCon il movimento ambientalista negli anni sessanta, annunciato dal libro Primavera silenziosa (\"Silent Spring\", 1962) di Rachel Carson e corroborato dalla ricerca Rapporto sui limiti dello sviluppo (1972) del think tank chiamato Club di Roma, ci si rese conto che l'utilizzo umano delle risorse naturali stava raggiungendo il limite e che questa tendenza, piuttosto che diminuire, stava raggiungendo un livello di allarme.\nL'interesse internazionale per lo sviluppo globale, fortemente connesso allo stato di salute e di povert\u00e0 dei paesi in via di sviluppo, risult\u00f2 evidente nel programma di sviluppo sostenibile stilato dall'ONU dove si auspicava uno sviluppo nell'ambito del mantenimento delle risorse ambientali.\nNegli anni settanta, mentre i paesi industrializzati consideravano gli effetti dell'esplosione dell'incremento demografico globale, inquinamento e consumismo, i paesi in via di sviluppo dovendo far fronte a continue situazioni di povert\u00e0 e privazioni, consideravano lo sviluppo come essenziale per sopperire alle loro necessit\u00e0 di cibo e acqua potabile.\nLa \"Conferenza delle Nazioni Unite sull'ambiente umano\" del 1972, tenutasi a Stoccolma, fu la prima importante conferenza indetta dall'ONU riguardo a tale questione e segn\u00f2 l'inizio della cooperazione internazionale in politiche e strategie per lo sviluppo ambientale.\nNel 1980, facendo seguito ai temi trattati nella Conferenza di Tbilisi, l'\"Unione Internazionale per la Conservazione della Natura\" pubblic\u00f2 il suo influente documento \"Strategie per la conservazione del mondo\", seguito nel 1982 dalla \"Carta per la natura\", che richiam\u00f2 l'attenzione sul declino dell'ecosistema globale.\nTenendo in considerazione le differenze di priorit\u00e0 fra i G20 e i PVS, la Commissione mondiale delle Nazioni Unite su Ambiente e Sviluppo (la Commissione Brundtland) lavor\u00f2 per due anni per provare a risolvere l'apparente conflitto fra tutela dell'ambiente e sviluppo. La commissione giunse alla conclusione che l'approccio allo sviluppo avrebbe dovuto mutare e divenire sostenibile nel senso di raggiungere un \u00abequilibrio fra il soddisfacimento delle esigenze presenti senza compromettere la possibilit\u00e0 delle future generazioni di sopperire alle proprie.\u00bb. Tra gli strumenti per il raggiungimento di questo obiettivo veniva indicata l'educazione ambientale.\nL'Organizzazione delle Nazioni Unite (ONU), il 1\u00ba marzo 2005, ha aperto ufficialmente il Decennio per l'Educazione allo Sviluppo riconoscendo l'importanza dell'educazione quale strumento per la tutela dell'ambiente e la centralit\u00e0 del tema della sostenibilit\u00e0.\nI temi dell'educazione ambientale.\nI temi principali dell'educazione ambientale sono:\nIn Italia.\nIn Italia non esiste una materia d'insegnamento riguardante in modo specifico l'educazione ambientale che sia impartita nella scuole di stato; la sensibilizzazione del pubblico su questi argomenti \u00e8 affidata, specialmente tramite i media, a specifici organismi preposti alla salvaguardia dell'ambiente che possono essere di tipo istituzionale come il Ministero dell'Ambiente e della Tutela del Territorio e del Mare oppure associazioni ed organizzazioni non governative.\nL'intervento dello stato consiste nella costituzione, per valori naturalistici, scientifici, culturali, estetici, ricreativi ed anche educativi, di parchi nazionali, parchi regionali, riserve naturali, zone umide, aree marine, protetti e tutelati dallo sviluppo umano e dall'inquinamento.\nNell'ambito delle associazioni si distingue la pi\u00f9 grande organizzazione mondiale per la conservazione della natura, rappresentata in Italia dal WWF Italia che nel corso degli anni, ha spesso appoggiato iniziative mediatiche di una certa rilevanza. In Italia, pur se pi\u00f9 in sordina rispetto ad altre nazioni, ha ottenuto una certa visibilit\u00e0 collaborando con canali televisivi e, recentemente, portali web. Con Discovery Channel, ad esempio, ha finanziato a realizzazione di un videogioco animalista basato su Cappuccetto Rosso. Nota inoltre la partnership con RTL.\nIl WWF si fa inoltre promotore della istituzione di corsi di formazione, pubblicazioni editoriali, Centri di Educazione Ambientale, campi scuola e programmi didattici che annualmente vengono proposti alle scuole d'intesa con il Ministero della Pubblica Istruzione.\nAccanto al WWF esplica la sua opera educativa in Italia anche la Lipu che si propone di \u00abconservare la natura partendo proprio dalla protezione degli uccelli e dei loro habitat, educare i giovani al rispetto del mondo in cui viviamo, sensibilizzare l'opinione pubblica su temi importanti come la tutela dell'ambiente e l'attenzione alla salute...\u00bb\nTra le maggiori associazioni per l'educazione ambientale va annoverata infine Legambiente che ha organizzato campagne di educazione ambientale, ha promosso e fatto crescere la mobilitazione contro lo smog e il referendum contro il nucleare, ha combattuto contro l'abusivismo edilizio e alzato il velo sulle discariche abusive di rifiuti e sull'azione delle ecomafie. L'associazione promuove, fra l'altro, l'utilizzo di energie alternative e rinnovabili, il risparmio energetico, la salvaguardia di alcune aree protette, la lotta al traffico illegale dei rifiuti. Ogni anno elabora un'accurata analisi sulla situazione dell'ambiente in Italia (\"Ambiente Italia\").\nUn'azione di \"networking\" e di supporto a tutti gli attori pubblici e privati del settore \u00e8 svolta dalla rivista di riferimento italiana \"Eco, l'educazione sostenibile\", edita dall\"Istituto per l'ambiente e l'educazione\", onlus che pubblica anche la rivista scientifica \"Culture della sostenibilit\u00e0\" e \"Pianeta azzurro\", rivista dedicata all'acqua in tutte le sue forme. L'Istituto ospita anche il Segretariato internazionale della pi\u00f9 grande rete mondiale di educazione ambientale, che organizza ogni due anni i \"World Environmental Education Congress (WEEC)\".\nNel territorio italiano diverse realt\u00e0, cooperative, associazioni, enti pubblici, hanno negli anni lavorato su reti di collaborazioni locali e nazionali che dagli anni 80/90 sperimentano laboratori territoriali di educazione ambientale. Una delle primissime cooperative italiane a fare educazione ambientale \u00e8 La Lumaca di Modena nata nel 1979 e tutt'ora in attivit\u00e0. Esempi dal nord al sud di Centri di Educazione Ambientale che operano nella diffusione di buone pratiche offrendo a scuole e famiglie, laboratori idee e progetti. Il Consorzio Pracatinat in Piemonte con il Laboratorio Didattico sull'Ambiente, Il Laboratorio di Cenci in Umbria, la cooperativa Cogecstre in Abruzzo con il CEA Antonio Bellini, la cooperativa Palma Nana in Sicilia con il Centro di Educazione Ambientale Serra Guarneri, nel modenese il CEAS dell'Unione delle Terre d'Argine dei comuni di Carpi, Novi di Modena e Soliera, sono esempi ventennali di laboratori di ricerca sulla sostenibilit\u00e0 ambientale e sociale.\nNel 2004 \u00e8 stato inaugurato a Torino il Museo A come Ambiente, primo europeo interamente dedicato alle tematiche ambientali."}
{"id": "2620928", "revid": "109140975", "url": "https://it.wikipedia.org/wiki?curid=2620928", "title": "Mark Steifensand", "text": "Palmar\u00e8s.\nIn carriera ha conseguito i seguenti risultati:"}
{"id": "2620932", "revid": "767487", "url": "https://it.wikipedia.org/wiki?curid=2620932", "title": "Olivier Lambert", "text": ""}
{"id": "2620934", "revid": "287204", "url": "https://it.wikipedia.org/wiki?curid=2620934", "title": "Canada Masters 2001", "text": "Il Canada Masters 2001 (conosciuto anche come Rogers AT&amp;T Cup per motivi di sponsorizzazione) \u00e8 stato un torneo di tennis giocato sul cemento.\n\u00c8 stata la 112\u00aa edizione del Canada Masters, che fa parte della categoria ATP Masters Series nell'ambito dell'ATP Tour 2001, \ne della categoria Tier I nell'ambito del WTA Tour 2001.\nIl torneo maschile si \u00e8 giocato al du Maurier Stadium di Montr\u00e9al in Canada, dal 30 luglio al 5 agosto 2001, \nquello femminile al National Tennis Centre di Toronto in Canada, \ndal 13 al 19 agosto 2001.\nCampioni.\nSingolare maschile.\n Andrei Pavel ha battuto in finale Patrick Rafter, 7\u20136(3), 2\u20136, 6\u20133\nSingolare femminile.\n Serena Williams ha battuto in finale Jennifer Capriati, 6\u20134, 6\u20137(7), 6\u20133\nDoppio maschile.\n Ji\u0159\u00ed Nov\u00e1k / David Rikl hanno battuto in finale Donald Johnson / Jared Palmer, 6\u20134, 3\u20136, 6\u20133\nDoppio femminile.\n Kimberly Po-Messerli / Nicole Pratt hanno battuto in finale Tina Kri\u017ean / Katarina Srebotnik, 6\u20133, 6\u20131"}
{"id": "2620937", "revid": "1494169", "url": "https://it.wikipedia.org/wiki?curid=2620937", "title": "Power Station", "text": ""}
{"id": "2620941", "revid": "767487", "url": "https://it.wikipedia.org/wiki?curid=2620941", "title": "God of Gamblers", "text": "God of Gamblers (\"D\u01d4sh\u00e9n\") \u00e8 un film del 1989 diretto da Wong Jing.\nTrama.\nIl protagonista \u00e8 Do San, interpretato da Chow Yun-Fat, un giocatore professionista capace di strabilianti giochi con i dadi e le carte. Dopo una grave lesione rimane invalido ma rimane un infallibile giocatore d\u2019azzardo. \u00c8 un film pieno di azione, scontri a fuoco e spettacolare."}
{"id": "2620942", "revid": "121986220", "url": "https://it.wikipedia.org/wiki?curid=2620942", "title": "Neji Hyuga", "text": " \u00e8 un personaggio del manga ed anime \"Naruto\", scritto e disegnato dal mangaka Masashi Kishimoto. &lt;br&gt; Neji \u00e8 l'unico membro del Clan Hyuga con il primo nome che non inizia con un kanji della serie Ha-gyo (\"ha, hi, fu, he, ho\"). Il suo nome significa \"vite\", \"spirale\" o \"elica\", e probabilmente si riferisce alla sua tecnica della Rotazione Suprema.\nIl sigillo sulla fronte di Neji nel manga \u00e8 una vera e propria swastika, mentre nell'anime \u00e8 costituito da una croce.\nFacendo parte del clan Hy\u016bga, Neji possiede l'abilit\u00e0 innata del Byakugan.\nNeji Hyuga \u00e8 un ninja del Villaggio della Foglia, e fa parte del team Gai, capitanato da Gai, insieme a Rock Lee e Tenten. Egli \u00e8 membro della Casata Cadetta del Clan Hyuga e figlio di Hizashi Hyuga.\nFisicamente ha un aspetto slanciato, \u00e8 alto 181cm e con un peso di 73kg.\nNelle classifiche della rivista giapponese Sh\u014dnen Jump, Neji \u00e8 spesso stato presente all'interno della Top 10, di solito arrivando sesto, settimo o ottavo.\nPersonalit\u00e0.\nNeji \u00e8 un ragazzo molto silenzioso, che inizialmente serba un rancore profondo per i membri della Casata Principale che lui crede essere i responsabili della morte di suo padre. Nella prima infanzia Neji non aveva nulla contro la casata principale dal momento che era troppo piccolo per capire pienamente le implicazioni di essere un membro della casata cadetta, ma crescendo, vedendo che suo padre non provava altro che astio per suo fratello e per la casata principale, gradualmente cominci\u00f2 a provarlo anche lui. Sviluppa anche un sentimento di arroganza verso sua cugina Hinata, ripetendole in continuazione che non potr\u00e0 mai essere l'erede del clan Hy\u016bga. Tutto questo ha fatto credere a Neji che il futuro di una persona sia gi\u00e0 deciso alla sua nascita e non ci sia modo di scappare o cambiare il proprio destino, ma dopo essere stato sconfitto da Naruto Uzumaki sembra capire di aver sempre sbagliato..\nDopo aver scoperto la verit\u00e0 su suo padre, Neji inizia a capire il vero valore dell'amicizia e, addirittura, decide di seguire gli allenamenti di suo zio. Inoltre, abbandona l'idea di un destino predeterminato e comprende che bisogna essere sempre pi\u00f9 forti per non perdere mai una battaglia.\nL'odio che Neji provava per la casata principale col tempo diventa un rispetto per questa e un amore fraterno nei confronti dello zio e della cugina, non dimenticando il suo rango di appartenenza e il suo scopo nella protezione della casata principale.. Inizialmente Neji inoltre denigrava il sogno del suo compagno Rock Lee di diventare un grande ninja utilizzando solo le arti marziali senza conoscere le arti magiche, anche se in seguito si ricreder\u00e0. Sia a lui che a Tenten spesso scoccia il comportamento gioviale e iperattivo di Lee e Gai, ma sono ugualmente disposti a combattere per i loro compagni di squadra a cui sono molto legati.\nStoria.\nTempo dopo la nascita del Villaggio della Foglia, il clan Hyuga, al quale Neji appartiene, si divise in due casate: la Casata principale, alla quale appartengono solo i primogeniti Hyuga, e la Casata cadetta, creata con lo scopo di mantenere pura la discendenza del sangue Hyuga e di preservare i segreti del Byakugan dagli altri villaggi.\nSuccesse, infatti, che, per impedire lo scoppio di una guerra tra il Villaggio della Foglia e quello della Nuvola a causa di un incidente diplomatico, la Nuvola chiese il corpo di Hiashi Hyuga per accettare l'armistizio tra i contendenti. Hizashi, gemello di Hiashi, scelse di sacrificarsi al posto del fratello. Alla sua morte, infatti, la sua abilit\u00e0 innata scomparve con lui in quanto membro della Casata cadetta. Konoha invi\u00f2 alla Nuvola il suo corpo, uguale a quello di Hiashi, mantenendo l'accordo preso.\n La verit\u00e0 fu tenuta a lungo tempo nascosta a Neji, figlio di Hizashi, nel quale crebbe un profondo odio verso la Casata principale a causa del sacrificio del padre.\nNeji, insieme al Team Gai di cui fa parte, partecipa all'esame di selezione dei chunin durante il quale inizialmente cerca di non farsi notare sotto consiglio del maestro Gai Maito.&lt;br&gt; Superer\u00e0 la prima e la seconda prova d'esame, rispettivamente l'esame scritto di Ibiki Morino, la prova di sopravvivenza nella Foresta della Morte e sconfiggendo in battaglia Hinata Hyuga, sua cugina, cercando di ucciderla in quanto membro della Casata principale e, quindi, bersaglio del suo odio.\nNella terza ed ultima prova affronter\u00e0 Naruto Uzumaki, come da sorteggio, sfoderando tecniche da lui perfezionate, che la Casata cadetta non dovrebbe conoscere perch\u00e9 insegnate alla sola Casata principale, e provocando lo sgomento di Hiashi Hyuga. Tuttavia esce sconfitto dallo scontro con Naruto, grazie al quale impara che il destino di un essere umano non \u00e8 segnato dalla nascita.\nDopo l'incontro viene a conoscenza della verit\u00e0 sul sacrificio di suo padre da Hiashi, suo zio, il quale stava aspettando il giusto momento per spiegargli gli avvenimenti funesti del passato. Da quel momento, Neji smette di provare rancore verso la Casata principale e accetta di essere allenato dallo zio.\nRicompare nella storia in seguito alla fuga di Sasuke Uchiha, viene incluso in una squadra di soli genin, capitanata dal neochunin Shikamaru Nara, organizzata proprio per riportare al Villaggio della Foglia il compagno fuggito.\nAffrontera Kidomaru, del Quartetto del Suono, come da piano di Shikamaru, riuscendo a sconfiggerlo. Nel combattimento viene trapassato da due frecce: una alla spalla e una alla milza che gli lasceranno due ampi fori. Le ferite gli sono, poi, state curate nella sala di cura intensiva da quattro ninja medici, ai quali fa capo Shizune, utilizzando come \"base\" una ciocca dei suoi capelli in un lungo intervento.\nDurante i due anni di allenamento di Naruto, Neji diventa jonin. Il Team Gai, di cui \u00e8 membro, viene mandato in aiuto del Team 7 e del Villaggio della Sabbia, per recuperare Gaara, Quinto Kazekage, rapito dall'Organizzazione Alba.\nMentre sono in cammino per raggiungerli, Alba crea una copia di Kisame Hoshigaki, utilizzando il 30% del suo chakra, che verr\u00e0 comandata a distanza da Kisame stesso, sconfitta da Gai mediante una sua tecnica.\nPer disattivare una barriera posta da Pain all'entrata del covo di Alba, incombe, come ognuno dei suoi compagni di squadra, in una trappola nella quale emerge una sua copia che ha le sue stesse capacit\u00e0 e tecniche. Sconfitta la copia trappola, giungono in rinforzo a Kakashi Hatake e Naruto che intanto fronteggiavano Deidara, un membro dell'Organizzazione, per recuperare il corpo di Gaara. Gaara viene salvato e la missione completata.\nSuccessivamente, uscito per una missione con il Team Gai, torna di fretta a Konoha poich\u00e9 nota uno stormo di uccelli che volano in verso opposto e Gamabunta, disteso e svenuto non lontano dal villaggio, il quale comunica loro che e in corso la sua totale distruzione per mano di Pain. Arrivato al villaggio trova Hinata ferita e cerca un ninja medico nei dintorni per curarla.\nDurante la quarta grande guerra ninja, Neji viene reclutato nella Seconda divisione, capitanata da Kitsuchi e affronta, insieme ad'Hinata, diversi Zetsu bianchi.\nFinito il primo giorno di battaglia, durante la notte fa da guardia al campo utilizzando il suo Byakugan, insieme a Kiba ed Akamaru, per avvisare i compagni in caso di attacchi nemici. Intanto uno Zetsu bianco assume le sue sembianze mediante una particolare tecnica di trasformazione e si infiltra nell'unit\u00e0 medica: viene tuttavia scoperto da Sakura Haruno, la quale lo sconfigger\u00e0 e lo analizzer\u00e0. Il vero Neji, nel frattempo, cade a terra per la stanchezza durante il turno di guardia; il suo posto viene preso da Hinata, insieme a Shino..\nDopo essersi ripreso ed aver sconfitto insieme al suo gruppo gli Zetsu bianchi, corre ad aiutare Naruto che sta affrontando il Decacoda. Nello scontro si sacrifica per salvare Hinata e Naruto da un attacco del cercoterio, morendo col sorriso sulle labbra e tra le braccia dell'amico dopo avergli detto di aver scelto di morire per proteggere quelli a lui cari, come suo padre prima di lui.\nCapacit\u00e0 ninja.\nNeji possiede il Byakugan, l'abilit\u00e0 innata del suo clan, che gli d\u00e0 una vista a 359\u00ba, e lo speciale stile di combattimento chiamato Juken, che gli consente di danneggiare il sistema circolatorio del chakra e gli organi interni. Neji \u00e8 considerato il genio del clan Hyuga: fu, infatti, la prima matricola della sua classe a graduarsi all'accademia ed era considerato il pi\u00f9 forte e talentuoso di tutti i Genin del Villaggio della foglia che partecipavano agli esami di selezione dei chunin. In tenera et\u00e0, Neji sapeva gi\u00e0 utilizzare il Byakugan, e conosceva tutte le tecniche segrete della casata principale (come la Rotazione Suprema e la Tecnica delle 64 Chiusure), che ha imparato e perfezionato da solo, senza insegnamento, con estrema facilit\u00e0.\nNeji possiede un Byakugan molto sviluppato rispetto a quello degli altri membri del suo clan: ha sviluppato, infatti, la capacit\u00e0 di vedere perfettamente i punti di fuga dell'avversario e gi\u00e0 in et\u00e0 adolescenziale possiede una visuale di 50 metri a 358 gradi e pu\u00f2 zoomare fino a 1km in linea retta. Nonostante le sue grandi capacit\u00e0 Neji ha per\u00f2 un punto debole ossia il punto cieco di 2 gradi posto sulla sua schiena; Neji infatti si trova in grave difficolt\u00e0, come nello scontro con Kidomaru che riesce a sfruttarlo combattendo a distanza lunga. Durante la seconda serie imparer\u00e0 per\u00f2 la Tecnica del Palmo d'Aria che sopperir\u00e0 a questa mancanza.\nAltri media.\nNeji \u00e8 stato uno dei personaggi pi\u00f9 presenti in Naruto. Appare anche in alcuni film; in gli viene assegnata la protezione di Shion e parte con Naruto, Sakura, e Lee, per il Paese dei Demoni. Neji appare anche nel terzo OAV dove, insieme a tutti i protagonisti, partecipa ad un torneo nel Villaggio della Foglia, perdendo contro Naruto.\nNeji appare anche in molti videogame tra i quali la serie di e la serie di .\nNel videogioco \"\", Neji fa la sua prima apparizione con l'aspetto della seconda serie.\nNel manga \"Raruto\" appare la sua parodia: \"Benji\", il cui nome \u00e8 un riferimento al personaggio noto in Italia e Spagna come Benji Price (il cui nome originale \u00e8 Genzo Wakabayashi), co-protagonista della serie di anime e manga \"Holly e Benji\" (Captain Tsubasa)."}
{"id": "2620944", "revid": "767487", "url": "https://it.wikipedia.org/wiki?curid=2620944", "title": "Bocca bianca, bocca nera", "text": "Bocca bianca, bocca nera \u00e8 un film pornografico del 1986 diretto da Arduino Sacco. Si tratta dell'ultimo film con Ajita Wilson.\nTrama.\nMarina, donna matura e di razza caucasica, e Ajita, sensuale donna di razza negroide, si contendono Gabriel sfruttando le loro abilit\u00e0 nel sesso orale. La trama si svolge quasi interamente in uno yacht. Alla fine sar\u00e0 Ajita a conquistare Gabriel."}
{"id": "2620945", "revid": "330019", "url": "https://it.wikipedia.org/wiki?curid=2620945", "title": "Postioma", "text": "Postioma \u00e8 una frazione del comune di Paese in provincia di Treviso di abitanti. Il toponimo riflette la posizione dell'abitato, situato all'incrocio tra la strada consolare Postumia e quella paleoveneta corrispondente all'attuale Feltrina. \nStoria.\nL'origine dell'abitato \u00e8 strettamente collegata alla costruzione della via Postumia, voluta dal console Spurio Postumio Albino Magno nel 148 a.C. Postioma nacque verosimilmente come statio trovandosi a 10 miglia romane (circa 14 km) dal guado di Ronchi di Maserada, ovvero la distanza media che l'esercito romano riusciva a percorrere in mezza giornata in assetto di guerra. Il primo documento ufficiale in cui viene nominata esplicitamente la pieve di Postioma, risulta tuttavia la bolla del Papa Eugenio III datata 3 maggio 1152.\nChiesa del '700.\nLa chiesa di Postioma \u00e8 un elegante edificio settecentesco di elevato pregio artistico. La costruzione fu promossa dall'arciprete Domenico Maggion nel 1778, e avvenne sullo stesso sito dove si trovava una precedente chiesa pievana di San Vito, probabilmente di stile romanico, che i documenti dell'Archivio Storico della Curia Vescovile di Treviso definiscono \u201cantichissima\u201d e fondata dai monaci del Monastero di San Teonisto cui dipendeva prima di passare alle dipendenze della Chiesa di San Martino Urbano in Treviso.\nI lavori vennero completati nel 1795, anno in cui venne ultimata la facciata, progettata dai fratelli Piotto, capomastri della famiglia Emo. La nobile famiglia risiedeva in una armoniosa villa di fine Cinquecento, vicina alla chiesa: Villa Labia.\nGi\u00e0 tre decenni prima, nel 1765 era stato portato a termine il campanile, che tuttora si pu\u00f2 ammirare a destra della chiesa; la copertura a cipolla della cella campanaria indiscutibilmente svela le simpatie filoaustriache dell'arciprete Maggion. In quegli anni, mentre la Repubblica di Venezia stava languendo, la scelta ideologico-politica era schierarsi o con i figli della rivoluzione francese (Napoleone) o con i pi\u00f9 rassicuranti imperiali austriaci."}
{"id": "2620949", "revid": "599013", "url": "https://it.wikipedia.org/wiki?curid=2620949", "title": "Canonici regolari della Congregazione dei Fratelli della vita comune", "text": "I canonici regolari della Congregazione dei Fratelli della vita comune (in latino \"Congregatio Fratrum a Vita Communi\") sono un ordine canonicale nell'ambito della confederazione dei canonici regolari di Sant'Agostino: i Fratelli della vita comune pospongono al loro nome la sigla C.R.V.C.\nStoria.\nLa congregazione venne fondata nel monastero di Mariabronnen (a Weilheim, in Baviera) nel 1991, al fine di recuperare l'eredit\u00e0 spirituale dei Fratelli della vita comune: tale comunit\u00e0 sorse nel 1381 a opera di Florens Radewijns (1350-1400), discepolo di Geert Groote (1340-1384), che radun\u00f2 alcuni chierici della scuola capitolare di Deventer come copisti. Inizialmente i chierici, pur praticando la vita comune, non emettevano voti religiosi e vivevano del loro lavoro, adeguandosi alle regole spirituali della \"Devotio moderna\"; dopo la morte di Groote alcuni fratelli della comunit\u00e0, assecondando la volont\u00e0 del fondatore, iniziarono a seguire la regola dei canonici regolari di sant'Agostino e fondarono il monastero di Windesheim. I canonici si diffusero nei Paesi Bassi e in Renania e influirono sulla formazione di alcuni dei maggiori umanisti cristiani (Erasmo da Rotterdam, Niccol\u00f2 Cusano) ma scomparvero nel XVI secolo.\nAttivit\u00e0 e diffusione.\nI Fratelli della vita comune si dedicano alla preghiera contemplativa, al culto liturgico solenne e agli studi. Al 31 dicembre 2015, la congregazione contava 3 case e 27 religiosi, 20 dei quali sacerdoti."}
{"id": "2620951", "revid": "135491", "url": "https://it.wikipedia.org/wiki?curid=2620951", "title": "Gold Dagger Award", "text": ""}
{"id": "2620953", "revid": "767487", "url": "https://it.wikipedia.org/wiki?curid=2620953", "title": "Azzardo mortale", "text": "Azzardo mortale (\"Du shen xu ji\") \u00e8 un film del 1994 diretto da Wong Jing.\nNel mercato statunitense \u00e8 uscito con il titolo \"God of gamblers Returns\".\nSerie.\n\"Azzardo mortale\" segue tre film variamente collegati:\ne precede\nche \u00e8 un prequel del film che ha originato la serie."}
{"id": "2620954", "revid": "599013", "url": "https://it.wikipedia.org/wiki?curid=2620954", "title": "Magnifica Comunit\u00e0 di Folgaria", "text": "La Magnifica Comunit\u00e0 di Folgaria fu una struttura amministrativa autonoma attiva dal secolo XI al 1805.\nStoria.\nRisalgono al XI secolo i primi documenti ufficiali che riportano la Folgaria, definita \"gastadia\", come un territorio sottoposto al principe-vescovo di Trento, ma che ottiene le prime concessioni di autonomia e propriet\u00e0 comunale. &lt;br&gt; L'appellativo \"Magnifica Comunit\u00e0\" lo ottiene nel XIII secolo, e nel 1285 la comunit\u00e0 giura fedelt\u00e0 ai Castelbarco, rinunciando in parte, alla propria autonomia. &lt;br &gt;\nLa Magnifica Comunit\u00e0 di Folgaria, nella probabile data del 1440 si d\u00e0 a Venezia (che negli anni passati aveva occupato buona parte del principato vescovile), ponendo la condizione di mantenere la propria autonomia ed essere sciolta da ogni legame di tipo feudale. Le condizioni vengono accettate.\nNel 1470 i conti Trapp, subentrati ai Castelbarco, iniziano a rivendicare i diritti feudali dei loro predecessori, e nel 1510 la Magnifica Communit\u00e0 torna all'Austria, che le conferma i privilegi concessi sessant'anni prima da Venezia. Nel 1693 la comunit\u00e0 ottiene udienza dall'Imperatore d'Austria, che ne conferma la totale autonomia. Fine delle pretese dei conti Trapp. &lt;br &gt;\nIl governo bavarese confermer\u00e0 nel 1805, la cancellazione della Magnifica Comunit\u00e0 gi\u00e0 decretata da Napoleone Bonaparte durante la Campagna d'Italia.\nStrutture amministrative.\nL'assemblea chiamata \"Regola Generale\", formata da tutti i capifamiglia, aveva un potere legislativo, e votava il \"Decano\", che doveva rappresentare la comunit\u00e0. &lt;br&gt; \nIl \"Consiglio\" era formato da dodici eletti dalla \"Regola generale\", era un organo con potere consuntivo e convocava la Regola,\nmentre i \"Sindaci\", che dovevano essere due, erano eletti tra i membri del Consiglio per poterlo presiedere. &lt;br&gt;\nLa Regola Generale, dal 1440, eleggeva anche il \"Vicario\" che aveva potere giudiziario sulle cause civili, ed eleggeva anche il \"Consiglio dei Quaranta\", organo consultivo che veniva convocato a discrezione del Consiglio, e che poteva dare pareri ma non aveva potere decisionale."}
{"id": "2620964", "revid": "27484966", "url": "https://it.wikipedia.org/wiki?curid=2620964", "title": "Patrimonio mondiale", "text": ""}
{"id": "2620965", "revid": "767487", "url": "https://it.wikipedia.org/wiki?curid=2620965", "title": "Lo scatto tattile", "text": "Lo scatto tattile \u00e8 il terzo album discografico del cantautore italiano Ennio Rega, pubblicato nel gennaio 2007, prodotto dallo stesso Ennio Rega per Scaramuccia Music/Egea\nIl disco.\nHa ricevuto il Premio Charlot 2007."}
{"id": "2620966", "revid": "109145183", "url": "https://it.wikipedia.org/wiki?curid=2620966", "title": "Rafa\u0142 Sznajder", "text": "Biografia.\nHa preso parte a tre edizioni dei Giochi Olimpici, ottenendo come migliori risultati il quarto posto nella sciabola a squadre e il settimo nell'individuale a Atlanta 1996.\nCessata l'attivit\u00e0 agonistica ha intrapreso quella di arbitro. \u00c8 scomparso nel 2014 all'et\u00e0 di 42 anni a seguito di un attacco cardiaco occorsogli durante i mondiali giovanili di Plovdiv."}
{"id": "2620974", "revid": "399678", "url": "https://it.wikipedia.org/wiki?curid=2620974", "title": "Casin\u00f2 online", "text": "Un casin\u00f2 online \u00e8 un sito web che offre la possibilit\u00e0 agli utenti di giocare d'azzardo.\nStoria.\nI primi passi verso il mondo del gioco online furono fatti con l'arrivo dei primi software negli anni settanta, che permettevano all'interno dei casin\u00f2 che le vecchie slot machine fino ad allora dotate della leva per far girare i rulli passassero dal sistema meccanico a quello collegato ad un computer centrale, e pi\u00f9 tardi con l'avvento di internet l'attuazione di un sistema che collegasse i computer di giocatori situati in diverse parti del mondo.\nI casin\u00f2 online, come in precedenza i casin\u00f2 con una sede fisica, anche grazie alla filmografia hollywoodiana, hanno spesso attirato le fantasie delle popolazioni per la possibilit\u00e0 di facili guadagni. Il gioco d'azzardo viene percepito dai suoi utenti per gli aspetti positivi (divertimento, emozione, possibilit\u00e0 di vincite anche elevate) ma possiede anche aspetti negativi, tra i quali la dipendenza da gioco d'azzardo patologico e dilapidazione di ingenti somme.\nAlla fine degli anni novanta sono nati i primi casin\u00f2 online, precursori del gioco d'azzardo via Internet. Poco tempo dopo sono nati i primi regolamenti sul gioco d'azzardo online. Lo Stato precursore fu Antigua e Barbuda dove venne stilato il \"Free Trade and Processing Zone Act\", che permetteva il gioco online con una apposita licenza rilasciata dal ministero del piccolo Stato dei Caraibi.\nLa software house Microgaming fu la prima casa a lanciare giochi online e a fornire la piattaforma virtuale di gioco via Internet. In seguito nacquero altre software house, come ad esempio la Cryptologic o la Playtech, che svilupparono e migliorarono le tecnologie informatiche al fine di garantire la sicurezza del gioco e delle transazioni di denaro. Ora tutte le transazioni utilizzano una connessione protetta Https.\nI casin\u00f2 sono da sempre sinonimo di ricchezza nella cultura popolare per chi ne detiene il controllo ma, oltre ai casin\u00f2, anche le software house e le societ\u00e0 che gestiscono i circuiti dell carte di credito fanno grandi guadagni da questo business.\nAlcune delle principali software house al mondo nel 2021:\nTipologie e funzionamento.\nI casin\u00f2 online hanno migliorato nel corso del tempo il loro livello di qualit\u00e0 grafica e di gioco. Essi offrono giochi come blackjack, poker, baccarat, dadi, roulette, punto banco, slot machine, video poker, giochi con croupier dal vivo, scommesse, poker con la sua variante pi\u00f9 famosa Texas hold 'em.\nIl funzionamento di un casino online \u00e8 dato da tre componenti principali: il sito web (dal quale si scarica il software), il software del casin\u00f2 e il server. Il client di gioco contiene tutte le informazioni \"locali\" (grafica, suoni, animazioni), mentre le decisioni relative alla vincita vengono prese lato server, attraverso un generatore di numeri casuali (RNG).\nI casin\u00f2 online sono accessibili in genere tramite siti web con applicazioni Adobe flash, giocabile direttamente dal browser, su diversi sistema operativi (PC/Windows, Mac, tablet e smartphone) oppure sotto forma di File eseguibili scaricabile dal sito internet o da negozi online (Google Play o iTunes Store) e installabili direttamente dall'utente sul proprio dispositivo fisso o portatile (disponibili per un pi\u00f9 ristretto numero di piattaforme).\nNonostante le versioni Flash abbiano subito miglioramenti notevoli, le versioni installabili presentano spesso una grafica e un audio migliori, oltre ad un'esperienza di gioco pi\u00f9 realistica; tuttavia scaricare file eseguibili dalla rete costituisce, a detta degli esperti di sicurezza informatica, un elevato rischio, legato soprattutto alla possibile presenza di malware e spyware.\nI casin\u00f2 online danno in genere l'alternativa di giocare inizialmente \"per svago\" o con \"soldi veri\". Il gioco per svago permette al giocatore di esercitarsi per migliorare le proprie capacit\u00e0 prima di passare a giocare con soldi veri e ai gestori del casin\u00f2 di fidelizzare il futuro cliente.\nGioco patologico.\nIl gioco d'azzardo patologico \u00e8 una diffusa patologia da gioco facente parte del campo delle Internet dipendenze: giocare ai casin\u00f2 online costituisce per molti un'attivit\u00e0 divertente e non \u00e8 soggetta ad alcuna forma di controllo dei familiari, quindi \u00e8 pi\u00f9 facile che tale passatempo degeneri nella dipendenza, con conseguenze anche gravi per la situazione finanziaria, familiare e sociale del giocatore.\nNei casin\u00f2 italiani con licenza ADM \u00e8 obbligatorio al momento dell'iscrizione decidere i limiti massimi di deposito e di giocata settimanali; tali limiti non sono modificabili per i 7 giorni successivi, al fine di limitare la possibilit\u00e0 di \"farsi prendere la mano\" dal gioco. Inoltre \u00e8 richiesto il documento di identit\u00e0 personale entro un mese dall'iscrizione, in modo da escludere dal gioco i minorenni. \u00c8 possibile richiedere al singolo casin\u00f2 di farsi interdire a tempo determinato o indeterminato l'accesso al sito.\nTali misure non sono tuttavia sufficienti a tutelare le persone predisposte a questo tipo di dipendenza, che necessitano invece di un supporto specialistico.\nLe persone che ritengono di avere un problema legata al gioco online o offline (o loro parenti e amici) possono rivolgersi per una consulenza al servizio tossicodipendenze (SeRT) della propria Azienda sanitaria locale o a una delle viarie associazioni che si occupano di aiuto ai giocatori."}
{"id": "2620978", "revid": "599013", "url": "https://it.wikipedia.org/wiki?curid=2620978", "title": "Domonkos Ferjancsik", "text": "Palmar\u00e8s.\nIn carriera ha conseguito i seguenti risultati:"}
{"id": "2620980", "revid": "635893", "url": "https://it.wikipedia.org/wiki?curid=2620980", "title": "Parco nazionale Forlandet", "text": "Il parco nazionale Forlandet \u00e8 un parco nazionale marino della Norvegia, nella contea delle Svalbard. \u00c8 stato istituito nel 1973 e occupa una superficie totale di 4647\u00a0km\u00b2, di cui\n616\u00a0km\u00b2 sulla terraferma e 4031\u00a0km\u00b2 in acqua."}
{"id": "2620985", "revid": "287204", "url": "https://it.wikipedia.org/wiki?curid=2620985", "title": "Claudio Clementi", "text": "Carriera.\nCalciatore.\nCresce calcisticamente nel Lanerossi Vicenza, con cui esordisce in Serie B a 18 anni, nel campionato di Serie B 1985-1986, lanciato da Tarcisio Burgnich. Nella stagione 1987-1988 viene prestato alla in occasione del Torneo di Viareggio: i viola vincono la competizione proprio grazie a un gol di Clementi, nella finale contro il . Nell'ottobre 1988 viene ceduto alla Casertana, dalla quale passa al Giarre: qui si mette in luce come attaccante agile e veloce, e viene ceduto al , in Serie B. Con i pugliesi realizza 5 reti in 32 partite\nLa stagione 1991-1992 lo vede passare all', con cui esordisce in Serie A il 29 settembre 1991 sul campo della . Tuttavia non riesce a trovare spazio, chiuso da Claudio Caniggia e Carlos Alberto Bianchezi, e nella sessione autunnale del calciomercato passa al Venezia, nel campionato cadetto, senza trovare la via del gol. Nel campionato 1992-1993 \u00e8 all', che fallisce nel corso del campionato.\nDopo due stagioni negative, ritrova la via del gol nel , con cui realizza 11 reti nel campionato di Serie C1 1993-1994. Nell'estate 1994 anche la formazione virgiliana fallisce, e Clementi passa al . Con la formazione valdardese realizza 22 reti nel campionato 1994-1995, laureandosi capocannoniere del girone A di Serie C1 e sfiorando la promozione in Serie B, persa ai rigori contro la . Nella stagione successiva Clementi non riesce a ripetersi, mettendo a segno 8 reti non sufficienti a raggiungere i \"playoff\"; in quella stessa stagione va a segno in Coppa Italia contro Brescia e , decretandone l'eliminazione.\nNell'estate 1996 ritorna in Serie A con la maglia dell', dove si trova chiuso da M\u00e1rcio Amoroso e da Oliver Bierhoff e totalizza solamente 7 presenze. A fine stagione scende in Serie B, con la maglia del , passando in seguito al e poi al , dove ritrova la vena realizzativa degli anni migliori. Conclude la carriera nelle categorie minori con Gubbio e Montecchio Maggiore.\nIn carriera ha totalizzato complessivamente 9 presenze in Serie A e 84 presenze e 11 reti in Serie B.\nAllenatore.\nInizia l'attivit\u00e0 di allenatore con la formazione con cui aveva chiuso quella di calciatore, ovvero il Montecchio Maggiore, che guida tra il 2006 e il 2008.\nHa allenato la squadra vicentina del Trissino nei campionati di Eccellenza Veneta 2009-2010 (in una rosa che comprendeva anche suo fratello Cristian, di ruolo attaccante) e 2010-2011. Al termine di questo biennio gli \u00e8 subentrato un altro ex giocatore, Alessandro Renica.\nDopo una parentesi prima all'Azzurra Sandrigo, poi alle giovanili del Real Vicenza (prima allievi nazionali poi Berretti) e quindi allo Schio, a luglio 2017 diventa allenatore della Calidonense, formazione di Caldogno che guida al salto di categoria dopo i play-off vinti nel campionato di Promozione di quell'anno. Confermato per la stagione 2018-2019, termina il campionato di Eccellenza 2018-2019 con la retrocessione. \nPer la stagione 2019-2020 \u00e8 chiamato a guidare la formazione del Cornedo Vicentino nel campionato di Promozione."}
{"id": "2620987", "revid": "1543377", "url": "https://it.wikipedia.org/wiki?curid=2620987", "title": "Palazzo Tagliamonte", "text": "Palazzo Tagliamonte \u00e8 uno dei pi\u00f9 antichi palazzi di Ponza.\nSituato nel cuore antico della cittadina di Ponza fu edificato intorno al 1750 dall'omonima famiglia originaria di Ischia, che era tra i primi coloni che ripopolarono l'isola dopo secoli di abbandono.\nNei sotterranei conserva un interessante mitreo di epoca romana. Fu anche sede del Comune e dell'Archivio dell'isola, distrutto dagli insorti di Carlo Pisacane nel 1857."}
{"id": "2620988", "revid": "834", "url": "https://it.wikipedia.org/wiki?curid=2620988", "title": "Mambo Italiano", "text": ""}
{"id": "2620990", "revid": "113489998", "url": "https://it.wikipedia.org/wiki?curid=2620990", "title": "Annamaria Giacometti", "text": "Palmar\u00e8s.\nIn carriera ha conseguito i seguenti risultati:\n- Coppa del Mondo Assoluta\n1997: quarto posto nella classifica finale di Coppa del Mondo Assoluta\n- Universiadi\nFukuoka 1995: argento a squadre e bronzo individuale\nCatania 1997: argento individuale e argento a squadre\nBuffalo 1993: oro a squadre e argento individuale\n- Under 20\n1991: Campionessa Italiana cat. Giovani\n1992: bronzo individuale agli Europei under 20 e secondo posto nella classifica finale di Coppa del Mondo under 20\n1993: bronzo individuale ai Mondiali under 20 e secondo posto nella classifica finale di Coppa del Mondo under 20\nOnorificenze.\n- Medaglia d'oro al Valore Sportivo, Mondiali a squadre 1998"}
{"id": "2620992", "revid": "767487", "url": "https://it.wikipedia.org/wiki?curid=2620992", "title": "Io Gilda", "text": "Io Gilda \u00e8 un film drammatico del 1989 diretto da Andrea Bianchi con lo pseudonimo \"Andrea White\".\nTrama.\nUn losco boss del vizio (l'italo-americano Max) e la sua socia (la lesbica Lul\u00f9) hanno messo a New York un locale di spogliarelli. Lul\u00f9 si d\u00e0 da fare per trovare chi ha strangolato la sua amica Odile. Dal canto suo, Max ha come amante Gilda, una donna giovane, sensuale e statuaria, nella cui bellezza crede d'avere trovato la Gilda del film, interpretato da Rita Hayworth, della quale colleziona indumenti e ricordi.\nAlla donna Max ha affiancato come guardia del corpo Alex, ignorando che i due si conoscono gi\u00e0 fin dall'infanzia ed erano stati presi l'uno dall'altra. La vecchia passione riesplode, ma i due non immaginano che i loro amplessi sono videoregistrati. Alla fine la realt\u00e0 viene a galla: Spartaco \u00e8 uno psicotico appassionato di videocassette porno, che si fa portare a casa belle ragazze, dapprima consegnandole alle attenzioni di vari scagnozzi, e quindi strangolandole. Cos\u00ec sono morte Annette e Odile e cos\u00ec rischia di finire anche Gilda, ma arrivano Lul\u00f9 (che spara a Max) e Alex che \u00e8 un poliziotto infiltrato nel giro per scoprire la verit\u00e0.\nCast.\nLa protagonista della pellicola \u00e8 Pamela Prati. Inoltre ha partecipato, in un ruolo marginale, anche Marisa Parra, che successivamente diventer\u00e0 nota come attrice pornografica con il nome Valentine Demy."}
{"id": "2620995", "revid": "635893", "url": "https://it.wikipedia.org/wiki?curid=2620995", "title": "Parco nazionale Indre Wijdefjorden", "text": "Il parco nazionale Indre Wijdefjorden \u00e8 un parco nazionale della Norvegia, nella contea delle Svalbard. \u00c8 stato istituito nel 2003 e occupa una superficie di 1.127\u00a0km\u00b2 totali, di cui 745\u00a0km\u00b2 sulla terraferma e 382\u00a0km\u00b2 in mare."}
{"id": "2621003", "revid": "99772220", "url": "https://it.wikipedia.org/wiki?curid=2621003", "title": "Mirayda Garc\u00eda", "text": "Palmar\u00e8s.\nIn carriera ha conseguito i seguenti risultati:"}
{"id": "2621007", "revid": "109140855", "url": "https://it.wikipedia.org/wiki?curid=2621007", "title": "Zuleydis Ortiz", "text": "Palmar\u00e8s.\nIn carriera ha conseguito i seguenti risultati:"}
{"id": "2621010", "revid": "599013", "url": "https://it.wikipedia.org/wiki?curid=2621010", "title": "Gesine Schiel", "text": ""}
{"id": "2621011", "revid": "635893", "url": "https://it.wikipedia.org/wiki?curid=2621011", "title": "Parco nazionale Nordenski\u00f6ld Land", "text": "Il parco nazionale Nordenski\u00f6ld Land \u00e8 un parco nazionale della Norvegia, nella contea delle Svalbard. \u00c8 stato istituito nel 2003 e occupa una superficie di 1362\u00a0km\u00b2 totale, di cui 1207\u00a0km\u00b2 sulla terraferma e 155\u00a0km\u00b2 in acqua."}
{"id": "2621028", "revid": "287204", "url": "https://it.wikipedia.org/wiki?curid=2621028", "title": "David \u010cern\u00fd", "text": "Le sue controverse sculture possono essere ammirate in diversi punti di Praga, e non solamente. Piuttosto che artista, David \u010cern\u00fd preferisce essere definito un semplice scultore, il cui obiettivo principale \u00e8 quello di stupire e turbare il pubblico. Le sue opere si pongono spesso in posizione apertamente polemica nei confronti del panorama politico della Repubblica Ceca, cosa che gli ha procurato non pochi nemici.\nBiografia.\n\u010cern\u00fd ha raggiunto la notoriet\u00e0 nel 1991 dipingendo di rosa un carro armato sovietico, a memoria del secondo conflitto mondiale. La sua provocazione venne reputata intollerabile e l'artista venne arrestato, per poi per\u00f2 venire rilasciato dopo che 12 membri del Parlamento ceco dipinsero a loro volta il carro armato di rosa per dimostrare la propria solidariet\u00e0 con l'artista.\nUn'altra traccia rilevante del lavoro di David \u010cern\u00fd a Praga \u00e8 la serie di sculture \"Tower Babies\", la quale raffigura un gruppo di figure infantili che si arrampicano sulla \u017di\u017ekov Television Tower.\nNel 2005 \u010cern\u00fd ha creato \"Shark\", un'opera presentata alla Biennale di Praga e costituita dal corpo di Saddam Hussein immerso in una vasca di liquido, che fa il verso alla celeberrima \"The Impossibility of death in the mind of Someone Living\" (1991) del Brit Artist Damien Hirst. Nel 2006 \"Shark\" \u00e8 stata rifiutata per ben due volte, prima in Belgio, poi in Polonia, dove si \u00e8 temuto che l'opera potesse turbare eccessivamente il pubblico, soprattutto quello Musulmano.\nAltra opera che ha suscitato innumerevoli discussioni \u00e8 Entropa, creata in occasione della presidenza Ceca al Consiglio dell'Unione Europea nel primo semestre del 2009. Si tratta di una scultura che presenta immagini ironicamente stereotipizzate di ciascun paese dell'Unione europea, e che \u00e8 stata oggetto di polemiche per il suo tono fortemente dissacrante e per il grosso \"bluff\" inscenato dallo stesso Cerny, il quale, contrariamente a quanto annunciato alla stampa ed alle istituzioni in precedenza, ha realizzato l'opera interamente da solo invece che con un team di artisti europei.\nLa prima mostra personale di David \u010cern\u00fd in Italia \u00e8 stata \"The Solo Show\", tenutasi dal 21 novembre 2009 al 27 febbraio 2010 presso la galleria di arte contemporanea di Roma."}
{"id": "2621029", "revid": "1543377", "url": "https://it.wikipedia.org/wiki?curid=2621029", "title": "Motavita", "text": "Motavita \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Hern\u00e1n P\u00e9rez de Quezada nel 1540, mentre l'istituzione del comune \u00e8 del 23 dicembre 1816."}
{"id": "2621030", "revid": "599013", "url": "https://it.wikipedia.org/wiki?curid=2621030", "title": "Elsa Girardot", "text": ""}
{"id": "2621035", "revid": "287204", "url": "https://it.wikipedia.org/wiki?curid=2621035", "title": "Mi libre canci\u00f3n", "text": "Mi libre canci\u00f3n \u00e8 una cover di \"Il mio canto libero\" realizzata nel 2006 dalla cantante italiana Laura Pausini in duetto con il cantante colombiano Juanes.\nIl brano.\nLa canzone viene tradotta in lingua spagnola da Carlos Ram\u00f3n con il titolo \"Mi libre canci\u00f3n\", inserita nell'album \"Yo canto\" ed estratta come 4\u00ba ed ultimo singolo solo in Spagna.\nLa canzone in lingua italiana \"Il mio canto libero\", presente nell'album \"Io canto\", non viene estratta come singolo in Italia e pertanto non \u00e8 pubblicata su supporto audio, non viene trasmessa in radio e non \u00e8 presente il videoclip.\nPur non esistendo il CD singolo, il brano in lingua spagnola viene quindi trasmesso in radio in Spagna; non viene realizzato il videoclip.\nSono presenti anche i brani in lingua italiana e in lingua spagnola in versione solista di Laura Pausini solo per chi ha ordinato in anteprima l'album su iTunes.\nIl 21 giugno 2009 \"Il mio canto libero\" viene eseguito in duetto da tutte le artiste donne partecipanti al concerto benefico \"Amiche per l'Abruzzo\" allo \"Stadio Giuseppe Meazza\" di San Siro come brano finale dell'evento.\nPubblicazioni.\n\"Mi libre canci\u00f3n\" viene inserita in versione \"Live\" nell'album \"San Siro 2007\" del 2007 (\"Medley\" audio e video)."}
{"id": "2621038", "revid": "110157", "url": "https://it.wikipedia.org/wiki?curid=2621038", "title": "Muzo", "text": "Muzo \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Luis Lancheros nel 1559."}
{"id": "2621039", "revid": "635893", "url": "https://it.wikipedia.org/wiki?curid=2621039", "title": "Parco nazionale Sassen-B\u00fcnsow Land", "text": "Il parco nazionale Sassen-B\u00fcnsow Land \u00e8 un parco nazionale della Norvegia, nella contea delle Svalbard. \u00c8 stato istituito nel 2003 e occupa una superficie di 1230\u00a0km\u00b2 totale, di cui 1157\u00a0km\u00b2 sulla terraferma e 73\u00a0km\u00b2 in acqua."}
{"id": "2621040", "revid": "339392", "url": "https://it.wikipedia.org/wiki?curid=2621040", "title": "Natalia Pipiniello", "text": ""}
{"id": "2621048", "revid": "785863", "url": "https://it.wikipedia.org/wiki?curid=2621048", "title": "Abraracourcix", "text": "Abraracourcix \u00e8 un personaggio immaginario presente all'interno della serie a fumetti \"Asterix\", della coppia Ren\u00e9 Goscinny e Albert Uderzo.\n\u00c8 il capo del villaggio di Asterix, e guida instancabilmente i suoi Galli nella resistenza ai Romani, con l'aiuto della pozione magica del druido Panoramix che dona a chi la beve una forza sovrumana. \u00c8 un comandante amichevole e benvoluto dai suoi uomini, spesso abbastanza saggio (e sufficientemente accorto) da ascoltare i consigli del pi\u00f9 oculato Panoramix sebbene talvolta cada preda di accessi d'ira, soprattutto quando viene ferito nel suo suscettibile orgoglio.\nPur essendo un personaggio secondario, Abraracourcix \u00e8 senza dubbio uno dei pi\u00f9 rilevanti fra i membri del villaggio, alle spalle di Asterix, Obelix e Panoramix. Appare in tutti gli episodi della serie, a partire dal primo, \"Asterix il gallico\", e in alcuni di essi gioca un ruolo chiave: in particolare prende parte attiva alla trama delle storie \"Asterix e il duello dei capi\", \"Asterix e lo scudo degli Arverni\", \"Asterix e il regalo di Cesare\" e \"Asterix e i Belgi\".\nIl personaggio.\nOrigine del nome.\nIl suo nome deriva dall'espressione francese \"\u00e0 bras raccourcis\", frase idiomatica che significa \"con tutte le forze\" o \"con violenza\": letteralmente sarebbe \"a braccia ripiegate\", per indicare la posizione di guardia del pugile che si prepara alla lotta.\nCaratteristiche.\nDal punto di vista fisico, Abraracourcix viene disegnato come un uomo piuttosto sovrappeso, di media statura, con lunghi capelli rossi che porta legati in due vistose trecce e baffi spioventi ugualmente rossi. Come molti personaggi dei fumetti veste quasi sempre gli stessi abiti: una casacca verde e pantaloni blu a righe nere verticali; nelle occasioni importanti indossa anche un mantello rosso. In testa calza un elmo di foggia celtica con due corte ali laterali, ed \u00e8 solito cingere in vita una lunga spatha che sfodera ogni volta che si pone alla testa dei suoi uomini guidandoli all'assalto; al pari degli altri personaggi, tuttavia, in battaglia preferisce usare pugni e sganassoni piuttosto che le armi.\nPi\u00f9 anziano della maggior parte dei suoi guerrieri, anche se ancora in forze, da giovane \u00e8 stato un valoroso combattente che ha preso parte alla battaglia di Gergovia, come \u00e8 solito raccontare, ed alla battaglia di Alesia, sebbene invece di questa non ami ricordare. Come tutti i Galli del fumetto \u00e8 estremamente coraggioso e non ha paura che di una cosa: che il cielo gli cada sulla testa. Tuttavia egli stesso \u00e8 solito esorcizzare questo timore pronunciando la famosa frase: \"Che cada \u00e8 certo, ma di sicuro non domani\".\nDal punto di vista caratteriale, Abraracourcix condivide molte delle caratteristiche dei suoi uomini, essendo un gaudente compagnone, amante dei festeggiamenti e del cibo, ma allo stesso tempo un orgoglioso e cocciuto guerriero, testardo e pronto alla zuffa per difendere il proprio onore. Mostra spesso di essere molto orgoglioso del suo ruolo di responsabilit\u00e0, e talvolta assume atteggiamenti pomposi; \u00e8 solito lanciarsi in lunghi e ampollosi discorsi che per\u00f2, con suo grande scorno, di norma non vengono minimamente ascoltati dai suoi uomini.\nNella maggior parte delle storie si mostra saggio e paterno, dispensando consigli e affidando importanti missioni ai suoi, primi fra tutti Obelix e Asterix, che il capo considera il suo guerriero migliore. Talvolta per\u00f2 il suo estremo orgoglio e la sua notevole suscettibilit\u00e0 lo portano a cadere preda di una rabbiosa foga che genera decisioni discutibili: \u00e8 il caso di quanto avviene ad esempio in \"Asterix e i Belgi\", in \"Asterix e la zizzania\" o in \"Asterix e gli allori di Cesare\". In definitiva risulta essere molto meno assennato di Panoramix, che \u00e8 invece la vera mente saggia del villaggio, o dell'astuto e logico Asterix.\nRapporti familiari.\nAbraracourcix \u00e8 sposato con una donna dal forte temperamento di nome Beniamina (\"Bonemine\"); questa fa la sua prima apparizione in \"Asterix e il duello dei capi\", anche se con un disegno ancora solo abbozzato, e viene chiamata per nome per la prima volta assumendo le definitive caratteristiche fisiche e caratteriali in \"Asterix e lo scudo degli Arverni\". Il rapporto fra Abraracourcix e sua moglie \u00e8 a dir poco conflittuale: assai poco impressionata dal suo ruolo di prestigio all'interno del villaggio, questa in casa lo comanda a bacchetta ed \u00e8 solita costringerlo ad occuparsi delle pi\u00f9 svariate commissioni, prima fra tutte fare la spesa quotidiana, sorda alle sue proteste. Nonostante gli screzi tra i due in realt\u00e0 si amano molto e non mancano le occasioni in cui si comportano con smielato affetto. Beniamina ed Abraracourcix non hanno figli, ma nell'albo \"Il compleanno di Asterix &amp; Obelix - L'albo d'oro\" viene rivelato che in futuro diventeranno genitori di un bel giovane, molto somigliante al padre.\nNel film Le dodici fatiche di Asterix, quando la voce narrante descrive il villaggio, comincia dalla casa di Abraracourcix, appellandolo come il \"capo incontestato del villaggio\", per poi essere prontamente smentito quando dalla casa esce Beniamina, sopra allo scudo al posto del marito, a cui lascia l'incarico di mettere a posto in casa.\nAbraracourcix intrattiene pessimi rapporti anche con il cognato, Omeopatix (\"Hom\u00e9opatix\"), per il quale la moglie stravede; questi fa la sua unica comparsa in \"Asterix e gli allori di Cesare\", pur venendo spesso nominato durante le liti coniugali, ed \u00e8 un grasso e borioso Celta che vive a Lutezia. Commerciante estremamente ricco, non perde occasione per denigrare lo stile di vita provinciale del cognato e la sua mancanza di successo negli affari, mettendone in dubbio i meriti come guerriero.\nInfine, Abraracourcix ha un fratello, Oceanonix (\"Oc\u00e9anonix\") anch'egli residente a Lutetia. Nell'episodio \"Asterix e i Normanni\" questi invia al capo suo figlio, Menabotte, un giovane ribelle e piuttosto viziato dalla comoda e goduriosa vita nella capitale, con la raccomandazione di farne un guerriero e un vero uomo.\nAbraracourcix e il suo scudo.\nUna delle caratterizzazioni pi\u00f9 salienti del personaggio \u00e8 quella di viaggiare sempre a bordo di uno scudo portato a spalla da due guerrieri, secondo una (presunta) tradizione celtica. Il suo scarso senso dell'equilibrio e una notevole dose di sfortuna, unita al bisogno del capo di restare sullo scudo anche in situazioni in ci\u00f2 non pu\u00f2 accadere, generano per\u00f2 cadute quasi quotidiane che inevitabilmente feriscono la sua autostima, e che \u00e8 solito commentare con frasi del tipo \"mi sento proprio a terra!\" o simili. Nelle prime storie i due portatori dello scudo cambiavano in continuazione; all'inizio di \"Asterix e gli Elvezi\" assegna il compito ad Asterix e Obelix, con risultati esilaranti data la notevole differenza di altezza fra i due. A partire dalla storia \"Asterix e il regalo di Cesare\" i portatori saranno sempre gli stessi: due guerrieri piuttosto insofferenti del loro compito i cui nomi non vengono mai menzionati.\nIn \"Asterix e lo scudo degli Arverni\" si scopre come lo scudo su cui il capo \u00e8 solito viaggiare sia appartenuto in passato al grande condottiero Vercingetorige: deposto da questi ai piedi (anzi, \"sui\" piedi) di Cesare all'indomani della sconfitta di Alesia, la preziosa arma pass\u00f2 di mano in mano fino a giungere al giovane Abraracourcix, a cui venne ceduta dall'oste arverno Alambix. A partire da questa storia il capo viagger\u00e0 sempre su di esso: un largo scudo azzurro ornato da un altorilievo a forma di stella.\nApparizioni notevoli.\nPresente in tutti gli albi della serie, a partire dal primo, in alcune avventure Abraracourcix assume un ruolo di rilievo prendendo parte attiva alla trama. In \"Asterix e il duello dei capi\" viene chiamato in prima persona ad affrontare il capo \"collaborazionista\" Elpiubelgalix, che lo sfida a duello per il controllo del villaggio secondo una (anche qui presunta) tradizione gallica. Costretto a combattere senza l'ausilio della pozione magica, a causa di un incidente occorso a Panoramix, il capo si prepara facendosi allenare da Asterix e riesce infine, dopo un sofferto scontro, a sconfiggere il suo nerboruto avversario.\nIn \"Asterix e lo scudo degli Arverni\" \u00e8 costretto a ricoverarsi in un bagno termale nel paese degli Arverni (grosso modo la moderna Alvernia) a causa di un doloroso attacco di mal di fegato. Riappare nel finale della storia, incredibilmente dimagrito dal trattamento, rivelando di essere il possessore del leggendario scudo di Vercingetorige, e viene portato in trionfo da Asterix e Obelix per le strade di Gergovia.\nIn \"Asterix alle Olimpiadi\" partecipa alla spedizione olimpica in Grecia assieme a tutti i membri del villaggio, durante la quale si caratterizza per il tifo smodato. In \"Asterix e gli allori di Cesare\", esacerbato dal borioso cognato, si offre di fargli assaggiare un piatto come lui, pur con tutti i suoi soldi, non potr\u00e0 mai gustarne: un rag\u00f9 condito con gli allori della corona di Giulio Cesare. Spedisce cos\u00ec Obelix e un poco convinto Asterix a Roma, in cerca del prezioso oggetto.\nIn \"Asterix e l'indovino\" si mostra estremamente superstizioso, e viene plagiato da un indovino dagli scarsi scrupoli come tutti i membri del villaggio, a eccezione di Asterix e dell'assente Panoramix. In \"Asterix e il regalo di Cesare\" deve vedersela con l'oste Ortopedix, che tenta (pi\u00f9 o meno volente) di scippargli la leadership del villaggio. Per fronteggiarlo indir\u00e0 dei veri e propri comizi elettorali, ma alla fine davanti alla minaccia romana i due si riappacificheranno.\nIn \"Asterix e i Belgi\" monta su tutte le furie quando scopre che Cesare ha definito i Belgi il popolo pi\u00f9 valoroso di Gallia; sebbene gli altri membri del villaggio non diano peso alla cosa decide di partire per il Belgio per costringere il condottiero a ricredersi (\"\u2026e gli dimostrer\u00f2 che il popolo pi\u00f9 valoroso della Gallia sono io!\"). Alla fine, anche grazie all'aiuto di Asterix e Obelix, la lite si ricompone.\nAltri media.\nAbraracourcix \u00e8 presente nei numerosi lungometraggi a cartoni animati tratti dalla serie. Appare inoltre in due dei tre film con attori in carne e ossa che hanno per protagonista Asterix: \"Asterix e Obelix contro Cesare\", in cui ha il volto dell'attore Michel Galabru, e \"Asterix alle Olimpiadi\", in cui \u00e8 interpretato invece da Eric Thomas.\nIn altre lingue.\nAbraracourcix mantiene il suo nome originale francese nell'edizione italiana dei fumetti di Asterix, pubblicata da Mondadori. Tuttavia, negli adattamenti conseguenti alle traduzioni della serie nelle varie lingue in cui questa \u00e8 edita il suo nome \u00e8 stato spesso adattato o modificato:"}
{"id": "2621049", "revid": "1543377", "url": "https://it.wikipedia.org/wiki?curid=2621049", "title": "Nobsa", "text": "Nobsa \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Jeronimo Holguin e Misael Millan nel 1593."}
{"id": "2621052", "revid": "635893", "url": "https://it.wikipedia.org/wiki?curid=2621052", "title": "Parco nazionale S\u00f8r-Spitsbergen", "text": "Il parco nazionale S\u00f8r-Spitsbergen \u00e8 un parco nazionale marino della Norvegia, nella contea delle Svalbard. \u00c8 stato istituito nel 1973 e occupa una superficie totale di 13.286\u00a0km\u00b2, di cui 5.029\u00a0km\u00b2 sono sulla terraferma, e altri 8.257\u00a0km\u00b2 sono in mare."}
{"id": "2621054", "revid": "1851848", "url": "https://it.wikipedia.org/wiki?curid=2621054", "title": "Carlo Taldo", "text": "Carriera.\nGiocatore.\nCresce calcisticamente nell' con cui esordisce in Serie A a 18 anni nella stagione 1989-1990.\nNon trovando spazio, passa alla Pro Sesto, da cui si trasferisce dopo un solo anno al in Serie D. Dopo 22 reti in due anni risale le categorie prima con il (Serie C2), poi con il (Serie C1) ed infine con il , con cui arriva in Serie B.\nIl successivo passaggio lo vede al , con cui conquista la promozione in Serie A.\nL'anno successivo ritorna nel massimo campionato, ma con la maglia del . Con i canarini disputa tre stagioni: due di serie A (in cui realizza anche una rete) ed una di Serie B, intervallate da due spezzoni di stagione trascorsi in prestito al Catania nel campionato cadetto.\nNella stagione 2005-2006 torna al , per concludere poi la carriera nella stagione 2006-2007, tra Tritium e .\nDirigente.\nIl 28 maggio 2011 assume la carica di Direttore Sportivo del Lugano, per passare poi l'anno successivo alla Cremonese, dove svolge la mansione di capo degli osservatori. Dal settembre 2016 passa al Genoa, dove riveste l'incarico di direttore sportivo della Primavera rossobl\u00f9. Da settembre 2021 gli \u00e8 stata attribuita la mansione di direttore sportivo del Genoa."}
{"id": "2621056", "revid": "767487", "url": "https://it.wikipedia.org/wiki?curid=2621056", "title": "Croce Rossa nigeriana", "text": "La Croce Rossa nigeriana \u00e8 la societ\u00e0 nazionale di Croce Rossa della Repubblica Federale della Nigeria, stato dell'Africa Occidentale. Ha sede nella citt\u00e0 di Lagos\nStoria.\nLa Croce Rossa nigeriana fu fondata con Atto del Parlamento del 1960, noto come \"Nigerian red Cross Act 1960\".\nIl 4 febbraio 1961 divenne la 80\u00b0 associazione ad aderire alla allora \"Lega della Croce Rossa e Mezzaluna Rossa\", oggi Federazione (IFRC).\nSuddivisioni.\nLa societ\u00e0 \u00e8 presente sul territorio nazionale tramite 37 delegazioni, una per ciascuno dei 36 Stati della Nigeria pi\u00f9 il territorio federale di Abuja."}
{"id": "2621057", "revid": "1543377", "url": "https://it.wikipedia.org/wiki?curid=2621057", "title": "Mendenhall (fiume)", "text": "Il fiume Mendenhall \u00e8 un fiume dell'Alaska a nord della capitale Juneau nella Valle Mendenhall.\nIl fiume ha origine dal Lago Mendenhall, il quale \u00e8 situato alla base del Ghiacciaio Mendenhall.\nRafting sul fiume.\nIl fiume Mendenhall \u00e8 lungo circa 9\u00a0km, di cui 1,6\u00a0km costituiti da rapide. I mesi migliori per praticare il rafting sul fiume vanno da maggio a settembre. I punti pi\u00f9 interessanti del tratto turbolento del fiume sono \"Scott's Iatola\" (o \"Iatolla\") \"Hola\", \"Tourist Trap\" e \"Pinball Alley\". Le rapide terminano vicino all'Aeroporto Internazionale di Juneau.\nInondazioni.\nQuando il fiume supera di 3,7\u00a0m il livello di guardia si hanno problemi secondari, che diventano invece pi\u00f9 estesi quando si va oltre i 4,3\u00a0m sopra detto livello. Quando il fiume \u00e8 sopra i livello di guardia \u00e8 probabile che, contemporaneamente, anche altre aree come il Montana Creek, il Jordan Creek e il lago Mendenhall siano soggetti a inondazioni."}
{"id": "2621062", "revid": "30677", "url": "https://it.wikipedia.org/wiki?curid=2621062", "title": "Nigerian Red Cross", "text": ""}
{"id": "2621064", "revid": "30677", "url": "https://it.wikipedia.org/wiki?curid=2621064", "title": "Croce Rossa della Nigeria", "text": ""}
{"id": "2621070", "revid": "1543377", "url": "https://it.wikipedia.org/wiki?curid=2621070", "title": "Nuevo Col\u00f3n", "text": "Nuevo Col\u00f3n \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Gonzalo Jim\u00e9nez de Quesada nel 1538, mentre l'istituzione del comune \u00e8 del 6 maggio 1783."}
{"id": "2621074", "revid": "73338", "url": "https://it.wikipedia.org/wiki?curid=2621074", "title": "Girolamo Sarnelli", "text": "Figura di spicco nella Napoli spagnola del \u2018600, nasce a Bracigliano sul finire del XVI secolo, rivestendo numerose cariche governative in particolar modo durante il Viceregno del Cardinale Duca di Zapata. A lui si deve la riforma monetaria del 1622 che cerc\u00f2 di risanare le finanze del dissestato Vicereame. Essendo figlio dell'agro nocerino sarnese mantenne sempre stretto legame con esso, intervenendo pi\u00f9 volte a favore del territorio, favorendo la realizzazione di nuove strade. La famiglia Sarnelli era presente oltre che nel paese natio di Bracigliano, anche a Castel San Giorgio nel quale realizz\u00f2 un prestigioso palazzo baronale, governando la stessa baronia fino al 1771. Nicola, figlio di Girolamo acquisisce ingenti quantit\u00e0 di terreni in Avigliano e costru\u00ec un grande palazzo - di cui ancor oggi si conserva la passata bellezza - facendo divenire anche in quel luogo la famiglia potente e prestigiosa. Nell'attuale comune di Avigliano vi \u00e8 ancora una frazione denominata Sarnelli e lo stesso comune conserva come suo emblema lo stemma nobiliare della famiglia. A Ciorani il nome dei Sarnelli \u00e8 associato al Barone Girolamo ricordato in compagnia dell'allora Vicer\u00e9 a caccia di beccacce tra le amene contrade del paese. Intenzione del Barone, uomo molto pio, pare fosse quella di acquisire dei terreni per realizzare un monastero da donare ai padri Camaldolesi, cosa che non gli riusc\u00ec. Successivamente un suo nipote, il barone Angelo padre del beato Gennaro Maria Sarnelli (1702 - 1744) e fratello di Andrea Sarnelli Vescovo di Muro Lucano (1655 - 1707), acquist\u00f2 la baronia di Ciorani che don\u00f2 poi a Sant'Alfonso Maria de' Liguori nel 1730, forse a esaudimento della volont\u00e0 del suo avo. Qui Sant'Alfonso Maria de' Liguori realizz\u00f2 la prima casa madre dei padri Redentoristi proprio nel palazzo Sarnelli di Ciorani, ancor oggi esistente, ma lontano dal suo passato splendore: non \u00e8 rimasta traccia del parco e dei giardini tra i pi\u00f9 belli del circondario e per questo molto invidiati dall'allora Principe San Severino Signore di Mercato San Severino. Trasferitosi nella Capitale il Barone Girolamo acquist\u00f2 il palazzo del Cardinale Zapata nella odierna piazza Trieste e Trento - al tempo sede provvisoria del Vicer\u00e9 di Napoli - in quanto era in costruzione il palazzo Reale. Abituato ai grandi spazi aperti, Don Girolamo Sarnelli scopr\u00ec le contrade intorno a Napoli e pi\u00f9 precisamente i casali di Polvica e Chiaiano, zone caratterizzate da vasti castagneti arroccati lungo la collina dei Camaldoli e molto simili a quelli del monte Tirso a Ciorani, ricchi di cacciagione. Per ritrovare le atmosfere dei luoghi cari acquisisce interamente il casale di Chiaiano e parte di quello di Polvica, dove realizza una splendida residenza di campagna. La vicinanza del luogo alla zona di Marianella favor\u00ec la conoscenza tra Sant'Alfonso Maria de' Liguori e il beato Gennaro Maria Sarnelli. Ancor oggi la famiglia Sarnelli, il cui ultimo discendente il Cav. Girolamo Sarnelli deceduto nel 2000, risiede a Chiaiano, quartiere settentrionale della citt\u00e0 di Napoli."}
{"id": "2621076", "revid": "174925", "url": "https://it.wikipedia.org/wiki?curid=2621076", "title": "Alluvionale", "text": ""}
{"id": "2621078", "revid": "1543377", "url": "https://it.wikipedia.org/wiki?curid=2621078", "title": "Oicat\u00e1", "text": "Oicat\u00e1 \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Pedro Ruiz Corredor nel 1539."}
{"id": "2621081", "revid": "287204", "url": "https://it.wikipedia.org/wiki?curid=2621081", "title": "Oicat\u00e0", "text": ""}
{"id": "2621082", "revid": "287204", "url": "https://it.wikipedia.org/wiki?curid=2621082", "title": "Oicata", "text": ""}
{"id": "2621083", "revid": "287204", "url": "https://it.wikipedia.org/wiki?curid=2621083", "title": "David Cerny", "text": ""}
{"id": "2621092", "revid": "110157", "url": "https://it.wikipedia.org/wiki?curid=2621092", "title": "Otanche", "text": "Otanche \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Silvano e Federico Buitrago Garc\u00eda nel 1883, mentre l'istituzione del comune \u00e8 del 17 novembre 1960."}
{"id": "2621095", "revid": "93685", "url": "https://it.wikipedia.org/wiki?curid=2621095", "title": "Terra di Punt", "text": ""}
{"id": "2621109", "revid": "767487", "url": "https://it.wikipedia.org/wiki?curid=2621109", "title": "Kl\u00e9ber Guerra Marques", "text": "Caratteristiche tecniche.\nGiocava come portiere.\nCarriera.\nClub.\nCresciuto nel Goi\u00e1s, con il quale ha conquistato sette titoli statali, con il suo arrivo all'Atl\u00e9tico Mineiro ha perso il posto da titolare in favore di Velloso con l'arrivo di quest'ultimo nel 1999; trasferitosi al Fluminense dopo un breve periodo al Botafogo, ha giocato pi\u00f9 di cento partite di campionato, conquistando il Campionato Carioca nel 2005.\nNel 2006 si \u00e8 trasferito al Coritiba con il quale ha chiuso la carriera l'anno seguente, intraprendendo l'attivit\u00e0 di procuratore."}
{"id": "2621116", "revid": "110157", "url": "https://it.wikipedia.org/wiki?curid=2621116", "title": "Pachavita", "text": "Pachavita \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Gonzalo Jim\u00e9nez de Quesada nel 1537."}
{"id": "2621127", "revid": "767487", "url": "https://it.wikipedia.org/wiki?curid=2621127", "title": "La signora delle camelie (film 1947)", "text": "La signora delle camelie \u00e8 un film del 1947 diretto da Carmine Gallone.\nTrama.\n\u00c8 la trasposizione cinematografica dell'opera lirica \"La traviata\" di Giuseppe Verdi."}
{"id": "2621130", "revid": "1982", "url": "https://it.wikipedia.org/wiki?curid=2621130", "title": "Farasina", "text": ""}
{"id": "2621133", "revid": "859666", "url": "https://it.wikipedia.org/wiki?curid=2621133", "title": "Papillon (Il guerriero alchemico)", "text": ""}
{"id": "2621140", "revid": "1100311", "url": "https://it.wikipedia.org/wiki?curid=2621140", "title": "Chris Hughton", "text": "Carriera.\nIl 22 febbraio 2008 viene assunto come allenatore in seconda al Newcastle United voluto dal direttore sportivo Dennis Wise, unendosi allo staff tecnico di Kevin Keegan, lavorando principalmente sulla difesa con Steve Round. L\u20198 settembre dopo l\u2019addio di Keegan viene nominato tecnico ad interim. Il 26 settembre dopo aver ottenuto 2 sconfitte in campionato e l\u2019eliminazione dalla Coppa di lega inglese si dimette e viene sostituito da Joe Kinnear. Il 7 febbraio 2009 prima della partita contro il West Bromwich Albion il tecnico Kinnear viene preso da un malore e viene sostituito in panchina da Chris dove ottiene una vittoria per 3-2. Dopo quattro giorni viene confermato che il tecnico dei \"Magpies\" si deve sottoporre ad un intervento chirurgico e Chris viene di nuovo nominato tecnico ad interim. Il 1 aprile dopo aver ottenuto 3 sconfitte e 2 pareggi viene sostituito da Alan Shearer. Il 1 giugno con la squadra appena retrocessa dalla Premier League, ne diventa ufficialmente il tecnico. Alla sua prima stagione centra subito la promozione in Premier vincendo con ampio margine la Championship. La stagione 2010/11 in Premier League inizia con buoni risultati, ma a sorpresa il 6 dicembre 2010 il proprietario del club Mike Ashley decide di esonerarlo, nonostante la posizione in classifica (undicesimi con 19 punti in 16 giornate) fosse perfettamente in linea con gli obiettivi della squadra.\nIl 22 giugno 2011 viene ingaggiato dal Birmingham City. Nella sua stagione in Championship, Hughton, fallisce la promozione in Premier portando la squadra ai play off, dove viene eliminata dal Blackpool.\nIl 7 giugno 2012 viene nominato allenatore del Norwich City, e il 6 aprile 2014 dopo la sconfitta interna alla 33\u00aa giornata con il WBA per 1-0 viene esonerato. Il 7 aprile 2014 viene sostituito da Neil Adams.\nIl 31 dicembre 2014 viene nominato allenatore del Brighton &amp; Hove club militante in Football League Championship, firmando un contratto di tre anni e mezzo, sostituendo l\u2019esonerato Sami Hyypi\u00e4. Il 17 aprile 2017 riporta il club di Brighton in Premier League, dopo 34 anni di assenza. Il 13 maggio 2019 viene esonerato nonostante abbia guidato la squadra fino alle semifinali della FA Cup e ottenuto una sofferta salvezza in Premier League per la seconda stagione consecutiva. Il presidente Tony Bloom ha descritto come \"una delle decisioni pi\u00f9 difficili\" che abbia mai dovuto prendere.\nIl 6 ottobre 2020 viene ingaggiato dal come nuovo allenatore, rimpiazzando l'esonerato Sabri Lamouchi. Il 16 settembre 2021, dopo un avvio deludente in campionato, viene esonerato.\nStatistiche.\nStatistiche da allenatore.\n\"Statistiche aggiornate al 16 settembre 2021.\""}
{"id": "2621142", "revid": "124232985", "url": "https://it.wikipedia.org/wiki?curid=2621142", "title": "Il corvo (serie televisiva)", "text": "Il corvo (\"The Crow: Stairway to Heaven\") \u00e8 una serie televisiva canadese ispirata ai personaggi del fumetto di James O'Barr \"Il corvo\", trasmessa in USA a cavallo fra il 1998 e il 1999 e in Italia nel 2003.\nEpisodi.\nLa serie \u00e8 composta da un'unica stagione di 22 episodi."}
{"id": "2621162", "revid": "599013", "url": "https://it.wikipedia.org/wiki?curid=2621162", "title": "Heike Beier", "text": "Gioca nel ruolo di schiacciatrice nel Budowlani \u0141\u00f3d\u017a Sportowa.\nCarriera.\nNel 1993 Heike Beier entra a far parte della squadra giovanile dell'; l'anno successivo passa al VC Olympia Pirna, squadra con la quale inizia la sua attivit\u00e0 da professionista. Nel 2001 si trasferisce a Dresda nel Dresdner Sportclub 1898, militante nella serie A tedesca: con la squadra sassone vince uno scudetto nel 2007. Sono questi anche gli anni delle sue prime comparse nella nazionale tedesca.\nNella stagione 2008-09 viene ingaggiata dalla River Volley Piacenza, in serie A2 con la quale conquista, fine campionato, la promozione in serie A1. Nel 2009 vince la prima medaglia con la nazionale, un bronzo al World Grand Prix. Nella stagione 2009-10 rimane legata alla squadra piacentina disputando il suo primo campionato di serie A1, chiudendo al penultimo posto e retrocedendo in serie A2.\nNella stagione 2010-11 va a giocare nel campionato russo tra le file del Volejbol'nyj klub Leningradka, ma a met\u00e0 campionato ritorna in Italia, nuovamente nella squadra di Piacenza.\nNella stagione 2011-12, viene ingaggiata dal Cuatto Volley Giaveno, in serie A2, club con il quale ottiene la promozione in Serie A1; tuttavia nella stagione successiva resta in serie cadetta, vestendo la maglia del Volleyball Casalmaggiore; con la nazionale vince la medaglia d'oro all'European League 2013 e quella d'argento al campionato europeo 2013.\nNella stagione 2013-14 passa al Bialski Klub Sportowy di Bielsko-Bia\u0142a, nella Liga Siatk\u00f3wki Kobiet, con cui disputa due campionati, per poi essere ingaggiata nella stagione 2015-16 dal Budowlani \u0141\u00f3d\u017a Sportowa, sempre in Polonia."}
{"id": "2621166", "revid": "1568601", "url": "https://it.wikipedia.org/wiki?curid=2621166", "title": "Vulcano Ulawun", "text": "Il vulcano Ulawun, o Ulawan \u00e8 uno tra i pi\u00f9 pericolosi vulcani al mondo (si trova al 12\u00ba posto). Si trova in Papua Nuova Guinea nella Nuova Britannia. Dal 1700 ad oggi sono state registrate decine di eruzioni; la pi\u00f9 recente \u00e8 stata registrata nel 2019."}
{"id": "2621178", "revid": "149485", "url": "https://it.wikipedia.org/wiki?curid=2621178", "title": "P\u00e9ter V\u00e1nky", "text": "Biografia.\nNacque a T\u00e2rgu Mure\u0219 in Romania. Fu tesserato per la Djurg\u00e5rdens Idrottsf\u00f6rening, polisportiva dell'isola di Djurg\u00e5rden a Stoccolma.\nRappresent\u00f2 la a quattro edizioni consecutive dei Giochi olimpici estivi: , , , senza mai riuscire a salire sul podio."}
{"id": "2621180", "revid": "1656773", "url": "https://it.wikipedia.org/wiki?curid=2621180", "title": "Giuramento di Castronovo", "text": "Il giuramento di Castronovo fu un evento storico-politico avvenuto nel Regno di Sicilia alla fine del XIV secolo.\nStoria.\nIl 10 luglio 1391, i quattro vicari del Regno di Sicilia, Andrea Chiaramonte, Antonio Ventimiglia, Guglielmo Peralta e Manfredi Alagona, si riunirono nella chiesa di San Pietro a Castronovo, nel Vallo di Mazara.\nIn questa riunione, i quattro magnati del Regno, confermata la fedelt\u00e0 della Sicilia alla Regina Maria d'Aragona, giurarono compatti il disconoscimento, e quindi il rifiuto, di Martino I di Sicilia come sposo della Regina e come sovrano, come pure del suocero Martino d'Aragona.\nIl giuramento era stato preceduto da uno analogo tenutosi nella \"Sala dei Baroni\" del castello di Mussomeli, nei primi mesi dello stesso anno, ed organizzato da Manfredi Chiaramonte, padre di Andrea. Si cerc\u00f2 di formare un'alleanza con il Re del Regno di Napoli Ladislao d'Angi\u00f2-Durazzo ed il duca di Milano Gian Galeazzo Visconti. In realt\u00e0 molti fattori, tra cui la rivalit\u00e0 tra nobilt\u00e0 \"latina\" e nobilt\u00e0 \"catalana\" e quella tra i vicari stessi, giocarono contro l'effettiva unit\u00e0 della lega stabilita e molti dei baroni, vista anche la preponderanza militare degli Aragonesi, incominciarono quasi subito a trattare con essi facendo cos\u00ec fallire la resistenza alla conquista.\nL'alleanza stipulata tra i quattro vicari fall\u00ec, poich\u00e9 tre di essi, l'Alagona, il Peralta e il Ventimiglia, accolsero la Regina Maria e il consorte Martino, sbarcati a Trapani nel 1392 e successivamente incoronati nella cattedrale di Palermo."}
{"id": "2621185", "revid": "27486993", "url": "https://it.wikipedia.org/wiki?curid=2621185", "title": "Ulawun", "text": ""}
{"id": "2621193", "revid": "61051", "url": "https://it.wikipedia.org/wiki?curid=2621193", "title": "Gadella maraldi", "text": "La gadella (Gadella maraldi) \u00e8 un pesce di mare della famiglia Moridae dell'ordine Gadiformes.\nDistribuzione e habitat.\nQuesto pesce \u00e8 presente nel mar Mediterraneo e nell'Oceano Atlantico orientale dallo stretto di Gibilterra a sud fino all'Africa tropicale. Nei mari italiani \u00e8 poco comune ma segnalata ovunque.\nVive su fondi molli a profondit\u00e0 considerevoli, mediamente sui 300-500 metri.\nDescrizione.\nQuesto pesce \u00e8 molto simile alla musdea nera dalla quale si riconosce per avere la bocca armata di forti denti ricurvi, per l'assenza del barbiglio e per la colorazione castano rossastro, molto pi\u00f9 chiara.\nMisura fino a 30 cm.\nRiproduzione.\nI giovanili, che sono planctonici hanno pinne pari molto sviluppate, con lunghi raggi in parte liberi.\nPesca.\nSi cattura talvolta con le nasse e con le reti a strascico. La carne \u00e8 commestibile ma non viene venduta sui mercati."}
{"id": "2621198", "revid": "27487103", "url": "https://it.wikipedia.org/wiki?curid=2621198", "title": "Ulawan", "text": ""}
{"id": "2621199", "revid": "281901", "url": "https://it.wikipedia.org/wiki?curid=2621199", "title": "Gadella", "text": ""}
{"id": "2621205", "revid": "106908", "url": "https://it.wikipedia.org/wiki?curid=2621205", "title": "Servio Cornelio Maluginense", "text": "Biografia.\nServio Cornelio \u00e8 stato il pi\u00f9 antico rappresentante del ramo Maluginense della nobile \"gens Cornelia\", una delle pi\u00f9 antiche e conosciute \"gens\" patrizie dell'antica Roma, i cui \"cognomen\" pi\u00f9 diffusi durante la Repubblica furono Scipione, Lentulo e Dolabella.\nServio Cornelio fu eletto console nel 485 a.C. insieme a Quinto Fabio Vibulano.\nDurante il suo consolato Spurio Cassio Vecellino, il console che l'anno precedente aveva proposto di distribuire parte della terra del demanio inimicandosi i patrizi, fu condannato e giustiziato.\nMa con la sua morte la questione agraria non venne meno, e si lev\u00f2 da pi\u00f9 parti la richiesta di dare corso alla legge agraria che era stata promulgata.\nI due consoli, temendo l'insorgere di disordini e approfittando di razzie e incursioni nel territorio romano, chiamarono alla leva contro le citt\u00e0 vicine, distogliendo cos\u00ec la plebe dalla questione agraria; Servio Cornelio avrebbe condotto i romani contro Veio, mentre Quinto Fabio li avrebbe guidati contro i Volsci e gli Equi.\nAlla testa dell'esercito costituitosi, Servio Cornelio invase il territorio dei Veienti e, dopo aver recuperato il bottino, ottenne un riscatto e stipul\u00f2 una tregua per un anno."}
{"id": "2621206", "revid": "33689", "url": "https://it.wikipedia.org/wiki?curid=2621206", "title": "Norton Internet Security", "text": "Norton Internet Security (NIS) \u00e8 un programma per computer di Symantec che fornisce protezione dalle minacce di internet.\nUscito la prima volta nel 2000, \u00e8 disponibile per Windows e macOS. Include protezione antivirus e antispyware, firewall bidirezionale, antiphishing, antispam e parental control.\nL'ultima versione \u00e8 \"Norton Internet Security 2014\"."}
{"id": "2621214", "revid": "486946", "url": "https://it.wikipedia.org/wiki?curid=2621214", "title": "Koushaku Chouno", "text": ""}
{"id": "2621215", "revid": "99768704", "url": "https://it.wikipedia.org/wiki?curid=2621215", "title": "Yu Bong-hyeong", "text": ""}
{"id": "2621217", "revid": "599013", "url": "https://it.wikipedia.org/wiki?curid=2621217", "title": "Kim Seung-pyo", "text": ""}
{"id": "2621223", "revid": "599013", "url": "https://it.wikipedia.org/wiki?curid=2621223", "title": "Kevin Moran", "text": ""}
{"id": "2621224", "revid": "287204", "url": "https://it.wikipedia.org/wiki?curid=2621224", "title": "Physiculus dalwigki", "text": "La musdea nera (Physiculus dalwigkii) \u00e8 un pesce abissale di mare della famiglia Moridae dell'ordine Gadiformes.\nDistribuzione e habitat.\nSi trova nel mar Mediterraneo occidentale e nell'Oceano Atlantico orientale nelle fasce subtropicale e temperata calda. Nei mari italiani non \u00e8 comune ed \u00e8 nota dalla Sicilia, da Napoli e dal mar Ligure.\nNon si sa molto sulla sua biologia, vive su fondi fangosi del piano circalitorale.\nDescrizione.\nQuesta specie \u00e8 apparentemente simile alla musdea, ha corpo che si assottiglia progressivamente fino ad un sottile peduncolo caudale che porta una piccolissima pinna caudale, un breve barbiglio sotto il mento, pinne ventrali piccole con un raggio allungato, pinne pettorali piccole. L'occhio \u00e8 molto grande. Le pinne dorsali sono due, la prima breve, triangolare, relativamente alta e breve, la seconda \u00e8 lunga e giunge al peduncolo caudale, come la pinna anale che \u00e8 unica e praticamente simmetrica alla seconda dorsale. Tra le pinne ventrali \u00e8 presente un fotoforo.\nIl colore del pesce \u00e8 bruno scuro, con una macchia nera all'ascella della pinna pettorale ed un bordo scuro su tutte le pinne impari, la bocca internamente \u00e8 bianca.\nRaggiunge una lunghezza di circa 25 cm.\nRiproduzione.\nLe uova e le larve sono pelagiche; queste ultime hanno 4 raggi della pinna ventrale allungati fin oltre la coda.\nPesca.\nSi cattura occasionalmente con le reti a strascico."}
{"id": "2621225", "revid": "767487", "url": "https://it.wikipedia.org/wiki?curid=2621225", "title": "Caccia selvaggia (film)", "text": "\"Caccia selvaggia (Death Hunt)\" \u00e8 un film del 1981 diretto da Peter Hunt. Bronson e Marvin tornano qui insieme sedici anni dopo \"Quella sporca dozzina\". Andrew Stevens, Carl Weathers e Angie Dickinson sono i co-protagonisti di questa storia vera di un fuggitivo chiamato \"il Cacciatore Pazzo\" e di un feroce assassino che sciocc\u00f2 il Canada.\nTrama.\nIl 31 dicembre 1931 il cacciatore solitario Albert Johnson uccide un uomo per legittima difesa nella sua remota capanna sui monti nello Yukon. Alcuni giorni dopo il duro poliziotto Edgar Millen raduna con riluttanza un gruppo di uomini armati per arrestare Johnson per omicidio. Nel brutale assedio alla capanna Johnson uccider\u00e0 altri quattro uomini prima di fuggire sulle montagne innevate. Poich\u00e9 l'episodio \u00e8 sotto gli occhi di tutta la nazione, Millen veniva forzato ad inseguire Johnson a piedi, in slitta e con un aereo, in un disperato inseguimento che avrebbe portato i due uomini dall'orlo della sopravvivenza a quello della vendetta.\nLocation.\nIl film \u00e8 stato girato in Canada, nella regione dell'Alberta (a Canmore e a Drumheller), e in Nuovo Messico (sulle Sandia Mountains, presso Albuquerque, e nella Foresta Nazionale di Cibola).\nEdizione italiana.\nDistribuito in Italia nel maggio 1981. Doppiaggio affidato alla D.E.F.I.S."}
{"id": "2621227", "revid": "281901", "url": "https://it.wikipedia.org/wiki?curid=2621227", "title": "Physiculus dalwigkii", "text": ""}
{"id": "2621229", "revid": "281901", "url": "https://it.wikipedia.org/wiki?curid=2621229", "title": "Musdea nera", "text": ""}
{"id": "2621231", "revid": "109145531", "url": "https://it.wikipedia.org/wiki?curid=2621231", "title": "Fernando Medina", "text": "Palmar\u00e8s.\nIn carriera ha conseguito i seguenti risultati:"}
{"id": "2621232", "revid": "120355846", "url": "https://it.wikipedia.org/wiki?curid=2621232", "title": "Savino de Bobali", "text": "Biografia.\nNato dalla nobile famiglia dei Bobali, fu funestato lungo tutta la sua vita da un abbassamento dell'udito, che lo colp\u00ec in giovane et\u00e0 come conseguenza della sifilide, e che lo port\u00f2 poco alla volta alla sordit\u00e0 (da cui il suo soprannome).\nA causa di questa menomazione decise di ritirarsi per gran parte del suo tempo nel palazzo che i Bobali avevano nella localit\u00e0 di Stagno, a nord di Ragusa, ma la cosa non gli imped\u00ec di partecipare attivamente alla vita pubblica e politica della repubblica marinara dalmata, a partire da quando - a vent'anni - era entrato nel Maggior Consiglio.\nAll'attivit\u00e0 politica, Savino de Bobali abbin\u00f2 lungo tutta la sua vita l'attivit\u00e0 letteraria: oltre che poeta e scrittore, si preoccup\u00f2 anche di istituire a Ragusa quella che fu la prima accademia letteraria dell'intera Dalmazia: ad imitiazione delle esistenti accademie italiane, assieme all'amico Michele Monaldi, a Cornelio Amalteo e a Nascimbene Nascimbeni, fond\u00f2 quindi all'incirca nel 1550 l\"'Accademia dei Concordi\", che riuniva i propri membri - fra i quali Luciano Ghetaldi, Natale Tudisi, Domenico Ragnina, Niccol\u00f2 Primi, Marino Darsa, Luca Sorgo, Giulia Bona e Mario (Marino) Caboga (che era pure membro dell'Accademia dei confusi di Viterbo) - all'interno del \"Palazzo Sponza\", l'antica zecca della Repubblica divenuta in seguito sede della dogana.\nLa sordit\u00e0 gli imped\u00ec di dare libero sfogo alla propria natura inquieta ed impetuosa, non permettendogli nemmeno di visitare l'Italia: un viaggio che avrebbe molto desiderato compiere, visto il suo esplicito apprezzamento della storia, delle arti e dei costumi della penisola.\nAlla ricerca di una cura, si prest\u00f2 ad essere visitato da alcuni dei pi\u00f9 famosi medici dell'epoca, fra i quali il celebre ebreo portoghese Amato Lusitano, che descrisse la sordit\u00e0 di Savino de Bobali all'interno del suo \"Curationum medicinalium\" (Lione, 1560), come effetto secondario della sifilide, assieme alle continue vertigini.\nSavino de Bobali mor\u00ec a Stagno nel 1585.\nOpere.\nNon conformista e ribelle, quando a causa della sordit\u00e0 decise di muoversi da Ragusa, de Bobali inizi\u00f2 ad esplorare s\u00e9 stesso nell'intimit\u00e0, percorrendo un percorso che lo porter\u00e0 a divenire un petrarchista \"sui generis\": poeta della pena, del contrasto, delle emozioni intense, che analizza approfonditamente gli opposti. Savino de Bobali pu\u00f2 in definitiva essere considerato il primo manierista della poetica ragusea.\nLungo tutta la sua vita, fu in corrispondenza con alcuni poeti italiani dell'epoca, quali Annibal Caro e Benedetto Varchi. Scrisse quasi esclusivamente in lingua italiana, ma solo dopo la morte i suoi fratelli Sigismondo e Marino mandarono alle stampe un volume che comprendeva 254 sue composizioni nonch\u00e9 sei sonetti scritti al poeta dal Varchi, da Michele Monaldi e da Laura Battiferri, dal titolo \"Rime amorose, pastorali, et satire del magnifico Savino de Bobali Sordo Gentil'huomo Raguseo\" (Venezia, presso Aldo Manuzio, 1589). L'opera verr\u00e0 ristampata a Ragusa, presso Carlo Occhi, nel 1783, col titolo \"Rime del nobil uomo s. Savino de Bobali Sordo e del signore Michele Monaldi dedicate all'Eccelso Senato della Repubblica di Ragusa\".\nIn lingua \"illirica\" Savino de Bobali ha invece lasciato il poema \"Jegjupka\" (Zingara), alcune canzoni e due lettere: queste opere erano cadute rapidamente nel dimenticatoio, tanto che nelle \"Notizie storiche della vita e scritti del Nobil Uomo S. Savino de Bobali Sordo (...)\", premesse all'edizione ragusea delle \"Rime\", si afferma che \"Si ha da Mauro Orbino, ch'egli scrisse ancora in versi illirici: ma non resta alcuna produzione dell'ingegno di lui in quel linguaggio\". A strappare dall'oblio la produzione in lingua serbo-croata del Bobali pensarono verso la met\u00e0 del XIX secolo gli studiosi croati Franjo Ra\u010dki e Ivan Kukuljevi\u0107 Sakcinski.\nIdentificazione nazionale.\nLa moderna Croazia rivendica in esclusiva la Dalmazia e la sua cultura come parte integrante della propria nazione. Questo punto di vista, che nega la multiculturalit\u00e0 di queste terre, si \u00e8 in realt\u00e0 sviluppato solo nel XIX secolo, al tempo del risorgimento croato.\nL'inserimento di Savino de Bobali nell'ambito della storia della letteratura croata \u00e8 pertanto relativamente recente: nel 1858 il gi\u00e0 citato Sakcinski lo inser\u00ec all'interno della sua opera dedicata ai \"Pjesnici hrvatski XVI vieka\" (Poeti croati del XVI secolo), e nel 1876 fra gli \"Stari pisci hrvatski\" (Antichi scrittori croati), all'interno dell'omonima monumentale opera in pi\u00f9 volumi, stampata a Zagabria a partire dal 1869. La quantit\u00e0 e la qualit\u00e0 delle sue opere in lingua illirica sono talmente modeste che perfino uno dei fondatori della moderna filologia croata - \u0110uro K\u00f6rbler - ne dovette ammettere lo scarso valore. Purtruttavia, oggi Savino de Bobali in Croazia \u00e8 considerato uno \"scrittore croato di lingua italiana\", e tale definizione ha fatto breccia nel mondo della cultura anche al di fuori dei confini della Croazia. Il massimo studioso italiano di letteratura serbo-croata - lo zaratino Arturo Cronia - afferma per\u00f2 che Bobali per la sua produzione quasi esclusivamente in lingua italiana \"interessa pi\u00f9 la letteratura italiana di Dalmazia\"."}
{"id": "2621233", "revid": "109143051", "url": "https://it.wikipedia.org/wiki?curid=2621233", "title": "Norbert Jaskot", "text": "Palmar\u00e8s.\nIn carriera ha conseguito i seguenti risultati:"}
{"id": "2621235", "revid": "109156484", "url": "https://it.wikipedia.org/wiki?curid=2621235", "title": "Marcin Sobala", "text": "Palmar\u00e8s.\nIn carriera ha conseguito i seguenti risultati:"}
{"id": "2621238", "revid": "599013", "url": "https://it.wikipedia.org/wiki?curid=2621238", "title": "Dariusz Gilman", "text": ""}
{"id": "2621240", "revid": "61051", "url": "https://it.wikipedia.org/wiki?curid=2621240", "title": "Lepidion lepidion", "text": "La musdea di fondo (Lepidion lepidion) \u00e8 un pesce abissale della famiglia Moridae dell'ordine Gadiformes.\nDistribuzione e habitat.\n\u00c8 presente nel mar Mediterraneo occidentale e nell'Oceano Atlantico settentrionale fino al Canada ed all'Islanda. Nei mari italiani \u00e8 raro.\nSi tratta di una specie abissale, sono note catture fino a 2300 metri ed \u00e8 uno dei pesci mediterranei che si spinge alle pi\u00f9 alte profondit\u00e0. Sono note catture in soli 150 m d'acqua ma diventa comune solo sotto i 750 m di profondit\u00e0.\nDescrizione.\nDi questo pesce sono state scritte numerose descrizioni discordanti ed imprecise poich\u00e9 basate sull'osservazione di individui deformati per essere stati tratti da migliaia di metri di profondit\u00e0, mutilati dalle reti o \"cotti\" dalla formalina dei musei.\nQuesta specie ha occhi grandi, un brevissimo barbiglio sotto il mento e mascella leggermente pi\u00f9 lunga della mandibola. La sagoma di questo pesce \u00e8 alta nella parte anteriore e si assottiglia nella parte posteriore fino al peduncolo caudale che \u00e8 sottile e compresso lateralmente. Le pinne dorsali sino due, la prima brevissima con raggi allungati molto lunghi, la seconda invece \u00e8 lunga fino al peduncolo caudale ed \u00e8 pi\u00f9 alta nella parte posteriore. La pinna caudale \u00e8 piccola e spatolata. La pinna anale \u00e8 lunga e si assottiglia nella parte centrale, tanto da dare l'impressione di due pinne anali distinte ed abbastanza lontane l'una dall'altra. Le pinne ventrali sono piccole e filiformi; le pinne pettorali sono invece abbastanza ampie. La linea laterale \u00e8 piuttosto evidente. Le squame sono piccole e caduche.\nIl colore \u00e8 grigio scuro con una macchietta azzurra sull'opercolo e pinne scure con riflessi blu.\nMisura fino a 90 cm ma di solito si incontrano esemplari di 20 - 30 cm.\nBiologia.\nPraticamente ignota.\nPesca.\nSolo sporadica con reti a strascico e con le draghe delle navi oceanografiche."}
{"id": "2621242", "revid": "117475595", "url": "https://it.wikipedia.org/wiki?curid=2621242", "title": "Piastrina identificativa", "text": "La piastrina identificativa \u00e8 una piastrina metallica sulla quale vengono incisi i dati della persona che la indossa. \u00c8 usata quasi esclusivamente da personale militare e serve per il riconoscimento in caso di morte o per ottenere dati come il gruppo sanguigno in caso di ferimento o emergenze. \nLe piastrine identificative sono in uso dal primo '900 dalle forze armate di quasi tutti gli stati, variano di forma e materiale a seconda del periodo e della nazione di provenienza, la caratteristica comune \u00e8 la doppia registrazione dei dati, su due medaglie distinte oppure su una sola predisposta ad essere spezzata in due parti, nel caso del decesso del militare una medaglia o una parte di essa con i dati identificativi restava sul corpo, l'altra andava consegnata all'autorit\u00e0 competente alla segnalazione del decesso.\nLa piastrina identificativa attualmente in uso alle forze armate italiane \u00e8 composta da un unico pezzo rettangolare 35x45 mm con gli angoli stondati e provvista di due fessure ad asola nel mezzo per favorirne la rottura. Su ognuna delle due parti sono riportate il nome, il cognome, la data di nascita e il comune di nascita che per\u00f2 \u00e8 codificato, il numero di matricola, la confessione religiosa con solo tre lettere, la cittadinanza e il gruppo sanguigno. In caso di morte viene spezzata e la parte con la catena resta sul corpo, mentre l'altra viene rimossa e consegnata all'autorit\u00e0 competente per la segnalazione del decesso.\nStoria.\nLe prime piastrine identificative vennero impiegate nella guerra civile americana del 1861-1865. L'idea nacque dal crescente uso dei soldati di annotare i propri dati, pi\u00f9 che altro un indirizzo dove recapitare la salma nel caso di morte, sulle proprie giacche o incisi nella fibbia della cintura. Alcuni produttori di distintivi e badge di riconoscimento cominciarono a proporre e pubblicizzare targhette metalliche per uso identificativo. L'Esercito americano autorizz\u00f2 ufficialmente l'uso di piastrine identificative soltanto nel 1906.Nella guerra del Vietnam venne adottato il tipico rivestimento in gomma lungo i bordi per eliminare i rumori metallici causati dal movimento e dall'urto tra le due piastrine.\nI militari americani la chiamano ironicamente \"dog tag\".\nNelle forze armate italiane gi\u00e0 alla fine dell'800 era in uso la piastrina identificativa che consisteva in una targhetta 37x54 mm in zinco forata agli angoli per essere cucita all'interno della giubba durante la ferma. All'atto del congedo veniva cucita all'interno della copertina del libretto personale e questo veniva consegnato al militare intestatario cui era affidata la custodia.\nQueste piastrine portavano inciso elettricamente o dipinto con vernice indelebile il nome, la matricola, l'anno di nascita, il distretto militare e a volte anche la categoria di arruolamento.\nDurante la prima guerra mondiale fu introdotto, oltre alla piastrina precedente, un astuccio di latta 52x34x5 mm composto da due guancette unite da una cerniera a un'estremit\u00e0 mentre a quella opposta, a forma di appiccagnolo forato, era infilato uno spago per essere appesa al collo. All'interno era custodito un cartiglio con i dati anagrafici, la matricola, il grado, il reparto, il distretto militare, il nome dei genitori e l'indirizzo di residenza. Sul retro erano annotate le vaccinazioni cui era stato sottoposto il soldato.\nNegli anni '30,essendo i dati scritti su carta facilmente deteriorabili, venne introdotto un nuovo modello: una medaglia in ottone rettangolare formata da due lamierini sovrapposti 52x37x2 mm con catenella metallica di forma simile al modello \"astuccio\", con stampigliati nome e cognome, anno e localit\u00e0 di nascita, nome dei genitori, matricola, numero identificativo del distretto militare e \"(C)\" che significava di religione cattolica, per gli ufficiali era specificato UFFICIALE.\nLa marina militare nello stesso periodo adott\u00f2 la doppia piastrina: due medagliette circolari in metallo bianco di diametro 28 mm unite a un anellino con catenella. Vi era inciso nome e cognome, matricola, \"(C)\", anno di nascita e acronimo del grado del militare.\nQuesto sistema di identificazione del corpo o dei resti del militare non fu tuttavia molto efficace in quanto non sempre i soldati osservavano la consegna di portare il piastrino e non ultimo il deterioramento delle scritte e dei materiali di cui erano fatti deperibili in pochi anni a seconda delle situazioni climatiche.\nGi\u00e0 dalla prima guerra mondiale ai prigionieri di guerra, dopo la cattura, veniva tolta la piastrina e sostituita con un'altra con impresso il solo numero di matricola, anche di queste ne esistono diverse versioni: quella pi\u00f9 diffusa fu il modello adottato nei campi di prigionia in Germania nella seconda guerra mondiale, era un lamierino 60x40 cm. con cinque fori ad asola in posizione centrale paralleli al lato pi\u00f9 lungo che divideva in due la piastrina su cui era impresso su entrambe le met\u00e0 il numero di matricola e quello del lager; andava portata al collo appesa ad un cordoncino."}
{"id": "2621243", "revid": "767487", "url": "https://it.wikipedia.org/wiki?curid=2621243", "title": "Denise Holzkamp", "text": "Palmar\u00e8s.\nIn carriera ha conseguito i seguenti risultati:"}
{"id": "2621244", "revid": "281901", "url": "https://it.wikipedia.org/wiki?curid=2621244", "title": "Musdea di fondo", "text": ""}
{"id": "2621247", "revid": "109140469", "url": "https://it.wikipedia.org/wiki?curid=2621247", "title": "Tamara Esteri", "text": "Biografia.\nHa partecipato ai Giochi della XXVI Olimpiade di Atlanta nel 1996 ed ai Giochi della XXVII Olimpiade di Sydney nel 2000.\nPalmar\u00e8s.\nIn carriera ha conseguito i seguenti risultati:"}
{"id": "2621249", "revid": "767487", "url": "https://it.wikipedia.org/wiki?curid=2621249", "title": "Viva Litfiba Live", "text": "Viva Litfiba Live \u00e8 un live non ufficiale (in quanto non autorizzata dalla band) dei Litfiba pubblicata il 25 gennaio 1999 dalla Warner Music Italy. L'album include unicamente brani eseguiti Live dal gruppo nel periodo 1987-1991, quando ancora era sotto le etichette discografiche CGD/Warner"}
{"id": "2621251", "revid": "2003407", "url": "https://it.wikipedia.org/wiki?curid=2621251", "title": "Domenico Ragnina", "text": "Ha composto 27 sonetti in lingua italiana raccolte nella collezione \"Rime scelte da diversi eccellenti autori\" ed un canzoniere in serbo-croato dal titolo \"Pjesni razlike\".\nNasce a Ragusa nel 1536, membro della famiglia Ragnina. Compie vari viaggi in Italia, si avventura in alcune iniziative commerciali a Messina e si stabilisce infine per un breve periodo a Firenze dove inizia a scrivere e diventa amico e consigliere del Granduca di Toscana, Cosimo de' Medici che lo accoglie nel \"Sacro Militare Ordine di Santo Stefano Papa e Martire\". Tornato a Ragusa, viene eletto per ben sette volte Rettore della Repubblica. Dal 1556 \u00e8 eletto nel Gran Consiglio della Repubblica di Ragusa. Scrive poesie di stampo petrarchista in latino, italiano e in lingua dalmatina e traduce in questa lingua slava autori greci e latini. Nelle sue opere, principalmente poesie d'amore, satiriche, bucoliche, erotico - idilliche e religiose, sono evidenti le influenze dei suoi modelli italiani, quali Antonio Tebaldeo, Serafino Aquilano ed altri. La sua opera principale consiste in 27 sonetti in lingua italiana, pubblicati nella raccolta Rime scelte da diversi eccellenti autori del 1563 ed una raccolta di poesie in lingua dalmatina, \"Pjesni razlike\". Muore a Ragusa nel 1607. "}
{"id": "2621257", "revid": "767487", "url": "https://it.wikipedia.org/wiki?curid=2621257", "title": "Milagros Palma", "text": "Palmar\u00e8s.\nIn carriera ha conseguito i seguenti risultati:"}
{"id": "2621258", "revid": "326822", "url": "https://it.wikipedia.org/wiki?curid=2621258", "title": "Bocciato Aquattroesami", "text": ""}
{"id": "2621259", "revid": "793215", "url": "https://it.wikipedia.org/wiki?curid=2621259", "title": "Shadi Ghadirian", "text": "Vive e lavora a Teheran.\nBiografia.\nLaureata alla Azad University di Teheran, Ghadirian si \u00e8 specializzata con un Master in Fotografia, cominciando gi\u00e0 dalla fine degli anni '90 la sua brillante carriera come fotografa professionista, fino a diventare una delle fotografe iraniane pi\u00f9 celebri del momento.\nShadi Ghadirian ha al suo attivo numerose mostre sia in Iran (da ricordare la stretta collaborazione con la Silk Road Gallery e le varie partecipazioni al Museum of Contemporary Art di Teheran) che in Occidente, al British Museum di Londra con la mostra Word into Art: Artists of the Modern Middle East, al CCB di Barcellona con How Eastern look at Western, al Thssaloniki Museum of Photography in Grecia con Glimpses of Iran ed ancora al San Jose Museum of Art di New York.\nOltre a varie partecipazioni a Biennali d'Arte e Festival di Fotografia (Photo Biennale di Mosca nel 2004, Photography Festival di Istanbul e Noorderlicht Photofestival in Olanda nel 2007) Shadi Ghadirian vanta la sua presenza in prestigiose collezioni private e pubbliche fra le quali \u00e8 doveroso ricordare il British Museum e il Victoria and Albert Museum di Londra, il Centre Georges Pompidou di Parigi, il Los Angeles County Museum of Art in California e il Mumok, Museum Moderner Kunst Sitftung Ludwig di Vienna.\nMostre personali.\n2015\nThe Others Me, Officine dell'Immagine, Milano, Italia\nShadi Ghadirian: A retrospective, Dar Al Funoon Gallery, Kuwait City, Kuwait\n2013\nMiss Butterfly, Lakeeren Gallery, Mumbay, India\nShadi Ghadirian, Podbielski Contemporary, Berlino, Germania\n2009\nGhost Gifts, CO2 Contemporary Art, Roma, Italia\nShadi Ghadirian, Aeroplastics Gallery, Bruxelles, Belgio\n2008\nLos Angeles County Museum of Art, California, USA \nNil Nil, Silk Rad, Tehran, Iran\nTasweer Gallery, Bangalore, India\n2007 \nB21 Gallery, Dubai, UAE\nMostra personale al Photography Festival of Istanbul, Istanbul, Turchia\n2006\nFrench Cultural Center, Damasco, Siria \nAl mamal Foundation2, Gerusalemme, Palestina\n2002\nVilla Moda, Kuwait\n2001\nTour Exhibition of Fnac, Francia\n1999\nGolestan Gallery, Tehran, Iran\nLeighton House Museum, Londra, UK"}
{"id": "2621260", "revid": "109145391", "url": "https://it.wikipedia.org/wiki?curid=2621260", "title": "Jeva Vybornova", "text": "Palmar\u00e8s.\nIn carriera ha conseguito i seguenti risultati:"}
{"id": "2621263", "revid": "599013", "url": "https://it.wikipedia.org/wiki?curid=2621263", "title": "Anna Harina", "text": ""}
{"id": "2621264", "revid": "6923", "url": "https://it.wikipedia.org/wiki?curid=2621264", "title": "Nazionale Under-20 di calcio del Ghana", "text": "La Nazionale di calcio del Ghana Under-20 \u00e8 la rappresentativa calcistica del Ghana composta da giocatori Under-20 ed \u00e8 affiliata alla CAF.\nNel 2009 riesce a conquistare il suo primo titolo mondiale under-20, battendo il Brasile ai rigori."}
{"id": "2621265", "revid": "767487", "url": "https://it.wikipedia.org/wiki?curid=2621265", "title": "Orgasmo esotico", "text": "Orgasmo esotico \u00e8 un film pornografico e horror del 1982 diretto da Mario Siciliano. Film appartenente al filone erotico-esotico, \u00e8 una successione di scene horror al limite dello splatter e di hardcore. Tra violenze sessuali e torture, il film scorre senza una solida sceneggiatura."}
{"id": "2621266", "revid": "767487", "url": "https://it.wikipedia.org/wiki?curid=2621266", "title": "Ogni giorno \u00e8 domenica", "text": "Ogni giorno \u00e8 domenica \u00e8 un film del 1946 diretto da Mario Baffico.\nTrama.\nLa giovane Anna conosce Gino, un militare in licenza, sul traghetto che la porta alla Giudecca. La ragazza \u00e8 preoccupata che a causa del ritardo del traghetto possa perdere il suo lavoro di maschera al cinema, ma Gino parla al direttore presentandosi come il suo fidanzato e riesce in qualche modo ad evitare ad Anna il licenziamento. I due si ritrovano anche il giorno successivo; trascorrono la giornata al luna park dove incontrano Stefano, per il quale Gino aveva lavorato prima di partire per il fronte. Terminano la giornata con una romantica gita in barca. Purtroppo Gino \u00e8 costretto a ripartire.\nDopo alcuni mesi Anna smette di ricevere posta da Gino, che sembra dunque averla dimenticata. Triste e malinconica, decide di accettare la corte del proiezionista del cinema dove lavora, da sempre innamorato di lei. Anna \u00e8 indecisa ma proprio il giorno delle nozze di Marta riceve la visita di un militare che la informa della morte di Gino.\nLa ragazza \u00e8 sempre pi\u00f9 disperata; a questo punto \u00e8 decisa ad accettare la corte del proiezionista, ma quando si reca nella ditta di Stefano, trova proprio Gino, vivo: il ragazzo la tratta con freddezza e distacco. Inizialmente Anna fugge via disperata, ma poi torna e scopre la verit\u00e0: Gino \u00e8 sopravvissuto all'incidente ma ha perso una gamba. Non volendo essere un peso per la ragazza, aveva smesso di scriverle, ed aveva poi incaricato Stefano di comunicarle la sua morte.\nAnna per\u00f2 non si spaventa, e convince Gino che possono affrontare una nuova vita insieme.\nProduzione.\nFilm girato nel 1944 nella RSI, presso gli stabilimenti cinematografici veneziani alla Giudecca (il cosiddetto Cinevillaggio), quando la cinematografia italiana si era trasferita da Cinecitt\u00e0 al Nord a causa della guerra in corso.\nDistribuzione.\nIl film usc\u00ec nelle sale solo dopo la fine della guerra, il 15 maggio del 1946, con il doppiaggio effettuato a Roma.\nSi tratta di un dei pochi film realizzati durante il Cinevillaggio ad essere stato trasmesso in televisione."}
{"id": "2621267", "revid": "1573940", "url": "https://it.wikipedia.org/wiki?curid=2621267", "title": "Nazionale di pallavolo maschile dell'Honduras", "text": "La nazionale di pallavolo maschile dell'Honduras \u00e8 una squadra nordamericana composta dai migliori giocatori di pallavolo dell'Honduras ed \u00e8 posta sotto l'egida della Federazione pallavolistica dell'Honduras."}
{"id": "2621272", "revid": "124507442", "url": "https://it.wikipedia.org/wiki?curid=2621272", "title": "Mumford &amp; Sons", "text": "I Mumford &amp; Sons sono un gruppo musicale indie folk formatosi nel 2007 a Londra, composto da Marcus Mumford (voce, chitarra, batteria), Ben Lovett (voce, tastiere, pianoforte, fisarmonica) Winston Marshall (voce, chitarra, banjo, basso) e Ted Dwane (voce, basso, contrabasso, batteria). Hanno vinto un Grammy Award nel 2013 per il \"Miglior Album dell'anno (Babel, 2012).\"\nStoria.\nPrimi anni (2007-2009).\nIl gruppo, formatosi nel dicembre 2007, \u00e8 composto da Marcus Mumford (voce, chitarra e batteria), Winston Marshall (voce, chitarra resofonica e banjo), Ben Lovett (voce, organo e tastiera) e Ted Dwane (voce e contrabbasso).\nNei primi mesi del 2008 la band ha iniziato a lavorare con il manager Adam Tudhope; nel febbraio 2008 la band ha completato un lungo tour nel Regno Unito con il sostegno di Alessi Ark, Sons of Noel and Adrian, Peggy Sue e altri artisti. La loro prima apparizione al Glastonbury Festival avvenne nel giugno 2008. Hanno anche girato l'Australia con l'artista Laura Marling, la cui esperienza ha contribuito a formare sempre di pi\u00f9 il loro atteggiamento verso il pubblico, cio\u00e8 quello di interagire con esso frequentemente per creare un ambiente confortevole e informale.\nIl primo progetto dei Mumford &amp; Sons \u00e8 stato un EP intitolato \"Love Your Ground\", completato in un anno e pubblicato nel novembre 2008 dalla Chess Club Records.\nNel corso del 2008 e 2009, i Mumford &amp; Sons si sono esibiti in piccoli e medi locali nel Regno Unito e negli Stati Uniti, presentando al pubblico i brani di \"Love Your Ground\" e altro materiale che sarebbe diventato poi l'album \"Sigh No More\", registrato poi con Markus Dravs, che aveva prodotto altri album con artisti come gli Arcade Fire. L'unica traccia di \"Love Your Ground\" ad essere inclusa in \"Sigh No More\" fu \"Little Lion Man\". La band dichiar\u00f2 al quotidiano Herald Sun che si auto-finanzi\u00f2 l'album per evitare i compromessi artistici e tecnici che accadono nei progetti di studio finanziati. Nel 2009 hanno fatto un nuovo tour a supporto di Laura Marling.\nIl primo album: \"Sigh No More\" (2009-2012).\nNell'agosto del 2009 hanno firmato un contratto con l'etichetta discografica Island Records e hanno pubblicato il loro album di debutto, \"Sigh No More\", il 6 ottobre 2009 per la propria etichetta Gentlemen of the Road ed in seguito per Glassnote Records, sottoetichetta della Island. L'album ha venduto pi\u00f9 di un milione di copie e ha raggiunto la prima posizione in Irlanda, Australia, Nuova Zelanda, e poi ha raggiunto la posizione numero due nella Official Albums Chart e nella Billboard 200, dove \u00e8 stato certificato platino.\nLa band ha guadagnato popolarit\u00e0 durante tutto il 2010, esibendosi per un pubblico sempre pi\u00f9 ampio e facendo le loro prime apparizioni televisive negli Stati Uniti: nella loro prima performance televisiva statunitense, la band ha suonato \"Little Lion Man\" al Late Show della CBS con David Letterman il 17 febbraio 2010. In seguito, \u00e8 stato eseguito il brano \"The Cave\" al The Late Show con Craig Ferguson il 26 febbraio 2010.Nel novembre 2010 i Mumford &amp; Sons hanno vinto il premio Most Popular International Artist agli ARIA Music Awards. Nel dicembre 2010, la band ha ricevuto due nomination ai Grammy Awards, uno per Miglior nuovo artista e l'altro per Best Rock Song (con \"Little Lion Man\"). La successiva performance live alla cerimonia dei Grammy nel febbraio 2011 (con il brano \"The Cave\") ha portato ad una positiva attenzione da parte dei media ed ha aumentato la popolarit\u00e0 dei brani tratti da Sigh No More.\nNel 2010 hanno pubblicato l'EP \"The First Dance\" con il nome di The Wedding Band.\nIl 7 dicembre 2010, in collaborazione con Dharohar Project e Laura Marling hanno pubblicato un EP registrato a Delhi, in India, in uno studio improvvisato con i tradizionali musicisti Rajasthan e include quattro collaborazioni, tra cui un mash-up di \"Devil's Spoke\" della Marling e \"To Darkness\".\nLa popolarit\u00e0 della band \u00e8 cresciuta durante il 2011, vincendo diversi premi ed esibendosi da headliner in grandi spettacoli e festival. Nel febbraio 2011, hanno ricevuto il premio European Border Breakers Awards. Hanno ricevuto inoltre il premio British Album of the Year con \"Sigh No More\" ai Brit Awards dove si esibirono alla cerimonia con il brano \"Timshel\" (aumentando cos\u00ec le vendite nel Regno Unito).\nDurante il tour negli Stati Uniti all'inizio del 2011, la band ha iniziato a scrivere le canzoni per il successivo album. Il tastierista Ben Lovett ha dato il merito all'atmosfera creativa di Nashville, Tennessee, che ha facilitato il processo di scrittura. Il 3 giugno a Kansas City, Missouri, durante la prima tappa del loro tour americano, la band ha annunciato che stavano registrando un nuovo album; hanno poi eseguito alcuni brani tratti dal nuovo album, il cui titolo non fu rivelato.Nel mese di aprile 2011 i Mumford &amp; Sons, con i gruppi Old Crow Medicine Show e i Edward Sharpe and Magnetic Zeros, hanno preso parte al Railroad Revival Tour, ispirato al Festival Express tour in Canada del 1970 con gli artisti Buddy Guy, Janis Joplin, The Grateful Dead e The Band. Viaggiando esclusivamente in vagoni ferroviari d'epoca, le tre band eseguirono concerti in \u201cluoghi all'aperto unici\u201d nel corso di una settimana a partire da Oakland, in California. Essi appaiono nel documentario musicale Big Easy Express, diretto da Emmett Malloy, vincitore del premio Best Long Form Video ai Grammy Awards nel 2013.\nIl 24 giugno 2011 i Mumford &amp; Sons hanno suonato al Glastonbury Festival e poi iniziarono il loro tour nel nord America in cui eseguirono alcune canzoni del nuovo album non ancora pubblicato. La band registr\u00f2 due canzoni per l'arrangiamento del film di Andrea Arnold di \"Wuthering Heights\" (basato sul romanzo di Emily Bront\u00eb del 1847 Cime tempestose); uno dei due brani (\"Enemy\") \u00e8 stato utilizzato per titoli di coda. Nel giugno 2012, i Mumford &amp; Sons hanno contribuito alla canzone \"Learn Me Right\" con la cantante Birdy per il film \"Brave\" della Pixar.\nIl secondo album: \"Babel\" (2012-2013).\nIl 21 settembre 2012 \u00e8 uscito il loro secondo album, prodotto da Markus Dravs, \"Babel\" per Glassnote. Questo secondo lavoro ha raggiunto il primo posto della classifica inglese UK Albums Chart e della classifica statunitense assoluta di Billboard, diventando l'album venduto pi\u00f9 velocemente del 2012 in UK e il secondo pi\u00f9 grande debutto vendita nel 2012 negli Stati Uniti, vendendo 600.000 copie nella prima settimana, e pi\u00f9 di un milione in tutto il mondo.\nIl 29 agosto 2012, i Mumford &amp; Sons hanno registrato il loro concerto al Red Rocks Amphitheatre nel Colorado. Il concerto \u00e8 stato poi pubblicato su DVD, vinile e su iTunes come \"Road to Red Rocks\". La performance di \"I Will Wait\" del concerto divenne il video ufficiale della canzone.\nIl 22 settembre 2012, la band ha eseguito due canzoni del nuovo album, \"I Will Wait\" e \"Below My Feet\", al Saturday Night Live.\nIl disco \"Babel\" ha anche vinto il Grammy Awards nel 2013 come \"Album dell'anno\"\nIl 20 settembre 2013 i Mumford &amp; Sons hanno annunciato un periodo di pausa dai concerti e dalle registrazioni in studio per una \"notevole quantit\u00e0 di tempo\". Il tastierista Ben Lovett ha confessato a Rolling Stone che \"non ci saranno attivit\u00e0 legate ai Mumford And Sons nel prossimo futuro - questo \u00e8 quanto abbiamo in programma al momento, di fare molto poco, almeno per quanto riguarda la band. Ci riposeremo un po'\".Nel dicembre 2013 il bassista Ted Dwane ha affermato che il gruppo si sarebbe riunito a febbraio 2014 per scrivere nuova musica. Il 20 luglio 2014 Ben Lovett ha confermato che il gruppo \u00e8 al lavoro sul loro terzo album, in registrazione a Londra.\nIl terzo album: Wilder Mind (2015-2017).\nIl 2 marzo 2015, tramite il sito ufficiale, la band comunica l'uscita del nuovo album, \"Wilder Mind\", prevista per il 4 maggio successivo; Il primo singolo, \"Believe\", ha debuttato su BBC Radio 1 il 9 marzo 2015.\nTra la fine del 2017 e l'inizio del 2018 la band conferma che ha iniziato a lavorare al nuovo album. Nell'agosto del 2018, i Mumford &amp; Sons si esibiscono con tre nuovi brani dal vivo allo Sziget Festival, aprendo il concerto con \"See a sign\", eseguendo poi \"Woman\" e \"Guiding Light\".\nIl quarto album: \"Delta\" (2018).\nIl 19 settembre il gruppo annuncia, via social, l'uscita del nuovo singolo \"Guiding Light\" in forma ufficiale per il 20 settembre. Il singolo viene rilasciato su BBC Radio 1, con l'uscita del nuovo album \"Delta\" il 16 novembre 2018.\nStile musicale e influenze.\nMumford &amp; Sons sono stati descritti dal \"The Hollywood Reporter\" e \"Forbes\" come un gruppo folk rock. Hanno iniziato utilizzando strumentazione di tipo bluegrass e folk, con gli strumenti di base di chitarra acustica, banjo, pianoforte e un contrabbasso, suonato con uno stile ritmico riconducibile a rock alternativo e folk. Nel documentario \"Big Easy Express\", Marcus Mumford riconosce l'influenza degli \"Old Crow Medicine Show\" : \"\"Ho sentito la musica degli Old Crow quando avevo, pi\u00f9 o meno, 16 o 17 anni e davvero mi ha spinto, verso la musica folk, e il bluegrass. Ho ascoltato Bob Dylan, ma non mi sono davvero avventurato nel mondo del country cos\u00ec tanto.\" Mumford riconosce che \"la band li ha ispirati a prendere il banjo e iniziare le loro ormai famose serate country a Londra.\" Ketch Secor, il frontman degli Old Crow, concorda: \"Quei ragazzi hanno colto il messaggio e ci hanno fatto carriera.\"\nEmmylou Harris \u00e8 stata \"tra gli artisti che hanno aiutato Mumford e i compagni di band Ben Lovett, Ted Dwane e Winston Marshall a scoprire il loro amore per la musica roots americana, iniziando con \"O Brother, Where Art You?\" la famosa colonna sonora\" (...) che alla fine li ha portati a conoscere gli Old Crow Medicine Show e poi ad immergersi profondamente nei suoni d'altri tempi, dal passato a lungo trascurato dell'America.\"\nInfluenze letterarie (William Shakespeare).\nGran parte del contenuto dei testi dei Mumford &amp; Sons ha una forte influenza letteraria, l'album di debutto Sigh No More prende spunto dalla commedia Molto rumore per nulla (orig. \"Much Ado About Nothing)\" di William Shakespeare. Il brano \"Sigh No More\" include citazioni dalla commedia come \"\"Serve God love me and mend\" / \"For man is a giddy thing\" / and \"One foot in sea and one on shore\"\". Il titolo della canzone \"Roll Away Your Stone\" \u00e8 un'allusione a Macbeth; La strofa di Macbeth nell'atto 1, scena 4: \"Stars hide your fires/ And these here are my desires.\"\nInoltre, \"The Cave\" include diversi riferimenti a The Odyssey, in particolare le sirene che Odisseo incontra nel suo viaggio verso casa. La canzone contiene anche molti riferimenti al libro di G.K. Chesterton, \"San Francesco d'Assisi\", in cui Chesterton usa la Caverna di Platone come modo per spiegare come San Francesco vede il mondo dalla prospettiva di Dio.\n\"Little Lion Man\" sembra essere una rivisitazione in forma di monologo drammatico tratto dal romanzo Yvain il cavaliere del leone di Chr\u00e9tien de Troyes, che \u00e8 la storia di un cavaliere che impazzisce dopo aver tradito la promessa fatta alla moglie di tornare a casa. Sia \"Timshel\" che \"Dust Bowl Dance\" traggono spunto dai romanzi di John Steinbeck, Mice and Men, La valle dell'Eden e Furore.\nIl cambiamento del suono della band nel loro terzo album \u00e8 stato descritto da Ben Lovett come una \"partenza naturale\". Alla fine del tour di Babel, Winston Marshall ha barattato il suo banjo con una chitarra elettrica e Marcus Mumford ha iniziato a suonare pi\u00f9 batteria mentre la band si era concentrata su strumenti pesanti e persino su alcuni brani dei Radiohead. Il banjo non \u00e8 presente nel disco (Wilder Mind), uno strumento che \u00e8 diventato sinonimo della band. La rivista NME ha riferito che il suono della band \u00e8 \"pi\u00f9 espansivo che mai e decisamente pi\u00f9 pesante, grazie al cambio di strumentazione\". Il gruppo ha anche utilizzato una batteria completa invece della cassa. \"Abbiamo avuto la nostra serie standard di strumenti negli ultimi sei anni e ci siamo sentiti come se fosse la nostra tavolozza, [ma] abbiamo iniziato a raccogliere altre cose\", ha detto Lovett.\nBen Lovett ha affermato a NME di aver lavorato con James Ford per Wilder Mind: \"Sentivamo il bisogno di cambiare, non per causa di Markus [Dravs], ma lui era molto attaccato al genere dei dischi precedenti. Volevamo fare qualcosa di nuovo e cos\u00ec abbiamo cambiato\".\nGentlemen of the Road.\nNel 2009, la band ha fondato Gentlemen of the Road, una societ\u00e0 di promozioni live, etichetta discografica e organizzatore della serie globale di Festival Stopover. Questi festival tendono a svolgersi in citt\u00e0 e villaggi normalmente non visitati da band o cantanti, nel tentativo di portare guadagni nel posto e aiutarne le imprese e l'economia. La band seleziona coloro che suonano per i Festival Stopover. Questi includono band come Foo Fighters, The Flaming Lips, The Vaccines, The Maccabees e Jenny Lewis, tra gli altri."}
{"id": "2621275", "revid": "599013", "url": "https://it.wikipedia.org/wiki?curid=2621275", "title": "Owen Heary", "text": "Il suo ruolo principale \u00e8 stato quello di terzino destro ma ha talvolta giocato anche da difensore centrale.\nCarriera.\nHa giocato con le maglie di Kilkenny City, Home Farm, Shelbourne e Bohemian."}
{"id": "2621280", "revid": "9492", "url": "https://it.wikipedia.org/wiki?curid=2621280", "title": "Amazon Kindle", "text": "Amazon Kindle (anche Kindle, dal verbo inglese \"to kindle\" = accendere un fuoco, per estensione muovere un'emozione) \u00e8 un lettore di libri elettronici commercializzato da Amazon: destinato dapprima al mercato statunitense, \u00e8 stato poi lanciato in tutto il mondo a partire da ottobre 2009, inizialmente solo nella versione in lingua inglese; a partire dal 1\u00ba dicembre 2011 \u00e8 disponibile anche per il mercato italiano.\nDescrizione.\nSi tratta di un lettore di libri elettronici che permette di connettersi ad Internet per il download dei varie tipologie di contenuti (libri digitali, giornali e riviste): venduto attraverso la Rete dal sito statunitense Amazon.com, il software \u00e8 proprietario ed \u00e8 basato su kernel Linuxcon il sistema che integra la tecnologia DRM.\nSi basa su una particolare tecnologia denominata \u201cinchiostro elettronico\u201d, pensata proprio per imitare l\u2019aspetto dell\u2019inchiostro su un normale foglio di carta. Questo tipo di innovazione permette al lettore di leggere per molte ore, senza affaticare la vista. Cosa che invece si verifica piuttosto spesso quando si utilizzano normali dispositivi come pc e tablet.\nKindle originale.\nL'apparecchio misura 19,1 \u00d7 13,5 centimetri con uno spessore di 1,8\u00a0cm e peso di 292 grammi. \u00c8 dotato di uno schermo monocromatico di 6 pollici (15\u00a0cm) di diagonale con definizione di 600 \u00d7 800 pixel e risoluzione di 167 punti per pollice.\nKindle 2.\nCaratteristiche tecniche:\nLe pagine si sfogliano con appositi pulsanti di navigazione. Si pu\u00f2 acquistare un libro direttamente dal portale Kindle anche senza disporre di una connessione ad Internet: \u00e8 sufficiente una copertura telefonica, in quanto il trasferimento sfrutta la rete dati dei cellulari.\nKindle DX.\nCaratteristiche tecniche:\nLa tipologia di navigazione e la possibilit\u00e0 di acquistare materiale on-line \u00e8 simile al modello precedente.\nKindle 3 (\"Kindle Keyboard\").\nAnnunciato da Amazon il 28 luglio 2010, il Kindle 3 \u00e8 disponibile in due versioni, una con la sola connessione Wi-Fi ed un'altra con la possibilit\u00e0 di connettersi in modalit\u00e0 3G. Entrambi i modelli utilizzano il nuovo display E-ink \"Pearl\", una batteria maggiorata a 1750 mAh, una memoria interna di 4 GB, il modem AnyDATA DTP-600W 3G GSM e la scheda Wi-Fi Atheros AR6102G 802.11bg.\nLa terza generazione di Kindle supporta inoltre altri font ed i caratteri Unicode, inoltre \u00e8 stato inserito un browser basato sul motore WebKit.\nNel settembre 2011 con l'introduzione della quarta generazione di Kindle, il Kindle 3 \u00e8 stato rinominato Kindle Keyboard per differenziarlo dai nuovi prodotti sui quali non \u00e8 pi\u00f9 presente una tastiera fisica.\nKindle 4 (Kindle e Kindle Touch).\nIl 28 settembre 2011 Amazon ha presentato al pubblico la quarta generazione di Kindle. Non si tratta di un unico oggetto ma di 3 nuovi lettori, due dei quali dotati di schermo tattile. Il modello base si chiama semplicemente Kindle e pur condividendo lo stesso schermo dei lettori della terza generazione \u00e8 pi\u00f9 leggero e pi\u00f9 piccolo: 170 grammi di peso e dimensioni di 16,6\u00a0cm x 11,4\u00a0cm x 0,87\u00a0cm. Lo schermo \u00e8 da 6 pollici (15\u00a0cm) ad inchiostro elettronico E InkPearl da 167 ppi e 16 sfumature di grigio. Non \u00e8 provvisto di tastiera ma di un joypad multifunzione posizionato sul lato inferiore dello strumento.\nA questo modello si affianca il Kindle Touch che sfrutta un sistema di rilevazione tattile a infrarossi eliminando cos\u00ec definitivamente la necessit\u00e0 di una tastiera o di altri tasti meccanici. Questo modello per\u00f2 risulta leggermente pi\u00f9 pesante, 213 grammi, e leggermente pi\u00f9 grande (172\u00a0mm x 120\u00a0mm x 10.1\u00a0mm) del modello base.\nLa quarta generazione di Kindle \u00e8 disponibile in Italia, da aprile 2012, sul sito italiano di Amazon: tutti i lettori in questione sono multilingue, permettendo all'utente di scegliere tra italiano, francese, inglese, tedesco, spagnolo e portoghese.\nKindle 5 (Kindle e Kindle Paperwhite).\nKindle.\nAmazon ha annunciato una nuova versione del Kindle il 6 settembre 2012. Il prezzo parte da 69 dollari. Il nuovo Kindle ha anche un case nero (rispetto a quello vecchio che era disponibile solo in versione grigio-argento), con contrasto migliore. Si dichiara di avere velocizzato del 15% il cambio di pagina. Il display ha una risoluzione di 167 ppi ed \u00e8 il Kindle pi\u00f9 leggero di sempre (170 grammi).\nAd aprile 2015 Amazon ha reso disponibile per i mercati di Cina e Giappone una versione speciale di Kindle. Questa versione \u00e8 dotata di un touchscreen e-paper con risoluzione 800 x 600, connessione WiFi e 4GB di spazio, ma rispetto agli altri dispositivi \u00e8 completamente bianca.\nKindle Paperwhite.\nIl Kindle Paperwhite \u00e8 stato messo in commercio il 1\u00ba ottobre 2012 negli Stati Uniti. Ha un display da 6\", 212 ppi (una risoluzione quasi-XGA di 758\u00d71024) con luce integrata, ed ha 2GB di memoria interna (1,25 GB utilizzabile). \u00c8 disponibile in Wi-Fi (129 euro) e Wi-Fi+3G (189 euro). La luce \u00e8 una delle caratteristiche principali del Paperwhite, la tecnologia si basa sull'indirizzamento della luce dall'alto verso lo schermo invece che proiettarla in direzione degli occhi, come accade con gli schermi retroilluminati, per sforzare meno la vista. Tuttavia il livello di luce deve essere regolato manualmente.\nLe restrizioni di accesso 3G sono le stesse del Kindle Touch e l'utilizzo dei dati 3G \u00e8 limitato a 50 MB al mese, dati aggiuntivi possono essere acquistati. La durata della batteria \u00e8 dichiarata fino a 8 settimane, calcolata per una lettura giornaliera di mezz'ora, con wireless disattivato e luce regolata a 10. Tale utilizzo equivale in realt\u00e0 a 28 ore. Questo modello \u00e8 stato il primo Kindle che monitora la velocit\u00e0 di lettura per farvi sapere quanto tempo impiegherete per finire un capitolo o un libro, questa caratteristica \u00e8 stata poi inclusa con gli aggiornamenti ai modelli di Kindle Fire, Kindle Fire HD e Kindle Touch.\nPoco dopo la messa in vendita, alcuni utenti lamentavano problemi all'illuminazione. Anche se non molto diffusa, alcuni utenti hanno trovato incoerenze sull'illuminazione che causerebbero ombre irregolari nel bordo inferiore dello schermo. Inoltre, alcuni utenti si sono lamentati che la luce pu\u00f2 solo essere regolata ma non spenta completamente. Tuttavia la luce pu\u00f2 essere spenta con l'installazione di una patch di produzione amatoriale. Nel novembre 2012, Amazon ha diffuso il firmware 5.3.0 che include correzioni generali di bug e che ha permesso agli utenti di disattivare i contenuti consigliati della schermata iniziale.\nKindle 6 (Kindle Paperwhite).\nAmazon ha annunciato la seconda generazione di Kindle Paperwhite (chiamato semplicemente anche \"nuovo Kindle Paperwhite\") il 3 settembre 2013. La versione dotata di Wi-Fi \u00e8 uscita per il mercato statunitense il 30 settembre 2013 mentre quella dotata di connettivit\u00e0 3G/Wi-Fi il 5 novembre 2013.\nRispetto alla versione dell'anno precedente, il nuovo Paperwhite ha una memoria interna da 4GB, presenta uno schermo e-ink carta con maggior contrasto, \u00e8 stata migliorata l'illuminazione dello schermo (risolvendo alcuni problemi lamentati nella versione precedente), inserito un processore pi\u00f9 veloce (del 25%) che rende il dispositivo pi\u00f9 fluido. Ha lo stesso schermo (da 6\", 212 ppi) del primo Paperwhite. Il browser web sperimentale \u00e8 identico a quello presente sul modello dell'anno precedente.\nKindle 7 (Kindle e Kindle Voyage).\nLe nuove versioni di Kindle (privo di tasti e con schermo touch) e Kindle Voyage, presentati il 17 settembre 2014, sono rispettivamente il modello \"entry-level\" economico e il modello pi\u00f9 avanzato della settima generazione di Kindle. Rispetto alle versioni precedenti, hanno un processore pi\u00f9 veloce (20%), il doppio della memoria (4 gb) e una nuova interfaccia utente.\nIn particolare, il Kindle Voyage presenta uno schermo con una risoluzione di 300 ppi, un sensore di luminosit\u00e0 ambientale, un nuovo sistema di cambio pagina tattile e uno spessore di 7,6\u00a0mm. Da segnalare anche l'uso di un pannello di vetro anteriore e la possibilit\u00e0 di utilizzare pi\u00f9 account Amazon contemporaneamente per condividere libri.\nKindle 8 (Paperwhite).\nOttava generazione del Kindle che introduce un display con una densit\u00e0 dei pixel di 300 ppi e nuovi font pi\u00f9 leggibili per non affaticare la vista.\nKindle Fire e Kindle Fire HD.\nIl Kindle Fire \u00e8 un tablet computer che pu\u00f2 quindi essere usato, come tutti i tablet, per leggere i libri elettronici, tuttavia l'uso di un dispositivo dedicato come il Kindle o il Paperwhite \u00e8 maggiormente indicato per la lettura di e-book (minor peso, minor consumo di batteria, nessun fastidio dovuto alla luce che non viene indirizzata verso gli occhi del lettore).\nOvviamente come per tutti gli altri tablet, il Kindle Fire ha un browser web e un negozio di applicazioni incluso nel dispositivo. \u00c8 stato presentato nel 2012 e usa un fork di Android 4 Ice Cream Sandwich. Successivamente \u00e8 stato presentato il Kindle Fire HD (versione di Kindle Fire con schermo HD).\nKindle Fire HD, Kindle Fire HDX e Kindle Fire HDX 8,9\".\nPresentati nel 2013, Kindle Fire HD e Kindle Fire HDX sono i rispettivi successori del Kindle Fire (2012) e del Kindle Fire HD (2012). Alla gamma \u00e8 stato aggiunto anche un Kindle Fire HDX con schermo da 8,9\".\nKindle Fire HD, Fire HDX e Fire HD Kids Edition (2014).\nAggiornamento della gamma Fire 2013 che presenta, per il Fire HD, un display ad alta definizione e un processore quad-core, per il Fire HDX un processore a 2,5\u00a0GHz e un display con una densit\u00e0 pixel di 339 ppi. Entrambi hanno pre-installato il sistema operativo \"Fire Os 4 Sangria\". Il Fire HD Kids Edition, \u00e8 un dispositivo pensato per i bambini con una selezione di app adatta alla loro et\u00e0 e con una garanzia di 2 anni che copre qualsiasi danno.\nKindle Fire HD 8 e Fire HD 10 (2015).\nAggiornamento della gamma 2014 che porta il display ad una dimensione di 8\" (disponibile anche un modello da 10\") e introduce un processore quad-core a 1,5\u00a0GHz.\nFire.\nUn modello di Kindle Fire molto economico ($49) con uno schermo da 7\" e un processore quad-core da 1,3\u00a0GHz.\nKindle per altri dispositivi.\nLa piattaforma Kindle \u00e8 disponibile anche per altri dispositivi non costruiti su hardware proprietario Amazon. Esistono versioni per:\nKindle, Wikipedia e altri contenuti.\nKindle 2, Kindle DX e Kindle 3 permettono di consultare Wikipedia con una ottimizzazione di \"mobile WP\". Permettono anche di accedere gratuitamente ai contenuti del \"New Oxford American Dictionary\".\nKindle 3 e successivi contengono una copia del \"New Oxford American Dictionary\" oltre ad una copia del \"Oxford Dictionary of English e di dizionari di altre lingue.\""}
{"id": "2621284", "revid": "287204", "url": "https://it.wikipedia.org/wiki?curid=2621284", "title": "Regina Doria", "text": "Biografia.\nAllieva della grande danzatrice coreografa Bava, alla scuola del Teatro Regio di Torino, dopo essersi diplomata ballerina classica solista, continu\u00f2 gli studi con Enrico Cecchetti, Nicola Guerra e all'estero con i francesi Cefail, Holzer e Madame Maire.\nDebutt\u00f2 come prima ballerina al Politeama Chiarella di Torino nel 1920 in Gioconda ed in seguito in molti altri teatri italiani. Nel 1921si esibisce al Castello di Racconigi in occasione dei festeggiamenti per il matrimonio di Vittorio Emanuele II d'Italia ed Elena del Montenegro.\nEbbe la sua prima scrittura all'estero nella stagione 1922-23 al Gran Teatro dell'Opera del Cairo con il Complesso del Teatro d'Opera di Milano, poi nel 1924 all'Oper\u00e0 di Nizza e per sei stagioni invernali ed estive al Gran Teatro di Aix les Baigne e nei principali teatri francesi. Dopo aver ottenuto grande popolarit\u00e0 in Francia, nel 1939 rientr\u00f2 in Italia per la guerra.\nTerminato il conflitto Regina Doria riprese la sua attivit\u00e0 in vari teatri d'opera italiani. Con L'Ente Teatro Regio di Torino collabor\u00f2 per la stagione 1945-46 alle coreografie delle opere \u201cBoris\u201d, \u201cMefistofele\u201d, \u201cAndrea Chenier\u201d, \u201cFalstaf\u201d e \u201cManon di Massenet\u201d proseguendo come maestra della scuola e come coreografa per i balletti e nelle opere eseguiti durante le stagioni liriche, formando un numeroso gruppo di valenti allieve fino alla sua improvvisa scomparsa nel 1959. \u00c8 sepolta nel Cimitero Generale di Torino."}
{"id": "2621287", "revid": "104458", "url": "https://it.wikipedia.org/wiki?curid=2621287", "title": "Devanagari", "text": ""}
{"id": "2621289", "revid": "438678", "url": "https://it.wikipedia.org/wiki?curid=2621289", "title": "Costituzione Italiana", "text": ""}
{"id": "2621292", "revid": "122709330", "url": "https://it.wikipedia.org/wiki?curid=2621292", "title": "Al-Ahly Sports Club", "text": "L'Al-Ahly Sports Club (in arabo \u0627\u0644\u0646\u0627\u062f\u064a \u0627\u0644\u0623\u0647\u0644\u064a \u0627\u0644\u0631\u064a\u0627\u0636\u064a, \"club calcistico nazionale\"), noto come Al-Ahly Tripoli, \u00e8 una societ\u00e0 calcistica libica di Tripoli. Milita nella Prima Lega, la massima serie del campionato libico di calcio.\nSquadra con pi\u00f9 sostenitori in Libia, \u00e8 il secondo club pi\u00f9 titolato del paese, avendo vinto 12 campionati libici, 6 coppe nazionali e 2 Supercoppe di Libia.\nIl principale rivale dell'Al-Ahly \u00e8 l'Al-Ittihad Tripoli. Insieme le due squadre della capitale libica hanno vinto la gran parte dei campionati libici e delle coppe nazionali disputati fino ad oggi. L'incontro tra le due squadre, il derby di Tripoli, registra spesso il tutto esaurito.\nStoria.\nFondato nel 1950, il club vinse il primo campionato nazionale nel 1963-1964, ma poi visse un periodo senza trofei, fino al secondo titolo, vinto nel 1970-1971. Si aggiudic\u00f2 poi due dei successivi tre campionati disputati, e un quinto titolo prima della sospensione del campionato, nel 1977-1978. Gli anni '80 del XX secolo furono deludenti per la squadra, che vide i rivali dell'Al-Ittihad Tripoli aggiudicarsi numerosi campionati, sino a iniziare gli anni '90 con sei titoli vinti, contro i cinque ottenuti dall'Al-Ahly Tripoli. Nel 1984, per\u00f2, la squadra raggiunse la finale della Coppa delle Coppe d'Africa, che fu vinta dall' del Cairo perch\u00e9 la squadra libica si rifiut\u00f2 di disputare la partita, date le cattive relazioni diplomatiche tra Libia ed Egitto.\nOrganico.\nLe squadre libiche sono limitate a massimo tre giocatori senza cittadinanza nordafricana.\nCalciatori in rosa.\n\"Aggiornato al 29 ottobre 2018\"."}
{"id": "2621295", "revid": "287204", "url": "https://it.wikipedia.org/wiki?curid=2621295", "title": "Nazionale di pallacanestro femminile della Repubblica Ceca", "text": "La nazionale di pallacanestro femminile della Repubblica Ceca, selezione delle migliori giocatrici di pallacanestro di nazionalit\u00e0 ceca, rappresenta la Repubblica Ceca nelle competizioni internazionali femminili di pallacanestro organizzate dalla FIBA ed \u00e8 gestita dalla Federazione cestistica della Repubblica Ceca.\nStoria.\nNazionale cecoslovacca (1932-1993).\nNel periodo compreso fra il 1932 ed il 1993, ha fatto parte della Cecoslovacchia, della cui nazionale \u00e8 considerata la diretta erede.\nNazionale ceca (dal 1993).\nAffiliata alla FIBA dal 1993, il team nazionale ceco ha partecipato a due edizioni delle Olimpiadi ed una dei Mondiali.\nMa la parte del leone l'ha recitata agli Europei, dove fra alti e bassi, a fronte di 7 partecipazioni, ha vinto le sue, fino ad ora, uniche medaglie, delle quali spicca il prestigioso oro del 2005.\nDopo le due medaglie consecutive e l'apice della prima met\u00e0 degli anni 2000, ha vissuto una fase di calo tecnico, culminato con il nono posto agli Europei del 2009.\nPiazzamenti.\nPer tutte le competizioni, nel periodo 1932-1993, ha fatto parte della ."}
{"id": "2621296", "revid": "110157", "url": "https://it.wikipedia.org/wiki?curid=2621296", "title": "Dipartimento di L\u00e1car", "text": "L\u00e1car \u00e8 un dipartimento argentino, situato nella parte meridionale della provincia di Neuqu\u00e9n, con capoluogo San Mart\u00edn de los Andes.\nEsso confina con a nord con i dipartimenti di Huiliches e Coll\u00f3n Cur\u00e1, a est con la provincia di R\u00edo Negro, a sud con il dipartimento di Los Lagos e ad ovest con la repubblica del Cile.\nSecondo il censimento del 2001, su un territorio di 4.930\u00a0km\u00b2, la popolazione ammontava a 24.670 abitanti, con un aumento demografico del 44,40% rispetto al censimento del 1991.\nIl dipartimento \u00e8 composto dal solo comune di San Mart\u00edn de los Andes (comune di \"prima categoria\")."}
{"id": "2621301", "revid": "1573940", "url": "https://it.wikipedia.org/wiki?curid=2621301", "title": "Nazionale di pallavolo maschile del Nicaragua", "text": "La nazionale di pallavolo maschile del Nicaragua \u00e8 una squadra nordamericana composta dai migliori giocatori di pallavolo del Nicaragua ed \u00e8 posta sotto l'egida della Federazione pallavolistica del Nicaragua."}
{"id": "2621303", "revid": "287204", "url": "https://it.wikipedia.org/wiki?curid=2621303", "title": "Diaphus rafinesquii", "text": "L'occhio lucente (Diaphus rafinesquii) \u00e8 un pesce abissale della famiglia Myctophidae.\nDistribuzione e habitat.\n\u00c8 presente nel mar Mediterraneo e nell'Oceano Atlantico settentrionale fino al 50\u00ba parallelo nord, \u00e8 per\u00f2 dubbia la sua presenza sul lato americano dell'Atlantico. Nei mari italiani \u00e8 noto nel mar Tirreno, in Sicilia e, rarissimo, nel Mar Adriatico.\nVive in acque piuttosto profonde, tra i 3-400 m ed i 1600, ma \u00e8 stato trovato anche in superficie. \nLungo le coste dello stretto di Messina si rinviene raramente spiaggiato, soprattutto in inverno.\nDescrizione.\nCome in tutti i pesci lanterna un'identificazione certa si pu\u00f2 avere solo osservando la disposizione ed il numero dei fotofori.\nIn questa specie i fotofori sono divisi in due da un diaframma scuro. Sono assenti le ghiandole luminose sul peduncolo caudale (Gs e Gi). Il Dn \u00e8 grande ed in posizione frontale, lontano dal Vn, che \u00e8 anch'esso grande ed ha forma allungata; \u00e8 seguito da un ulteriore piccolo fotoforo So. I Prc sono presenti in numero di 4. Si distingue dall'affine \"D. holti\" per il numero di branchiospine, che \u00e8 maggiore di 22 e per avere il primo fotoforo AO separato dagli altri e pi\u00f9 in alto.\nIl colore \u00e8 blu molto scuro, quasi nero, con vivaci riflessi metallici azzurro argento sui fianchi e verdastri sugli opercoli branchiali. I fotofori hanno colore azzurro intenso\nMisura fino a 10 cm di lunghezza.\nAlimentazione.\nSi ciba di organismi planctonici, soprattutto crostacei.\nRiproduzione.\nAvviene nei mesi freddi, le larve assumono l'aspetto definitivo ad una lunghezza di circa 1 cm.\nPesca.\nAvviene solo occasionalmente con reti a strascico pelagiche e non ha mercato. Le carni sono tuttavia commestibili e di buon sapore.\nSpecie affini.\nL'occhio lucente minore (Diaphus holti ) \u00e8 una specie molto simile, si differenzia per le branchiospine in numero inferiore a 21, perch\u00e9 il primo AO \u00e8 in linea con gli altri e non posto pi\u00f9 in alto e perch\u00e9 il fotoforo Vn \u00e8 pi\u00f9 grande, cos\u00ec come il So e per essere molto pi\u00f9 piccolo dato che non supera normalmente i 4 cm. Questa specie \u00e8 presente nel mar Mediterraneo e nei mari italiani ma meno comune di \"D. rafinesquii\"."}
{"id": "2621309", "revid": "339392", "url": "https://it.wikipedia.org/wiki?curid=2621309", "title": "Chiaravalle Milanese", "text": ""}
{"id": "2621310", "revid": "281901", "url": "https://it.wikipedia.org/wiki?curid=2621310", "title": "Diaphus rafinesquei", "text": ""}
{"id": "2621312", "revid": "281901", "url": "https://it.wikipedia.org/wiki?curid=2621312", "title": "Diaphus holti", "text": ""}
{"id": "2621313", "revid": "767487", "url": "https://it.wikipedia.org/wiki?curid=2621313", "title": "Dipartimento di Loncopu\u00e9", "text": "Loncopu\u00e9 \u00e8 un dipartimento argentino, situato nella parte nord-occidentale della provincia di Neuqu\u00e9n, con capoluogo Loncopu\u00e9.\nEsso confina a nord con il dipartimento di \u00d1orqu\u00edn, a est con i dipartimenti di Pehuenches e A\u00f1elo, a sud con il dipartimento di Picunches e ad ovest con la repubblica del Cile.\nSecondo il censimento del 2001, su un territorio di 5.506\u00a0km\u00b2, la popolazione ammontava a 6.457 abitanti, con un aumento demografico del 24,03% rispetto al censimento del 1991.\nIl dipartimento \u00e8 composto dal solo comune di Loncopu\u00e9 (comune di \"seconda categoria\")."}
{"id": "2621315", "revid": "281901", "url": "https://it.wikipedia.org/wiki?curid=2621315", "title": "Occhio lucente", "text": ""}
{"id": "2621316", "revid": "22475", "url": "https://it.wikipedia.org/wiki?curid=2621316", "title": "Tibetan Freedom Concert", "text": "Il Tibetan Freedom Concert \u00e8 il nome dato ad una serie di festival di musica rock tenutisi in Nord America, Europa e Asia tra il 1996 e il 2001 a favore della causa per l'indipendenza del Tibet. I concerti furono organizzati dai Beastie Boys e dal Milarepa Fund. L'idea per dei concerti benefici pro Tibet venne ai membri del gruppo durante il Lollapalooza Tour del 1994.\nIl primo concerto fu organizzato nel giugno del 1996 a San Francisco e vide la partecipazione di artisti come: i Red Hot Chili Peppers, Bj\u00f6rk, Smashing Pumpkins, Cibo Matto, Rage Against the Machine e i De La Soul. Ad assistere all'evento, durante il quale furono raccolti oltre 800.000 dollari per la causa tibetana, vi furono circa 100.000 persone.\nMilarepa Fund.\nIl Milarepa Fund fu creato inizialmente per pagare le royalties ai monaci tibetani riguardanti l'album Ill Communication dei Beastie Boys, pubblicato nel 1994. I co-fondatori del Milarepa Fund furono Adam Yauch (membro del gruppo hip hop statunitense) e l'attivista sociale Erin Potts, incontratisi durante un viaggio in Nepal e dove venne ad entrambi l'idea per la fondazione.\nLuoghi, statistiche e musicisti.\nSan Francisco.\nPolo Fields, Golden Gate Park - 15 giugno 1996\nCirca 100.000 persone presenti\nFurono raccolti 800.000 dollari\nThe Smashing Pumpkins, Chaksam-pa, Beastie Boys, A Tribe Called Quest, Pavement, Cibo Matto, Biz Markie, Richie Havens, John Lee Hooker, Red Hot Chili Peppers, Rage Against the Machine, Sonic Youth, Beck, Foo Fighters, Bj\u00f6rk, De La Soul, Fugees, Buddy Guy, The Skatalites, Y\u014dko Ono/Ima.\nPresentatori: Chimi Thonden - attivista tibetano, Palden Gyatso - ex prigioniero politico, Shen Tong - attivista cinese, Robert A.F. Thurman - docente di studi buddisti indo-tibetani alla Columbia University.\nNew York City.\nDowning Stadium, Randall's Island - 7 e 8 giugno 1997\nOltre 50.000 persone presenti\nFurono raccolti 250.000 dollari\nNoel Gallagher, Foo Fighters, U2, Sonic Youth, Biz Markie, Alanis Morissette, Patti Smith, The Jon Spencer Blues Explosion, Radiohead, Yungchen Lhamo, Ben Harper &amp; The Innocent Criminals, A Tribe Called Quest, Beastie Boys, Rancid, Bj\u00f6rk, Pavement, Blur, Michael Stipe &amp; Mike Mills, Taj Mahal and Phantom Blues Band, De La Soul, Dadon, Chaksam-pa, Nawang Khechog, The Mighty Mighty Bosstones, Eddie Vedder &amp; Mike McCready, KRS-One, Porno for Pyros, Lee Perry featuring Mad Professor &amp; the Robotiks Band\nPresentatori: Palden Gyatso - ex prigioniero politico, Dechen Wangdu - attivista tibetano, Chuck D - Public Enemy, Xiao Qiang - attivista per i diritti umani in Cina, Nane Alehandrez - Barrios Unidos\nDa questo concerto fu pubblicata il 4 novembre 1997 una compilation dal titolo: \"Tibetan Freedom Concert\".\nWashington D.C..\nRobert F. Kennedy Memorial Stadium - 13 e 14 giugno 1998\nOltre 120.000 persone presenti\nFurono raccolti 1,2 milioni di dollari\nBeastie Boys, Radiohead, Sean Lennon, Mutabaruka, Money Mark, A Tribe Called Quest, Dave Matthews Band, Sonic Youth, Nawang Khechog, Wyclef Jean, Herbie Hancock and the Headhunters, Buffalo Daughter, R.E.M., KRS-One, The Wallflowers, Blues Traveler, Live, Pearl Jam, Luscious Jackson, Red Hot Chili Peppers, Chaksam-pa, Pulp. Molti artisti, inclusi i Kraftwerk e Beck, non si esibirono a causa di un fulmine che si abbatt\u00e9 sul palco all'inizio dell'esibizione di Herbie Hancock and the Headhunters, durante il primo giorno dell'evento.\nPresentatori: Xiao Qiang - attivista per i diritti umani in Cina, Lhadon Tethong - Students for a Free Tibet, Palden Gyatso - ex prigioniero politico, Wei Jingsheng - attivista cinese ed ex prigioniero politico.\nFree Tibet '99.\nIl 13 giugno del 1999 furono organizzati contemporaneamente una serie di concerti in diverse citt\u00e0 del mondo sotto il nome di Free Tibet Concerts. Furono raccolti complessivamente circa 50.000 dollari e i musicisti si esibirono davanti ad un totale di oltre 55.000 persone.\nRun DMC, The Cult, Beastie Boys, Blondie, Tracy Chapman, The Roots, Live, Eddie Vedder, Otis Rush, Cibo Matto, Handsome Boy Modeling School, Rage Against the Machine, Wu-Tang Clan, Chaksam-pa.\nPresentatori: Xiao Qiang, Lhadon Tethong e Nawang Pema.\nGarbage, Blur, Urban Dance Squad, Alanis Morissette, Ben Harper &amp; The Innocent Criminals, Luscious Jackson, NRA, Gang Chenpa, Tibetan Institute of Performing Arts, Joe Strummer and The Mescaleros, Thom Yorke y Jonny Greenwood.\nPresentatori: Erin Potts - The Milarepa Fund e Ama Adhe - ex prigioniero politico.\nHi-Standard, Buffalo Daughter, Brahman, Audio Active, Kan Takagi, Scha Dara Parr, Kiyoshirou Imawano, Nawang Khechog.\nPresentatori: Alma David - Students for a Free Tibet e Jurme Wangda - Liaison Office of His Holiness the Dalai Lama.\nRegurgitator, Spiderbait, The Mavis's, The Avalanches, Neil Finn, The Living End, Celibate Rifles, Not From There, Gerling, Jebediah, You Am I, Garpa, Blackalicious, Eskimo Joe, Trans Am.\nPresentatori: Lobsang Lungtok - ex prigioniero politico, Jo Shaw - Students for a Free Tibet, Australia, Dorji Dolma - Australia Tibet Council.\nTokyo.\nTokyo Bay NK Hall, Tokyo - 13 maggio 2001\nOltre 6.000 persone presenti.\nThee Michelle Gun Elephant, Brahman, UA, Chaksam-pa, Boom Boom Satellites, Buffalo Daughter.\nPresentatori: Palden Gyatso - ex prigioniero politico, Zatul Rinpoche - Liaison Office of His Holiness the Dalai Lama, Adam Yauch - Beastie Boys, Tomoko Tahara - The Milarepa Fund.\nTaipei.\nStadium of Songshan Tobacco Factory - 20 aprile 2003\nOltre 8.000 persone presenti.\nBeastie Boys, LMF, Tizzy Bac, Nawang Khechog, Bobby Chen.\nPresentatori: Tsegyam Ngaba - Taipei Office of His Holiness the Dalai Lama, Adam Yauch - Beastie Boys, Hsiao Bi-khim - Taiwan Tibet Exchange Foundation, Freddy Lim - Chthonic.\nL'incidente di Washington.\nVerso le 15:00 del 13 giugno 1998, quando Herbie Hancock era gi\u00e0 salito sul palco del RFK Stadium di Washington per esibirsi con la sua band, una tempesta si abbatt\u00e9 sul pubblico e in particolare un fulmine colp\u00ec una ragazza, Lysa Selfon. La giovane fu subito portata all'ospedale locale e con lei altre 12 persone rimaste ferite pi\u00f9 o meno gravemente. La Selfon fu quella che riport\u00f2 le ustioni pi\u00f9 gravi e numerosi furono i musicisti che andarono a trovarla in ospedale. Le ustioni pi\u00f9 profonde erano sul petto. Fu infatti il ferretto del suo reggiseno ad attrarre il fulmine e probabilmente a causare l'arresto cardiaco che ne consegu\u00ec. R.E.M., Red Hot Chilli Peppers e Radiohead si sarebbero dovuti esibire quel giorno, ma tornarono sul palco l'indomani."}
{"id": "2621320", "revid": "281901", "url": "https://it.wikipedia.org/wiki?curid=2621320", "title": "Occhio lucente minore", "text": ""}
{"id": "2621321", "revid": "486946", "url": "https://it.wikipedia.org/wiki?curid=2621321", "title": "Al Ahly Tripoli", "text": ""}
{"id": "2621326", "revid": "154326", "url": "https://it.wikipedia.org/wiki?curid=2621326", "title": "Principe straniero", "text": ""}
{"id": "2621334", "revid": "41856085", "url": "https://it.wikipedia.org/wiki?curid=2621334", "title": "Rai Edu 1", "text": ""}
{"id": "2621337", "revid": "22356", "url": "https://it.wikipedia.org/wiki?curid=2621337", "title": "Afroteri", "text": ""}
{"id": "2621341", "revid": "339392", "url": "https://it.wikipedia.org/wiki?curid=2621341", "title": "Tolentino Calcio", "text": ""}
{"id": "2621348", "revid": "1573940", "url": "https://it.wikipedia.org/wiki?curid=2621348", "title": "Nazionale di pallavolo maschile della Giamaica", "text": "La nazionale di pallavolo maschile della Giamaica \u00e8 una squadra nordamericana composta dai migliori giocatori di pallavolo della Giamaica ed \u00e8 posta sotto l'egida della Federazione pallavolistica della Giamaica."}
{"id": "2621352", "revid": "110157", "url": "https://it.wikipedia.org/wiki?curid=2621352", "title": "Dipartimento di Los Lagos", "text": "Los Lagos \u00e8 un dipartimento argentino, situato nell'estrema parte meridionale della provincia di Neuqu\u00e9n, con capoluogo Villa La Angostura.\nEsso confina a nord con il dipartimento di L\u00e1car, a est e a sud con la provincia di R\u00edo Negro, e ad ovest con la repubblica del Cile.\nSecondo il censimento del 2001, su un territorio di 4.230\u00a0km\u00b2, la popolazione ammontava a 8.654 abitanti, con un aumento demografico del 106,98% rispetto al censimento del 1991.\nIl dipartimento, nel 2001, \u00e8 suddiviso in:\nFanno parte del territorio del dipartimento l'area centro-nord del \"Parco nazionale Nahuel Huapi\" e l'intero \"Parco nazionale Los Arrayanes\"."}
{"id": "2621353", "revid": "104031078", "url": "https://it.wikipedia.org/wiki?curid=2621353", "title": "Vegas (The Crystal Method)", "text": "Vegas \u00e8 l'album di debutto del gruppo musicale statunitense The Crystal Method, pubblicato nel 1997 per l'etichetta discografica Outpost Records.\nIl CD \u00e8 noto in modo particolare per la presenza di alcuni suoi brani quali: \"Keep Hope Alive, Now Is The Time, More\" e \"Busy Child,\" nella storica colonna sonora del videogioco della EA Sports."}
{"id": "2621354", "revid": "120425663", "url": "https://it.wikipedia.org/wiki?curid=2621354", "title": "Vasojevi\u0107i", "text": "Il clan Vasojevi\u0107i (in serbo: \"Vasojevi\u0107i\"/\"\u0412\u0430\u0441\u043e\u0458\u0435\u0432\u0438\u045b\u0438\") \u00e8 il gruppo etnico montenegrino pi\u00f9 grande del Montenegro. Occupa l'area tra Vjetarnih Lijeva Rijeka a sud e Bihor presso Bijelo Polje a nord, Mate\u0161evo a ovest e Plav a est. Vasojevici \u00e8 uno dei sette gruppi etnici Montenegrini (Vasojevi\u0107i, Mora\u010dani, Rov\u010dani, Bratono\u017ei\u0107i, Ku\u010di, Piperi and Bjelopavli\u0107i). Vasojevi\u0107i corrisponde anche al nome della regione medesima.\nNonostante oggigiorno il centro maggiore sia Andrijevica (citt\u00e0 del Montenegro nord-orientale), il gruppo si stende effettivamente fino a Lijeva Rijeka (Fiume Sinistro) nel Montenegro centrale. Il fondatore del gruppo, Vaso, arriv\u00f2 nell'area dopo la battaglia del Cossovo. Il gruppo si accrebbe rapidamente arrivando a occupare la zona delle montagne Komovi e le sponde del fiume Lim. L'espansione del gruppo continu\u00f2 nel tempo in direzione della Serbia attuale e del resto del Montenegro.\nStoria.\nLa prima notazione scritta del gruppo Vasojevi\u0107i compare per la prima volta in un archivio di Ragusa nel 1444. Prima di ci\u00f2 pare che il nome Vasojevi\u0107i e poi tutta la tradizione popolare del gruppo sia arrivata ai nostri giorni solo per via orale.\nSecondo la leggenda, il gruppo risalirebbe alla persona di Stefan Nemanja (XII sec.), gran principe di Ra\u0161ka, fondatore della dinastia Nemanji\u0107 e, a seguito della sua morte a San Simeone, patrono della chiesa ortodossa serba."}
{"id": "2621359", "revid": "767487", "url": "https://it.wikipedia.org/wiki?curid=2621359", "title": "Voglia di donna", "text": "Voglia di donna \u00e8 un film in tre episodi del 1978 diretto da Franco Bottari.\nEpisodi.\nDomenica con....\nL'ing. Bruno e la moglie africana videoregistrano i loro rapporti intimi che, per un inconveniente tecnico, vengono visti in diretta televisiva anche da tutto l'attonito condominio.\nLa pip\u00ec.\nLuisa tradisce il fidanzato Paolo con un maturo avvocato, ma il giovane se n'accorge ed escogita un piano per sorprenderli.\nIl miracolo.\nIl gelataio Gesuino ha una calda avventura con la focosa Cicciolina, grazie all'invenzione \"stimolante\" d'uno scienziato pazzo."}
{"id": "2621360", "revid": "1318789", "url": "https://it.wikipedia.org/wiki?curid=2621360", "title": "Daniel Dumitrescu", "text": " Vinse la medaglia d'argento ai Giochi olimpici di Seul del 1988 nella categoria dei pesi piuma. Nell'ottobre del 2009 assurse agli onori della cronaca per il fatto di essere stato arrestato in Italia in seguito a uno scippo."}
{"id": "2621361", "revid": "486946", "url": "https://it.wikipedia.org/wiki?curid=2621361", "title": "Elena Jemayeva", "text": ""}
{"id": "2621362", "revid": "33277", "url": "https://it.wikipedia.org/wiki?curid=2621362", "title": "Maria Antonietta di Borbone-Parma", "text": ""}
{"id": "2621365", "revid": "1543377", "url": "https://it.wikipedia.org/wiki?curid=2621365", "title": "Giampaolo Zennaro", "text": "Biografia.\nGiampaolo Zennaro \u00e8 un regista e scenografo d'opera e Zarzuela originario di Venezia.\nDopo essersi formato con il regista e scenografo Gianrico Becher, ha esordito nei Teatri Emiliani ATER nel 1967. Ha curato la regia di oltre cento opere, tra cui sia le celeberrime Aida, Traviata, Otello, Rigoletto, La Cenerentola, Don Giovanni, La boh\u00e8me, Tosca, Turandot, sia quelle meno conosciute al grande pubblico come La fanciulla del West e Guglielmo Ratcliff. Il suo stile si distingue per riuscire a sfruttare \u00ab\"interamente le potenzialit\u00e0 tecniche del teatro, con una serie di marchingegni scenici volti a spettacolarizzare l'azione, ed originali effetti di luce intesi a sottolineare gli aspetti intimistici dei personaggi\"\u00bb.\nLe sue regie sono state rappresentate nei principali teatri lirici mondiali, quali il Teatro Real di Madrid, il Gran Teatre del Liceu di Barcellona, lo Sferisterio di Macerata, il Festival de Opera di Las Palmas de Gran Canaria, il Festival Puccini di Torre del Lago,\nil Teatro Carlo Felice di Genova, il Teatro Col\u00f3n di Buenos Aires. Zennaro ha collaborato con alcuni tra i pi\u00f9 importanti interpreti lirici del ventesimo secolo, tra cui i tenori Mario Del Monaco, Alfredo Kraus, Pl\u00e1cido Domingo, Jos\u00e9 Carreras, Luciano Pavarotti, i baritoni Rolando Panerai e Renato Bruson, i soprani Ghena Dimitrova e Montserrat Caball\u00e9, nonch\u00e9 col coreografo Mario Porcile ed il ballerino russo Rudol'f Nuriev.\n\u00c8 sposato al soprano Elena Baggiore.\nAttualmente \u00e8 direttore di seminario teatrale all'Universit\u00e0 Complutense di Madrid."}
{"id": "2621366", "revid": "585241", "url": "https://it.wikipedia.org/wiki?curid=2621366", "title": "Azzurri (fazione ippica)", "text": ""}
{"id": "2621374", "revid": "6923", "url": "https://it.wikipedia.org/wiki?curid=2621374", "title": "Locus of control", "text": "La teoria del locus of control (dall'inglese, \"luogo di controllo\") rappresenta, in psicologia, la modalit\u00e0 con cui un individuo ritiene che gli eventi della sua vita siano prodotti da suoi comportamenti o azioni, oppure da cause esterne indipendenti dalla sua volont\u00e0.\nIl costrutto del \"luogo del controllo interno/esterno\" fu sancito per la prima volta nel 1954 da Julian Rotter, uno psicologo statunitense che svilupp\u00f2 la teoria dell'apprendimento sociale e il \"locus of control\", diventati importanti sistemi di riferimento della psicologia, in relazione allo studio della personalit\u00e0 degli individui..\nTipologia.\nSono stati individuati due tipi di \"locus of control\":\nScale di misura.\nEsistono diversi questionari per la valutazione del grado e tipo di \"locus of control\":"}
{"id": "2621377", "revid": "1974457", "url": "https://it.wikipedia.org/wiki?curid=2621377", "title": "HP SureSupply", "text": "HP SureSupply \u00e8 un software gratuito per stampanti, creato e distribuito da Hewlett-Packard. \nGli utenti delle stampanti HP, che dispongono e hanno abilitata la funzionalit\u00e0 SureSupply, potranno gestire e ordinare online la cartuccia-toner mediante i distributori preferiti o in HP Store.\nStoria.\n1999 \u2013 HP inizi\u00f2 ad offrire la tecnologia automatizzata delle ordinazioni dei toner per la stampa laser.\n2000 \u2013 Fu introdotta nel mercato per la prima volta negli USA.\n2004 \u2013 Fu ampliato il programma per includere anche le cartucce delle stampanti a getto d'inchiostro, denominato SureSupply.\nSureSupply fu applicato gradualmente fuori dagli Stati Uniti e in questo momento \u00e8 presente in tutto il mondo (vedere elenco completo dei paesi, nella parte sottostante).\nNel 2008, SureSupply ebbe in Europa pi\u00f9 di 3 milioni di visite, e attualmente dispone di 4 milioni di visite.\nL'elenco viene mostrato attualmente da maggiore a minore in numero di visite.\nFunzionalit\u00e0.\nSureSupply avverte automaticamente l'utente, quando la cartuccia - toner della stampante HP \u00e8 a punto di esaurirsi, invitandolo a semplificare il processo d'acquisto attraverso il procedimento online; la consegna del materiale \u00e8 di 3 giorni. \nSe il cliente accetta, il servizio trasmette i dati necessari (modello della stampante e cartuccia-toner compatibile) alla piattaforma di SureSupply attraverso Internet; il cliente deve selezionare solamente i prodotti di cui ha bisogno e scegliere il fornitore desiderato. \nSureSupply fornisce l'accesso diretto alle pagine web dei fornitori associati, riempiendo il carrello degli acquisti virtuale dell'utente con la cartuccia-toner scelta. Questo metodo evita che l'utente debba cercare i codici dei prodotti degli accessori e la preoccupazione di aver scelto la cartuccia corretta per la sua stampante.\nCompatibilit\u00e0 della stampante.\nSureSupply \u00e8 disponibile nelle stampanti laser a getto d'inchiostro HP acquistate a partire dal 2004. Le stampanti che non dispongono dell'attivazione SureSupply possono scaricarla dal sito web."}
{"id": "2621379", "revid": "729019", "url": "https://it.wikipedia.org/wiki?curid=2621379", "title": "Strada statale 17 ter dell'Appennino Abruzzese", "text": "La strada statale 17 ter dell'Appennino Abruzzese (SS 17 ter), anche nota come tangenziale Est dell'Aquila o superstrada di Bazzano, \u00e8 una strada statale italiana con caratteristiche di superstrada che attraversa la periferia orientale della citt\u00e0 nel tratto tra la localit\u00e0 Acquasanta e la frazione di Bazzano.\nLa tangenziale permette il collegamento tra due punti cruciali della viabilit\u00e0 cittadina, vale a dire lo snodo direzionale di \"Acquasanta\", servito dalla vicina uscita sulla autostrada Roma-L'Aquila-Teramo, che permette l'ingresso alla citt\u00e0 e l'innesto sulla SS 17 nei pressi di Bazzano, sede dell'omonimo nucleo industriale. Da Bazzano sono facilmente raggiungibili sia le frazioni di Paganica e Monticchio che i centri di Poggio Picenze e San Demetrio ne' Vestini.\nIn tutto il suo breve tratto la tangenziale si presenta a due corsie per senso di marcia, con un'esigua banchina pavimentata a destra; \u00e8 classificata come strada extraurbana secondaria e su gran parte dell'arteria vige il limite di 70 km/h\nSi \u00e8 discusso della possibilit\u00e0 di allungare la tangenziale verso sud per permettere l'innesto diretto sulla via Mausonia e quindi sulla SS 684, anche nota come \"tangenziale Sud dell'Aquila\". Nel 2007 il Ministero delle infrastrutture ha comunicato lo stanziamento dei fondi previsti per la realizzazione dello svincolo di Bazzano e della tratta di collegamento con la SS 684. I lavori sono stati interrotti nel 2009 a causa del sisma e lo svincolo \u00e8 stato infine aperto al traffico il 5 agosto 2015."}
{"id": "2621380", "revid": "1048993", "url": "https://it.wikipedia.org/wiki?curid=2621380", "title": "Franco Bottari", "text": ""}
{"id": "2621381", "revid": "408657", "url": "https://it.wikipedia.org/wiki?curid=2621381", "title": "Filosofia della conoscenza", "text": ""}
{"id": "2621382", "revid": "111331324", "url": "https://it.wikipedia.org/wiki?curid=2621382", "title": "Palazzo Foscari Contarini", "text": "Palazzo Foscari Contarini \u00e8 un palazzo di Venezia, ubicato nel sestiere di Santa Croce, affacciato sul Canal Grande, a sinistra di Palazzo Adoldo, di fronte alla chiesa di Santa Maria di Nazareth e ai piedi del ponte degli Scalzi.\nStoria.\nSorto nel XVI secolo, Palazzo Foscari Contarini ha subito numerosi rimaneggiamenti nei secoli successivi; \u00e8 stato vittima di un lungo degrado durante il XX secolo, finch\u00e9 nel 1951 \u00e8 stato acquistato dall'INAIL, che ha integralmente restaurato il complesso durante la seconda met\u00e0 del secolo.\nDescrizione.\nPalazzo Foscari Contarini \u00e8 un complesso con pianta \"a U\", con due facciate sul Canal Grande, tra le quali un muro di cinta fa da limite al cortile interno.\nLo stile rinascimentale dell'edificio \u00e8 evidenziato soprattutto, per quanto riguarda la facciata di destra, dalle arcate del loggiato al primo piano nobile, che vanno a formare una grande pentafora balaustrata; la parte sinistra, invece, pi\u00f9 disadorna verso il canale, dove si aprono tre monofore in cornice lapidea con balaustra, presenta una serie di arcate a tutto sesto sul prospetto che d\u00e0 sul cortile, secondo il motivo caratterizzante l'ala destra."}
{"id": "2621383", "revid": "1982", "url": "https://it.wikipedia.org/wiki?curid=2621383", "title": "Mumford and Sons", "text": ""}
{"id": "2621387", "revid": "1543377", "url": "https://it.wikipedia.org/wiki?curid=2621387", "title": "Giovanni Sacchi", "text": "Biografia.\nGiovanni Sacchi nasce a Sesto San Giovanni, in provincia di Milano, il 27 agosto 1913. Dopo una breve esperienza di fabbrica, presso la Ercole Marelli, inizia dodicenne l'apprendistato come modellista meccanico presso la bottega Ceresa &amp; Boretti di Milano.\nNel 1936 apre un proprio laboratorio per modelli meccanici, ma lo scoppio della seconda guerra mondiale porta alla definitiva sospensione dell'esercizio.\nDopo l'armistizio nel 1943, Giovanni Sacchi entra nella Resistenza sulle montagne piemontesi, attivit\u00e0 per la quale otterr\u00e0 il riconoscimento della Croce al merito di guerra in seguito all'impegno nella lotta di liberazione.\nNell'immediato dopoguerra, grazie alla progettazione e realizzazione di alcune piccole stufe elettriche e di ferro da stiro portatili, ottiene una commessa da parte del Comando alleato, che gli permette di riavviare la propria attivit\u00e0. Nel 1951 acquisisce gli spazi di un vecchio laboratorio di fonderia in via Sirtori a Milano, ne modifica gli impianti e vi instaura la nuova bottega.\nTre anni prima, l'incontro con Marcello Nizzoli lo convince a intraprendere la strada della modellistica per design e architettura, collaborando per la progettazione della macchina da scrivere \"Lexikon 80\" per Olivetti e diventando in seguito apprezzato collaboratore e interlocutore privilegiato di pi\u00f9 generazioni di illustri designer e architetti, tra cui Franco Albini, i fratelli Achille Castiglioni e Piergiacomo Castiglioni, Marcello Nizzoli, Aldo Rossi, Ettore Sottsass, Marco Zanuso, Giotto Stoppino. Nel suo laboratorio si completano e sviluppano prototipi per numerose aziende che hanno fatto la storia del design italiano, come Olivetti, Brionvega, Kartell, Alessi, e prendono corpo progetti di importanti edifici come lo Stadio San Nicola di Bari di Renzo Piano o il Museo d'Orsay di Parigi su progetto di Gae Aulenti.\nGiovanni Sacchi ha realizzato il modello di oggetti che hanno fatto la storia del design italiano, tra cui la macchina da scrivere \"Lettera 22\" e la macchina da cucire \"Mirella\" di Marcello Nizzoli, il telefono Siemens \"Grillo\", la radio \"TS502\" e i televisori Brionvega \"Doney\" e \"Algol\" di Marco Zanuso e Richard Sapper, la serie di calcolatrici elettroniche Olivetti \"Logos\" e \"Divisumma\", le caffettiere \"La conica\" e \"La cupola\" di Aldo Rossi per Alessi.\nSono molte le esposizioni che hanno visto partecipare i suoi modelli, come le edizioni dell'Expo di Tsukuba in Giappone nel 1985 e di Siviglia nel 1992, due edizioni di Exempla a Monaco di Baviera nel 1980 e nel 1992, e poi le esposizioni di Brisbane in Australia nel 1988, di Parigi, Stoccarda, Nagoya e Aspen negli Stati Uniti l'anno seguente, senza dimenticare le mostre monografiche dedicate ai suoi modelli dalla Triennale di Milano nel 1983 e nel 2000.\nAl termine della sua attivit\u00e0, nel 1998, gli \u00e8 stato conferito il premio Compasso d'oro alla carriera per il fondamentale contributo dato alla storia del design italiano.\nGiovanni Sacchi \u00e8 deceduto a Sesto San Giovanni il 25 gennaio 2005 all'et\u00e0 di 91 anni.\nEttore Sottsass ha riassunto con queste parole l'importanza dell'attivit\u00e0 di Giovanni Sacchi: \nArchivio Sacchi.\nL'archivio delle carte e dei modelli di Giovanni Sacchi si trova presso lo \"Spazio MIL\", all'interno del Parco archeologico industriale ex-Breda di Sesto San Giovanni e viene curato dalla Fondazione ISEC.\nL\u2019istituto, nato per volont\u00e0 del Comune di Sesto San Giovanni e della Fondazione ISEC, raccoglie i materiali precedentemente conservati presso il laboratorio di Giovanni Sacchi, chiuso nel 1997; tali materiali furono donati nel 1999 alla citt\u00e0. L'archivio approfondisce il processo di ideazione e fabbricazione dei prodotti, e conserva pi\u00f9 di 400 modelli e prototipi di oggetti di design, progetti di architettura, 8000 disegni e oltre 10.000 immagini, filmati e documenti. La biblioteca interna mette a disposizione volumi, periodici e altri materiali, sia donati da Giovanni Sacchi che di nuova pubblicazione. Una parte della struttura ricostruisce inoltre il laboratorio di modellistica di Giovanni Sacchi, esponendo macchinari e attrezzature originali e attentamente restaurati."}
{"id": "2621389", "revid": "729019", "url": "https://it.wikipedia.org/wiki?curid=2621389", "title": "Isole Hawaii nordoccidentali", "text": "Le Isole Hawaii nordoccidentali o Isole Leeward sono un insieme di piccole isole e atolli della Catena Insulare Hawaiiana situate a nordovest (in alcuni casi anche molto lontano) delle Isole Kauai e Niihau. Sono amministrate dallo Stato americano delle Hawaii fatta eccezione per l'Atollo di Midway, che ha strutture residenziali temporanee ed \u00e8 amministrato dallo United States Fish and Wildlife Service. Nello Stato delle Hawaii, fanno parte della Contea di Honolulu. Lo United States Census Bureau definisce quest'area come Zona di Censimento 114.98 della Contea di Honolulu. La sua superficie terrestre totale \u00e8 di 8,0485\u00a0Km\u00b2.\nGeologia.\nLe isole hawaiane nordoccidentali si sono formate approssimativamente tra 7 e 30 milioni di anni fa, come vulcani a scudo sullo stesso punto caldo responsabile della formazione della Catena sottomarina Hawaii-Emperor a nord e delle isole hawaiane principali a sud. Le eruzioni vulcaniche hanno formato le isole seguendo una linea, a seguito dello spostamento della Placca pacifica a nord e poi a nordovest del punto caldo. Le isole cos\u00ec formatesi sono state poi gradualmente erose dal mare, che ha causato una riduzione tanto dell'altezza quanto della superficie emersa. Queste infatti si riducono man mano che ci si sposta dalle grandi isole meridionali, come le grandi isole delle Hawaii, verso gli atolli (o le montagne sottomarine) a nord di Darwin Point. Ognuna delle IHNO si trova a differenti stadi di questo processo di erosione. Nihoa, Necker e Garden Pinnacles sono isole rocciose, formate principalmente da basalto, e non sono state ancora erose a sufficienza da formare un atollo, e sono prive di barriera corallina. Laysan e Lisianski sono invece basse e sabbiose poich\u00e9 sono state esposte per un tempo maggiore all'erosione delle acque. Infine French Frigate Shoals, Pearl and Hermes, Midway, and Kure sono atolli. \nA nord di Darwin Point la barriera corallina cresce pi\u00f9 lentamente di quanto le terre emerse tendino a sprofondare sotto il livello del mare; di conseguenza, man mano che la Placca pacifica si sposta verso nordovest, esse diventano montagne sottomarine. L'Atollo di Kure si trova proprio in prossimit\u00e0 di Darwin Point, ed \u00e8 destinata a sprofondare sotto la superficie dell'oceano nel momento in cui la crescita della barriera corallina non sar\u00e0 sufficiente a contrastare il processo di subsidenza: lo stesso destino che attende tutte le isole Hawaii.\nEcologia e biodiversit\u00e0.\nLe Isole Hawaii distano circa 4000\u00a0km (2500 miglia) dalle coste nordamericane e circa 6100\u00a0km (3800 miglia) dalle coste asiatiche; \u00e8 proprio a causa di questo isolamento che \u00e8 possibile reperirvi uno straordinario numero di specie floristiche e faunistiche rare, dato che soltanto specie in grado di coprire grandi distanze a nuoto o in volo sarebbero in grado di raggiungere l'arcipelago. Nonostante i Polinesiani prima e gli Europei pi\u00f9 tardi abbiano ampiamente modificato l'ambiente attraverso l'introduzione di nuove specie, l'ecosistema delle Hawaii Nordoccidentali \u00e8 rimasto in larga parte intatto. Le vaste barriere coralline di Papah\u0101naumoku\u0101kea ospitano infatti pi\u00f9 di 7000 specie marine, tra i quali pi\u00f9 di 1700 specie di organismi sono autoctoni delle Isole Hawaii. Per questa ragione, quest'area \u00e8 stata soprannominata \"le Galapagos americane.\""}
{"id": "2621403", "revid": "767487", "url": "https://it.wikipedia.org/wiki?curid=2621403", "title": "Le impiegate stradali (Batton Story)", "text": "Le impiegate stradali (Batton Story) \u00e8 un film del 1976 diretto dal regista Mario Landi.\nTrama.\nMarisa, un'insegnante romana, si trova involontariamente coinvolta in una retata della Buoncostume. La conoscenza con le prostitute la fa schierare dalla loro parte per sostenerne i diritti."}
{"id": "2621404", "revid": "6923", "url": "https://it.wikipedia.org/wiki?curid=2621404", "title": "Parco nazionale Skaftafell", "text": "Il Parco nazionale Skaftafell \u00e8 situato tra il villaggio di Kirkjub\u00e6jarklaustur, tipicamente noto come Klaustur, e la localit\u00e0 portuale di H\u00f6fn, nella parte meridionale dell'Islanda. Dal 7 giugno 2008 \u00e8 entrato a far parte del grande Parco nazionale del Vatnaj\u00f6kull, il pi\u00f9 grande parco naturale d'Islanda e dell'Europa.\nDescrizione.\nFu istituito il 15 settembre 1967 ed in seguito ingrandito due volte. Prima della sua inclusione nel Parco nazionale del Vatnaj\u00f6kull, il parco di Skaftafell misurava circa e costituiva il secondo parco nazionale islandese per dimensione. Nel parco si trova la valle \"Mors\u00e1rdalur\", il monte \"Krist\u00ednartindar\" ed il ghiacciaio \"Skaftafellsj\u00f6kull\"; quest'ultimo costituisce una propaggine del grande ghiacciaio Vatnaj\u00f6kull.\nIl panorama \u00e8 molto simile a quello delle Alpi, ma l'intera area \u00e8 stata formata nel corso di migliaia di anni da differenti eventi, di natura vulcanica (eruzioni vulcaniche del \u00d6r\u00e6faj\u00f6kull, dall'acqua proveniente dai ghiacciai \"Skei\u00f0ar\u00e1j\u00f6kull\" e \"Skaftafellsj\u00f6kull\") e dai fiumi Skei\u00f0ar\u00e1, \"Mors\u00e1\" e \"Skaftafells\u00e1\". I fiumi glaciali spesso hanno cambiato il loro alveo attraverso l'altopiano, lasciando dietro di s\u00e9 i sedimenti che oggi formano le sabbie di Skei\u00f0ar\u00e1rsandur.\nLe eruzioni vulcaniche che avvengono al di sotto della cappa di ghiaccio possono dare origine alle temibili inondazioni glaciali chiamate j\u00f6kulhlaup, che contribuiscono ad ingrossare in modo notevole il fiume Skei\u00f0ar\u00e1. La spianata desolata e sabbiosa tra il ghiacciaio ed il mare causata dalle j\u00f6kulhlaup, \u00e8 chiamata Skei\u00f0ar\u00e1rsandur, tipico esempio di piana proglaciale chiamata in lingua islandese sandur. L'ultima j\u00f6kulhlaup \u00e8 avvenuta nel 1996.\nClima e ambiente.\nSkaftafell \u00e8 rinomato in Islanda per il suo clima gradevole e per i giorni soleggiati in estate, sicuramente non comuni per il sud dell'Islanda. Il parco ha al suo interno una foresta di betulle, B\u00e6jarsta\u00f0arsk\u00f3gur, e ci vivono molte specie di uccelli e volpi artiche.\nTra le attrazioni turistiche da segnalare la cascata Svartifoss (\"Cascata Nera\"), con un salto di circa 20 metri. Il suo nome deriva dalle colonne di basalto nero situate dietro la cascata stessa.\nDurante il medioevo, molte fattorie erano situate nella zona, ma furono abbandonate dopo due eruzioni vulcaniche che causarono slavine ghiacciate. Le due fattorie sopravvissute costituiscono ora un'attrazione turistica. Il parco possiede anche un centro informazioni e un campeggio. Molti sentieri permettono di attraversare l'area del parco.\nNei dintorni si trovano i piccoli insediamenti di Kirkjub\u00e6jarklaustur, Sv\u00ednafell, Hof e K\u00e1lfafell."}
{"id": "2621407", "revid": "6923", "url": "https://it.wikipedia.org/wiki?curid=2621407", "title": "Fabrizio Rampazzo", "text": "Carriera.\nHa iniziato da farfallista e ha debuttato all'et\u00e0 di 15 anni vincendo una medaglia d'oro nei 200\u00a0m ed una d'argento nei 100\u00a0m delfino agli europei giovanili di Firenze. Crescendo \u00e8 diventato anche stileliberista e staffettista, tanto forte da vincere complessivamente 50 titoli italiani, i primi assoluti nel 1979; sempre a Firenze vincendo il titolo estivo dei 100\u00a0m delfino ha ottenuto il primato italiano che avrebbe conservato quasi ininterrottamente per pi\u00f9 di dieci anni. Dopo l'esordio in nazionale maggiore alla coppa latina dell'aprile 1979 ha partecipato ai Giochi del Mediterraneo in settembre in cui ha vinto due ori in staffetta e l'argento nei 100\u00a0m farfalla superato da David L\u00f3pez-Zubero.\nNel 1980 ha fatto progressi anche nello stile libero andando sul podio ai campionati primaverili; ad aprile Lopez-Zubero lo ha battuto ancora nella coppa latina ed in estate \u00e8 stato convocato per i Giochi olimpici di Mosca dove ha nuotato in finale nei 200\u00a0m stile libero, mentre nei 100\u00a0m delfino \u00e8 stato eliminato in semifinale malgrado abbia migliorato il primato italiano con 56\"76. Con la staffetta 4\u00d7200\u00a0m stile \u00e8 arrivato quinto in finale assieme a Paolo Revelli, Raffaele Franceschi e Andrea Ceccarini togliendo quattro secondi e mezzo al primato italiano. Un mese dopo ai campionati italiani estivi ha vinto e migliorato il primato italiano dei 100\u00a0m farfalla fino a 56\"20 (in totale ha ottenuto cinque titoli nazionali nel 1980).\nL'anno dopo \u00e8 stato ancora positivo in campo nazionale con sei titoli vinti in totale; con la nazionale \u00e8 stato convocato ai campionati europei di Spalato dove \u00e8 arrivato a nuotare in tre finali: quarto in quella dei 200\u00a0m stile libero e della 4\u00d7200\u00a0m assieme a Revelli, Giorgio Quadri e Marcello Guarducci: quinto nella 4\u00d7100\u00a0m stile libero. Nel 1982 i titoli italiani vinti sono stati nove; nei 100\u00a0m delfino ha abbassato il primato italiano fino a 55\"18 vincendo il campionato estivo a Chiavari. Nelle gare internazionali ha ben figurato in coppa latina con due vittorie. Ai campionati mondiali di Guayaquil \u00e8 stato eliminato nei 100\u00a0m farfalla con 56\"28 ed ha nuotato in finale B nei 200\u00a0m delfino e stile libero. meglio sono andate le staffette in cui ha ottenuto un quinto posto nella 4\u00d7100\u00a0m stile con Ceccarini, Raffaele Franceschi e Guarducci e la cosiddetta \"medaglia di legno\" (il quarto posto) assieme a Revelli, Raffaele Franceschi e Guarducci nella 4\u00d7200\u00a0m.\nil 1983 \u00e8 stato l'anno dei campionati europei a Roma e Rampazzo vi ha potuto gareggiare in sei competizioni, arrivando sei volte in finale: miglior piazzamento individuale \u00e8 stato il quinto posto nei 200\u00a0m stile libero, mentre con la staffetta 4\u00d7200\u00a0m stile ha vinto la sua prima medaglia europea, bronzo dietro alle due squadre tedesche: nel quartetto hanno nuotato anche Paolo Revelli, Marcello Guarducci e Giovanni Franceschi.\nAi Giochi olimpici di Los Angeles nel 1984 \u00e8 stato squalificato due volte in batteria nelle staffette 4\u00d7100\u00a0m mista, nuotata con Paolo Falchini, Gianni Minervini e Guarducci, e nella 4\u00d7200\u00a0m stile libero, nuotata con Marco Colombo, Guarducci e Marco Dell'Uomo: con Guarducci, Colombo e Metello Savino ha invece disputato la finale della 4\u00d7100\u00a0m stile libero, arrivando ottavo. \u00c8 invece stato eliminato in batteria nelle gare individuali. In seguito si \u00e8 scoperto che un gruppo di atleti della nazionale, tra cui Rampazzo, si era sottoposto alla pratica dell'autoemotrasfusione da parte di Francesco Conconi. Il fatto \u00e8 venuto alla luce dopo i campionati estivi di quell'anno.\nDopo aver conquistato in tutto quattro titoli italiani nel biennio 1983-84, nel solo 1985 \u00e8 tornato a vincerne otto; ai campionati estivi di Pesaro ha ottenuto il suo ultimo primato italiano individuale, 54\"95 nei 100\u00a0m farfalla, che \u00e8 stata anche l'unica distanza in cui ha raggiunto la finale individuale ai campionati europei di Sofia; pi\u00f9 positiva la partecipazione con le staffette con cui, nella 4\u00d7100\u00a0m mista, ha vinto la medaglia di bronzo assieme a Mauro Marini, Minervini e Andrea Ceccarini migliorando due volte il primato nazionale fino a 3'46\"09. Nel 1986 ha vinto ancora sette volte ai campionati italiani ed ha partecipato ai suoi secondi campionati mondiali a Madrid. Il suo ultimo tentativo di entrare in una finale individuale olimpica o mondiale ha avuto come risultato il terzo posto nella finale B dei 100\u00a0m delfino: come staffettista ha fatto parte del quartetto che si \u00e8 accontentato di entrare in finale con 7'29\"92 nella 4\u00d7200\u00a0m per arrivare poi ultima in 7'33\"44.\nNel 1987 e nel 1988 si \u00e8 concentrato soprattutto sulle staffette, sia nelle gare italiane che in quelle con la nazionale, come agli europei di Strasburgo del 1987 in cui ha nuotato in finale solo nelle staffette; unica importante eccezione quella dei Giochi del Mediterraneo di Latakia un mese dopo gli europei quando ha vinto le sue ultime medaglie internazionali facendo un \"bottino\" di tre ori, un argento e un bronzo. Ai Giochi olimpici di Seul \u00e8 riuscito a nuotare nella 4\u00d7100\u00a0m stile libero assieme a Roberto Gleria, Giorgio Lamberti e Ceccarini arrivando ottavo in finale e contribuendo alla qualificazione in finale della 4\u00d7200\u00a0m migliorando il primato italiano che gi\u00e0 deteneva e concludendo la sua carriera in nazionale.\nPalmar\u00e8s.\nCampionati italiani.\n24 titoli individuali e 26 in staffette, cos\u00ec ripartiti:"}
{"id": "2621409", "revid": "767487", "url": "https://it.wikipedia.org/wiki?curid=2621409", "title": "Paulo Alves", "text": "Carriera.\nClub.\nDurante la sua carriera ha giocato con Gil Vicente, Tirsense, Maritimo, Braga, Sporting Lisbona, West Ham, Bastia e Uni\u00e3o Leiria.\nNazionale.\nHa varie volte rappresentato la Nazionale portoghese.\nAllenatore.\nDopo aver allenato Gil Vicente, Uni\u00e3o Leiria e Vizela, diventa allenatore del Portogallo Under-21."}
{"id": "2621412", "revid": "767487", "url": "https://it.wikipedia.org/wiki?curid=2621412", "title": "Kristiina Brask", "text": "Kristiina ha partecipato al programma finlandese \"Idols\", dove \u00e8 arrivata terza, nel 2007. Da qui ha avuto la possibilit\u00e0 di ricevere un contratto discografico, grazie al quale ha pubblicato il suo primo album in finlandese \"Silm\u00e4t Syd\u00e4meeni\" che ha venduto circa 20.000 copie ed \u00e8 stato certificato con un disco d'oro. Nel 2009 ha pubblicato il suo nuovo album che ha venduto circa 8.000 copie e ha ottenuto poco successo."}
{"id": "2621423", "revid": "339392", "url": "https://it.wikipedia.org/wiki?curid=2621423", "title": "Record del Chelsea Football Club", "text": ""}
{"id": "2621425", "revid": "198277", "url": "https://it.wikipedia.org/wiki?curid=2621425", "title": "Amedeo Baldizzone", "text": "\u00c8 scomparso in Spagna nel 2020 all'et\u00e0 di 60 anni a seguito di un male incurabile.\nCarriera.\nGiocatore.\nCresce calcisticamente nell' con cui esordisce in serie A il 1\u00ba aprile 1979, nella sconfitta casalinga contro l'.\nDopo 2 presenze nella massima serie, passa per un anno in prestito al in Serie C1. Tornato all'Atalanta nella stagione 1980-1981, gioca 36 partite in Serie B, ma la formazione orobica a fine stagione retrocede in Serie C1. Viene quindi acquistato dal Cagliari, che gli offre l'opportunit\u00e0 di giocare ancora nel massimo campionato italiano. Disputa 9 partite nel campionato di Serie A 1981-1982 prima di subire un gravissimo infortunio al ginocchio nel novembre 1981.\nDopo l'infortunio subisce tre interventi chirurgici, ma non riesce a tornare in campo, nonostante un trasferimento in Serie C2 al , e a 24 anni conclude la sua carriera.\nAllenatore.\nTerminata forzatamente l'attivit\u00e0 agonistica, diventa allenatore nelle scuole calcio e nelle serie inferiori del Bergamasco.\nNella stagione 1994-1995 guida lo Zingonia alla promozione in Seconda Categoria; due anni dopo si ripete alla guida dell'Orio che guida anche nella stagione successiva in Seconda Categoria. Alla fine di quest'ultima stagione (1997-1998) lascia l'Orio per farci ritorno due anni dopo (1999-2000) in Prima Categoria, dove per\u00f2 non riesce a salvare la squadra che retrocede in Seconda Categoria. Nel 2002 entra nello staff tecnico della Polisportiva Casazza, sempre in provincia di Bergamo.\nNel 2008 passa sulla panchina degli Esordienti Regionali dell', rimanendovi fino a dicembre, e nel gennaio successivo si trasferisce a Barcellona dove apre un'attivit\u00e0 di ristorazione."}
{"id": "2621429", "revid": "118383901", "url": "https://it.wikipedia.org/wiki?curid=2621429", "title": "Heaven's Open", "text": "Heaven's Open \u00e8 un album in studio di Mike Oldfield pubblicato nel 1991 da Virgin Records in formato LP, CD, MC. \u00c8 il quattordicesimo album registrato del musicista britannico.\nIl disco.\n\"Heaven's Open\" \u00e8 l'ultimo album pubblicato da Oldfield per la Virgin e l'unico con il nome Michael Oldfield invece di Mike Oldfield. \u00c8 inoltre l'unico album in cui Mike Oldfield canta tutte le canzoni. \nNel 1991, lo stesso anno in cui usc\u00ec il suo album \"Heaven's Open\", Oldfield era felice di lasciare la Virgin Records.\nIl titolo provvisorio dell'album \"Heaven's Open\" era \"Man in the Rain\". La title-track di fatto \u00e8 una prima versione del brano pubblicato successivamente sul disco \"Tubular Bells III\".\nLa copertina dell'album \u00e8 una rielaborazione di una foto inizialmente scattata per Tubular Bells, quando l'album era in lavorazione con il titolo provvisorio \"Breakfast in Bed\", infatti al posto del tuorlo che esce dall'uovo, vi era del sangue-\nStilisticamente questo album entra nei canoni musicali commerciali di Oldfield della prima-met\u00e0 degli anni ottanta e presenta una selezione di canzoni pop/rock pi\u00f9 una suite, l'ultima del musicista, di rock progressivo. Tuttavia qui, a differenza dei lavori precedenti come ad esempio \"Five Miles Out\" e \"Crises\", in cui il pezzo pi\u00f9 lungo (\"Music from the Balcony\") apre l'album, questo \u00e8 il brano di chiusura.\n\"Gimme Back\" e il brano \"Heaven's Open\" sono stati pubblicati come singoli nel 1991. Entrambi sono stati distribuiti sotto il nome di Michael Oldfield.\nFra le attrezzature musicali utilizzate nell'album sono inclusi prodotti Atari, C-Lab e Fairlight. Inoltre sono stati utilizzati i Roland D50 MKS80 e D550, gli Akai S900, S1000 e S1100, un EMU Proteus, un Korg M1, uno Yamaha DX5 e lo Steinberg \"Topaz\". Un Harrison series X mixing console, un tape machine digitale Sony 3348 e un microfono fatto dalla Br\u00fcel &amp; Kj\u00e6r."}
{"id": "2621442", "revid": "399", "url": "https://it.wikipedia.org/wiki?curid=2621442", "title": "Thomas Duff", "text": "L'opera di Duff, sviluppatasi nella prima met\u00e0 dell'Ottocento , include tre chiese dedicate a San Patrizio: : la Procattedrale di San Patrizio a Dundalk (riproduzione della King's College Chapel, Cambridge); la Cattedrale si San Patrizio e San Colman a Newry e la Cattedrale di San Patrizio ad Armagh. Duff progett\u00f2 inoltre la scuola di San Patrizio a Belfast, la prima National School della citt\u00e0 e probabilmente l'ultimo edificio riconducibile al Gothic Revival in Belfast.\nCattedrale di St. Patrick and St. Colman, Newry.\nLa cattedrale di Newry venne eretta tra il 1823 ed il 1829: fu la prima chiesa cattolica costruita in seguito all'Emancipazione Cattolica. Cos\u00ec la cattedrale veniva descritta da una guida contemporanea: \"Questo edificio pu\u00f2 essere annoverato tra i migliori edifici pubblici di Irlanda, ed \u00e8 un ulteriore duraturo monumento al genio di Mr. Duff, che ha decorato il nord del regno con l'evidenza della propria abilit\u00e0 ed al buonsenso usato dai suoi compatrioti nell'impiegare un artista locale.\"\nCattedrale di St. Patrick, Armagh.\nLa costruzione di St. Patrick in Armagh ebbe inizio nel 1840, ma venne presto interrotta a causa della gravissimacarestia del 1845-1849. Duff stesso mor\u00ec prima che riprendessero i lavori nel 1854 ed il progetto venne completato da J.J. McCarthy, che decise per l'utilizzo di un gotico decorato differente dal gotico del XVI secolo previsto da Duff. Questo port\u00f2 al fatto - spesso tra l'altro riscontrabile proprio nelle chiese gotiche della prima maniera - che la cattedrale venne in realt\u00e0 costruita secondo un certo stile fino alle navate laterali e poi secondo uno stile differente oltre questa quota.\nProcattedrale di St. Patrick's, Dundalk.\nCos\u00ec come avvenne per la cattedrale di Armagh, anche la Procattedrale di Dundalk era ancora in fase di costruzione quando DUff mor\u00ec: anche in questo caso l'opera venne completata dal McCarthy ."}
{"id": "2621445", "revid": "767487", "url": "https://it.wikipedia.org/wiki?curid=2621445", "title": "Silm\u00e4t syd\u00e4meeni", "text": "Silm\u00e4t syd\u00e4meeni \u00e8 il primo album di studio della cantante pop finlandese Kristiina Brask. Ha venduto 20.000 copie in Finlandia ed \u00e8 stato certificato disco d'oro. Da esso sono stati lanciati quattro singoli. Il disco ha fatto il suo debutto al numero 9 nella classifica degli album finlandesi, dove \u00e8 restato per 18 settimane."}
{"id": "2621446", "revid": "110157", "url": "https://it.wikipedia.org/wiki?curid=2621446", "title": "Campionati europei di short track 2009", "text": "La XIII edizione dei Campionati europei di short track (\"European Short Track Speed Skating Championships\"), ufficialmente organizzati con tale denominazione dalla \"International Skating Union\" (\"Federazione internazionale di pattinaggio su ghiaccio\"), si \u00e8 tenuta dal 16 al 18 gennaio del 2009 a Torino in Italia.\nPartecipanti per nazione.\nLa lista dei partecipanti era composta da 123 atleti provenienti da 23 distinte nazioni, di cui 52 donne e 71 uomini."}
{"id": "2621452", "revid": "116944", "url": "https://it.wikipedia.org/wiki?curid=2621452", "title": "Skaftafell", "text": ""}
{"id": "2621455", "revid": "116944", "url": "https://it.wikipedia.org/wiki?curid=2621455", "title": "Parco Nazionale Skaftafell", "text": ""}
{"id": "2621459", "revid": "116944", "url": "https://it.wikipedia.org/wiki?curid=2621459", "title": "Parco nazionale di Skaftafell", "text": ""}
{"id": "2621464", "revid": "116944", "url": "https://it.wikipedia.org/wiki?curid=2621464", "title": "Skaftafell National Park", "text": ""}
{"id": "2621465", "revid": "88740", "url": "https://it.wikipedia.org/wiki?curid=2621465", "title": "Buona come il pane", "text": "Buona come il pane \u00e8 un film italiano del 1982 diretto da Riccardo Sesani.\nTrama.\nLisette esercita il mestiere pi\u00f9 antico del mondo, in particolare andando incontro alle brame di un privilegiato gruppetto di maniaci sessuali, ognuno accontentato nella messinscena delle proprie fantasie sessuali, come il controllore di biglietti del treno che cerca il ticket tra le cosce di Lisette/suora o il militare che deve scovare Lisette/soldatessa in set appositi approntati nell'appartamento che lei condivide con un'amica. Filippo Maria \u00e8 un giovane astronomo timido, goffo e inesperto. La sua maldestrezza lo porta spesso a combinare disastri, alcuni dei quali lo portano a finire al commissariato, dove l'esser cugino di un onorevole gli permette di essere trattato con una certa benevolenza. Filippo e Lisette si incontrano ed escono insieme, finch\u00e9 convolano a giuste nozze.\nProduzione.\nRiprese.\nAlcuni esterni del film vennero girati presso l'Osservatorio astronomico di Frascati e nei dintorni della fermata Giulio Agricola della Linea A della metropolitana di Roma. Le scene degli interni dell'osservatorio furono girate all'Osservatorio astrofisico di Arcetri presso Firenze."}
{"id": "2621467", "revid": "729019", "url": "https://it.wikipedia.org/wiki?curid=2621467", "title": "Coppa del Mondo di combinata nordica 1989", "text": "La Coppa del Mondo di combinata nordica 1989, sesta edizione della manifestazione organizzata dalla Federazione Internazionale Sci, ebbe inizio il 17 dicembre 1988 a Saalfelden, in Austria, e si concluse il 25 marzo 1989 a Thunder Bay, in Canada.\nFurono disputate 9 gare in altrettante localit\u00e0, tutte individuali Gundersen: 8 su trampolino normale, 1 su trampolino lungo. Nel corso della stagione si tennero a Lahti i Campionati mondiali di sci nordico 1989, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl norvegese Trond-Arne Bredesen si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Klaus Sulzenbacher era il detentore uscente del trofeo.\nRisultati.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2621472", "revid": "599013", "url": "https://it.wikipedia.org/wiki?curid=2621472", "title": "Giuliano Giorgi", "text": "Biografia.\n\u00c8 deceduto nell'estate 2013 all'ospedale di Livorno, all'et\u00e0 di 52 anni, dopo una lotta di qualche anno contro un tumore cerebrale.\nCarriera.\nCresce calcisticamente nella Carrarese con cui esordisce in Serie C2 a 18 anni nella stagione 1978-1979.\nViene poi acquistato dalla , ma trova poco spazio (nessuna presenza in campionato nella stagione 1979-1980), ed \u00e8 ceduto all' in Serie B per la stagione 1980-1981. Con i bergamaschi tuttavia disputa solo cinque incontri del campionato che vede la prima retrocessione della storia per i nerazzurri in Serie C1, categoria in cui resta trasferendosi all'Empoli.\nDopo un biennio con i toscani (con cui ottiene una promozione in Serie B), viene ceduto al Brescia, con cui passa dalla C1 alla Serie A nel giro di due anni.\nNel massimo campionato disputa una stagione da titolare (24 presenze complessive), chiusa con la retrocessione dei lombardi, durante la quale mette a segno una rete nel successo interno sull'Empoli del 14 dicembre 1986, ma \u00e8 anche responsabile di tre autoreti di cui due nella sfida esterna contro la Fiorentina dell'8 febbraio 1987.\nNell'estate 1987 si trasferisce al in serie B, concludendo la carriera due anni dopo alla in Serie C1.\nIn carriera ha totalizzato complessivamente 24 presenze ed una rete in Serie A e 71 presenze in Serie B."}
{"id": "2621477", "revid": "7", "url": "https://it.wikipedia.org/wiki?curid=2621477", "title": "Murder She Wrote", "text": ""}
{"id": "2621478", "revid": "287204", "url": "https://it.wikipedia.org/wiki?curid=2621478", "title": "Riccardo Sesani", "text": ""}
{"id": "2621480", "revid": "287204", "url": "https://it.wikipedia.org/wiki?curid=2621480", "title": "Jeanne Deroin", "text": "Biografia.\nJeanne, proveniente da una famiglia di operai, studiando da autodidatta, riusc\u00ec a ottenere il diploma di maestra elementare. Convinta, a dispetto delle opinioni correnti, della necessit\u00e0 dell'eguaglianza tra uomo e donna, si avvicin\u00f2 al movimento fondato da Saint-Simon e alle concezioni filosofiche e politiche di Fourier, sostenitore delle rivendicazioni femministe, e collabor\u00f2, firmandosi \u00abJeanne-Victoire\u00bb, al giornale \u00abTribune des femmes\u00bb. Nel 1831 pubblic\u00f2 un opuscolo contro la subordinazione della donna.\nNel 1832 spos\u00f2 civilmente l'ingegnere sansimoniano Antoine Ulysse Desroches, dal quale ebbe tre figli. Ostile alla Chiesa cattolica e a ogni altra organizzazione ecclesiastica, Jeanne era tuttavia cristiana e vedeva in Ges\u00f9 una figura storica di rivoluzionario non violento, che predic\u00f2 l'eguaglianza tra tutti gli esseri umani e la fine delle discriminazioni sociali, in quanto contrarie alla legge divina.\nLasci\u00f2 i figli alle cure del marito per poter partecipare attivamente alla Rivoluzione scoppiata a Parigi nel febbraio del 1848. Fond\u00f2 con altri la \u00abSociet\u00e0 per l'emancipazione delle donne\u00bb e collabor\u00f2 a \u00abLa Voix des femmes\u00bb di Eug\u00e9nie Niboyet, richiedendo che il diritto di voto fosse esteso anche alle donne.\nAlla chiusura de \u00abLa Voix des femmes\u00bb, Jeanne Deroin fond\u00f2 con D\u00e9sir\u00e9e Gay, il 18 giugno 1848, \u00abLa Politique des femmes\u00bb, nella quale ella pose l'accento sulle rivendicazioni economiche a favore delle donne, chiedendo eguale salario e pari opportunit\u00e0 di lavoro. Per tutta risposta, il 5 agosto il governo conservatore, uscito dalla violenta repressione della sollevazione operaia del giugno 1848, ordin\u00f2 la chiusura del giornale, cos\u00ec che il 28 gennaio 1849 la Deroin fond\u00f2 il nuovo giornale \u00abL'Opinion des femmes\u00bb.\nPoich\u00e9 la legge non permetteva il voto alle donne, ma non escludeva esplicitamente che esse potessero almeno candidarsi, la Deroin present\u00f2 la propria candidatura come socialista alle elezioni per l'Assemblea costituente, previste per il 13 maggio 1849. Fece affiggere sui muri di Parigi un appello nel quale, tra l'altro, scriveva che \u00abun'Assemblea costituente composta di soli uomini sarebbe altrettanto inadatta a emanare leggi che governino una societ\u00e0 composta da uomini e donne, come lo sarebbe un'assemblea composta da privilegiati a discutere gli interessi degli operai, o un'assemblea di capitalisti a conservare alto l'onore del paese\u00bb.\nLa sua candidatura sollev\u00f2, tra le altre, la pubblica protesta del socialista Proudhon che, sulle colonne del giornale \u00abLe Peuple\u00bb, il 12 aprile scrisse di non poter \u00abpermettere che si presentino tali pretese e simili principi, senza protestare energicamente, in nome della moralit\u00e0 pubblica e della giustizia stessa. \u00c8 essenziale che i socialisti non li appoggino. L'uguaglianza politica dei due sessi, cio\u00e8 l'assimilazione delle donne con gli uomini nelle pubbliche funzioni, \u00e8 uno di quei sofismi che sono contrari non solo alla logica, ma anche alla coscienza umana e alla natura delle cose\u00bb.\nLe fu spesso impedito di tenere comizi, quando non venne pubblicamente derisa per la sua \u00abpretesa\u00bb di farsi eleggere deputata: non venne eletta - raccolse solo 15 voti - anche perch\u00e9 le manc\u00f2 il sostegno di quegli stessi socialisti che avrebbero potuto, ma non vollero votarla, ritenendo che la sua eventuale elezione sarebbe stata comunque annullata.\nAttraverso il suo nuovo giornale, lanci\u00f2 la proposta di una nuova organizzazione operaia che riunisse le diverse associazioni operaie, l'\"Association Solidaire et Fraternelle de Toutes les Associations R\u00e9unies\", una proposta analoga a quella gi\u00e0 avanzata nel 1840 da Flora Tristan con l'\"Union ouvri\u00e8re\", e considerata sovversiva dal nuovo governo che esprimeva gli interessi della borghesia, cos\u00ec che la Deroin fu condannata a pagare una multa di 5.000 franchi.\nCostretta a chiudere \u00abL'Opinion des femmes\u00bb per l'intervenuta mancanza di fondi, continu\u00f2 a battersi per unificare le organizzazioni operaie: il governo reag\u00ec il 29 maggio 1850, arrestando lei, Pauline Roland e gli altri attivisti sotto l'accusa di cospirazione contro la sicurezza dello Stato. Dal carcere, Jeanne Deroin e Pauline Roland lanciarono appelli alla \"Women's Rights Convention\", costituita a Worcester, nel Massachusetts, e alla \"Anne Knight's Female Political Association\" di Sheffield, in Inghilterra.\nRilasciata nel giugno 1851, la Deroin fu nuovamente arrestata dopo il colpo di Stato di Luigi Napoleone ed esiliata: Jeanne Deroin scelse di andare in Inghilterra, portando con s\u00e9 i propri figli. A Londra la Deroin continu\u00f2 a battersi per le proprie rivendicazioni politiche e femministe, pubblicando tre \"Almanach des femmes\" dal 1852 al 1854, mentre nel 1856 scrisse il libro \"Lettre aux ouvriers\"."}
{"id": "2621483", "revid": "827882", "url": "https://it.wikipedia.org/wiki?curid=2621483", "title": "The Ballad of Ronnie Drew", "text": " \nThe Ballad of Ronnie Drew \u00e8 un singolo pubblicato dagli U2 insieme ai Dubliners, ai K\u00edla e a numerosi altri musicisti irlandesi riuniti sotto il nome di \"A Band of Bowsies\" e dedicato al cantante folk Ronnie Drew all'epoca gi\u00e0 malato di cancro.\nLa canzone fu registrata tra il 14 e il 15 gennaio del 2008 presso i Windmill Lane Studios di Dublino. I proventi delle vendite furono interamente destinati Irish Cancer Society.\nIl testo \u00e8 stato scritto da Robert Hunter dei Grateful Dead, Bono, The Edge, e Simon Carmody. \"L'idea\" - disse Bono - \"era quella di comporre una canzone che Ronnie avrebbe potuto cantare, ma alla fine abbiamo preferito scriverne una che parli di lui\". Il CD \"The Ballad of Ronnie Drew\" fu distribuito solamente in Irlanda a partire dal 19 febbraio 2008.\nAl progetto benefico partecip\u00f2 anche il cantante Glen Hansard, ma la sua voce fu registrata via telefono perch\u00e9 in quei giorni si trovava negli Stati Uniti in occasione dei Premi Oscar 2008."}
{"id": "2621501", "revid": "1516087", "url": "https://it.wikipedia.org/wiki?curid=2621501", "title": "Storia del Regno d'Italia (1861-1946)", "text": "La storia del Regno d'Italia ha inizio nel 1861 con la sua proclamazione per terminare nel 1946 con la nascita della Repubblica Italiana.\nIl Regno d'Italia liberale.\nL'unit\u00e0 d'Italia ed il contesto.\nDopo l'esito della seconda guerra di indipendenza e dopo i plebisciti risorgimentali nei diversi territori conquistati o annessi, con la prima convocazione del Parlamento italiano il 18 febbraio 1861 e la successiva proclamazione del Regno d'Italia il 17 marzo 1861, Vittorio Emanuele II di Savoia divenne il primo re d'Italia.\nLa popolazione, rispetto all'originario Regno di Sardegna, quintuplic\u00f2. Istituzionalmente e giuridicamente, il Regno d'Italia venne configurandosi come un ingrandimento del Regno di Sardegna, esso fu infatti una monarchia costituzionale. Il neonato Stato quindi si ritrov\u00f2, fin dai primi tempi, a tentare di risolvere problemi di standardizzazione delle leggi, di mancanza di risorse a causa delle casse statali vuote per le spese belliche, di creazione di una moneta unica per tutta la penisola e, pi\u00f9 in generale, problemi di gestione per tutte le terre acquisite. Difficolt\u00e0 cui si aggiungevano altre carenze strutturali, come ad esempio l'analfabetismo e la povert\u00e0 diffusa, nonch\u00e9 la mancanza di infrastrutture.\nLe questioni che tennero banco nei primi anni dopo l'unificazione d'Italia furono la disastrosa situazione economica del Mezzogiorno e il brigantaggio postunitario italiano nelle regioni meridionali (soprattutto tra il 1861 e il 1869): il problema divenne noto come la \"questione meridionale\". Ulteriore elemento di fragilit\u00e0 per il neonato regno italiano fu l'ostilit\u00e0 della Chiesa cattolica e del clero nei suoi confronti, soprattutto dopo la nascita della \"questione romana\".\nLa Destra storica.\nLa Destra storica, composta principalmente dall'alta borghesia e dai proprietari terrieri, form\u00f2 il nuovo governo, che ebbe come primi obiettivi il completamento dell'unificazione nazionale, la costruzione del nuovo Stato - per il quale si scelse un modello centralista con l'estensione della normativa del Regno di Sardegna al nuovo stato - fenomeno noto come \"piemontesizzazione\" - e il risanamento finanziario attuato mediante il pareggio di bilancio e l'introduzione di nuove tasse che produssero scontento popolare e accentuarono il brigantaggio, represso con la forza.\nIn politica estera, la Destra storica mantenne la tradizionale alleanza con la Francia, e nel rispetto dell'alleanza italo-prussiana, partecip\u00f2 alla guerra austro-prussiana, dichiarando guerra all'Austria. Come conseguenze di ci\u00f2 l'Italia, in base al trattato di Vienna, estese la propria sovranit\u00e0 anche al Veneto, seguita nel 1870 dalla presa di Roma.\nNel 1876 il governo, presieduto da Marco Minghetti, venne esautorato per la prima volta non per autorit\u00e0 regia, bens\u00ec dal Parlamento. Ebbe cos\u00ec inizio l'epoca della Sinistra storica, guidata da Agostino Depretis. Nel 1878 Vittorio Emanuele II mor\u00ec, e sul trono gli succedette Umberto I.\nLa Sinistra storica.\nLa Sinistra abbandon\u00f2 l'obiettivo del pareggio di bilancio e avvi\u00f2 delle politiche di democratizzazione e ammodernamento del paese, investendo nell'istruzione pubblica e allargando il suffragio, e avviando una politica protezionistica di investimenti in infrastrutture e sviluppo dell'industria nazionale con l'intervento diretto dello Stato nell'economia.\nPer ci\u00f2 che concerne la politica estera Depretis abbandon\u00f2 l'alleanza con la Francia, a causa della conquista da parte dello Stato d'oltralpe della Tunisia. L'Italia entr\u00f2 quindi nella Triplice alleanza, alleandosi con la Germania e l'Impero austro-ungarico. Favor\u00ec lo sviluppo del colonialismo italiano, innanzitutto con l'occupazione di Massaua in Eritrea.\nL'epidemia di colera del 1884-1885 aveva mietuto in Italia quasi 18.000 vittime. Francesco Crispi, appena consegu\u00ec la guida del governo, istitu\u00ec al ministero dell'Interno la Direzione di sanit\u00e0 pubblica, coinvolgendo per la prima volta i medici nel processo decisionale. Una specifica legge del 1888, inoltre, trasform\u00f2 il Consiglio superiore di sanit\u00e0 in un organo di medici specialisti anzich\u00e9 di amministratori, e cre\u00f2 la figura del medico provinciale. La norma stabil\u00ec il principio che lo Stato dovesse essere responsabile della salute dei suoi cittadini.\nI governi Giolitti.\nDal 1901 al 1914 la storia e la politica italiana furono fortemente influenzate dai governi guidati da Giovanni Giolitti. Come neo-presidente del Consiglio si trov\u00f2 a dover affrontare, prima di tutto, l'ondata di diffuso malcontento che la politica crispina aveva provocato con l'aumento dei prezzi. Ed \u00e8 con questo primo confronto con le parti sociali che si evidenzi\u00f2 la ventata di novit\u00e0 che Giolitti port\u00f2 nel panorama politico a cavallo tra il XIX e il XX secolo. Non pi\u00f9 repressione autoritaria, bens\u00ec accettazione delle proteste e quindi degli scioperi, purch\u00e9 non violenti n\u00e9 politici, con lo scopo (riuscito) di portare i socialisti nell'arco parlamentare.\nGli interventi pi\u00f9 importanti di Giolitti furono la legislazione sociale e sul lavoro, il suffragio universale maschile, la nazionalizzazione delle ferrovie e delle assicurazioni, la riduzione del debito statale, lo sviluppo delle infrastrutture e dell'industria. Sviluppando cos\u00ec l'economia nazionale, anche se escluse il meridione d'Italia: vittima di miseria, il quale necessitava di una riforma agraria socialista che ridistribuisse i terreni, ma Giolitti non la var\u00f2 perch\u00e9 contava sul voto dei latifondisti.\nIn politica estera, ci fu il riavvicinamento dell'Italia alla Triplice intesa di Francia, Regno Unito e Russia. Fu continuata la politica coloniale nel Corno d'Africa, e dopo la guerra italo-turca, furono occupate Libia e Dodecaneso. Giolitti fall\u00ec nel suo tentativo di arginare il nazionalismo come aveva costituzionalizzato i socialisti, e non riusc\u00ec quindi a impedire l'entrata dell'Italia nella prima guerra mondiale e quindi l'ascesa del fascismo.\nIl colonialismo italiano.\nGli insediamenti nel Corno d'Africa.\nL'inizio del regno vide l'Italia impegnata anche in una serie di guerre di espansione coloniale. L'occupazione cominci\u00f2 nel novembre 1869 con il padre lazzarista Giuseppe Sapeto che avvi\u00f2 le trattative per l'acquisto della Baia di Assab. Il governo egiziano contest\u00f2 tale acquisizione e rivendic\u00f2 il possesso della baia: da ci\u00f2 segu\u00ec una lunga controversia che si concluse solo nel 1882 dopo tre tentativi. L'iniziativa fu appoggiata dai governi di sinistra di Agostino Depretis e da una compagnia privata guidata da Raffaele Rubattino. Il 10 marzo 1882 il governo italiano acquist\u00f2 il possedimento di Assab, che il 5 luglio dello stesso anno divent\u00f2 ufficialmente italiano.\nOltre all'acquisizione di Assab da parte della societ\u00e0 Rubattino, lo Stato italiano cerc\u00f2 di occupare il porto di Zeila, a quel tempo controllato dagli egiziani, ma con esito negativo. Quando gli egiziani si ritirarono dal Corno d'Africa nel 1884, i diplomatici italiani fecero un accordo con la Gran Bretagna per l'occupazione del porto di Massaua che assieme ad Assab form\u00f2 i cosiddetti \"possedimenti italiani nel mar Rosso\". Dal 1890 assunsero la denominazione ufficiale di Colonia eritrea.\nL'interesse per la fondazione di colonie italiane continu\u00f2 anche durante i governi di Francesco Crispi. La citt\u00e0 di Massaua divent\u00f2 il punto di partenza per un progetto che sarebbe dovuto sfociare nel controllo del Corno d'Africa. Agli inizi degli anni ottanta questa zona era abitata da popolazioni etiopiche, dancale, somale e oromo, autonome oppure soggette a dominatori. All'epoca i signori della zona erano gli egiziani (lungo le coste del mar Rosso), alcuni sultanati (i pi\u00f9 importanti furono gli Harar, gli Obbia, e i Zanzibar), emiri o capi tribali. Diverso il caso dell'Etiopia, allora retta dal Negus Neghesti (Re dei Re, cio\u00e8 Imperatore) Giovanni IV, ma con la presenza di uno Stato relativamente autonomo nei territori del sud, retto da Menelik II.\nAttraverso i commercianti e gli studiosi italiani che frequentavano la zona, gi\u00e0 dagli anni sessanta, l'Italia cerc\u00f2 di dividere i due Negus al fine di penetrare, prima politicamente e poi militarmente, all'interno dell'Etiopia. Tra i progetti ci fu l'occupazione della citt\u00e0 santa di Harar, l'acquisto di Zeila dai britannici e l'affitto del porto di Chisimaio, posto alla foce del Giuba, in Somalia. Tutti e tre i progetti non si conclusero positivamente.\nNel 1889 l'Italia ottenne, tramite un accordo da parte del Console italiano di Aden con i Sultani che governavano la zona, i protettorati su Obbia e su Migiurtinia. Nel 1892 il Sultano di Zanzibar concesse in affitto i porti del Benadir (fra cui Mogadiscio e Brava) alla societ\u00e0 commerciale \"Filonardi\". Il Benadir, sebbene gestito da una societ\u00e0 privata, fu sfruttato dal Regno d'Italia come base di partenza per delle spedizioni esplorative verso le foci del Giuba e dell'Omo, e per ottenere il protettorato sulla citt\u00e0 di Lugh.\nA seguito della sconfitta e della morte dell'Imperatore Giovanni IV in una guerra contro i dervisci sudanesi (1889), l'esercito italiano occup\u00f2 una parte dell'altopiano etiopico, compresa la citt\u00e0 di Asmara, sulla base di precedenti accordi fatti con Menelik II il quale, con la morte del rivale, era riuscito a farsi riconoscere Negus Neghesti, cio\u00e8 \u201cRe dei Re\u201d (\u201cImperatore\u201d). Con il trattato che segu\u00ec, Menelik II accett\u00f2 la presenza degli italiani sull'altopiano etiope e riconobbe nell'Italia l'interlocutore privilegiato con gli altri paesi europei. Quest'ultimo riconoscimento fu interpretato dagli italiani come l'accettazione di un protettorato e negli anni seguenti sar\u00e0 fonte di discordie fra i due paesi.\nLa politica di progressiva conquista dell'Etiopia si concretizz\u00f2 con la guerra di Abissinia (1895-1896) e termin\u00f2 con la sconfitta di Adua (1\u00ba marzo 1896). Fu uno dei pochi successi della resistenza africana al colonialismo europeo del XIX secolo. Anche dopo questa cocente sconfitta la politica coloniale nel Corno d'Africa continu\u00f2 con il protettorato sulla Somalia, dichiarata colonia nel 1905.\nLa concessione di Tiensin.\nA seguito della partecipazione italiana nella repressione della ribellione dei Boxer con l'invio di un corpo di spedizione italiano in Cina, il 7 settembre 1901 venne istituita la concessione italiana di Tientsin: la superficie concessa misurava 458.000 m\u00b2 ed era una delle pi\u00f9 piccole concessioni territoriali cinesi alle potenze straniere ottenute al termine della rivolta: la zona consisteva nell'immediata periferia orientale di Tientsin (dalla quale prende il nome) e da un terreno lungo la riva sinistra del fiume Hai-He (conosciuto precedentemente con il nome di Pei Ho), ricco di saline, comprensivo di un villaggio e di un'ampia area paludosa adibita a cimitero.\nLe attivit\u00e0 diplomatiche.\nIn seguito al patto di Londra l'Italia ottenne l'Oltregiuba, oltre a una ridefinizione dei confini tra la Libia e il Ciad, gi\u00e0 possedimento francese, ma uno dei tentativi di creare un impero coloniale oltre il Corno d'Africa era quello di un'espansione che andasse dal mar Mediterraneo al golfo di Guinea. Il progetto non venne mai esplicitato pubblicamente, ma fu chiaro dopo la fine della prima guerra mondiale durante le trattative per il trattato di Versailles (1919), che caus\u00f2 frizioni diplomatiche con la Francia. Infatti, una delle richieste italiane durante le negoziazioni precedenti la stipula del trattato nel 1919 fu quella di annettere la Somalia francese e il Somaliland in cambio della rinuncia alla partecipazione nella ripartizione delle colonie tedesche tra le forze dell'Intesa.\nPer realizzare questa intenzione, avendo gi\u00e0 formale possesso della Libia, il corpo diplomatico italiano chiese di avere la colonia tedesca del Camerun e cerc\u00f2 di ottenere, come compenso per la partecipazione alla guerra mondiale, il passaggio del Ciad dalla Francia all'Italia. Il progetto fall\u00ec con la costituzione del Camerun francese e il tentativo non ebbe seguito e ci\u00f2 fu l'ultima iniziativa diplomatica dell'Italia prima del fascismo, che continu\u00f2 la penetrazione nel Corno d'Africa.\nL'Italia nella prima guerra mondiale.\nL'iniziale neutralit\u00e0.\nNella prima guerra mondiale l'Italia rimase inizialmente neutrale. L'azione austro-ungarica contro la Serbia era contraria agli interessi italiani. Roma non desiderava l'egemonia asburgica nella regione balcanica, ma ammetteva pure l'ipotesi di fornire all'alleata sostegno contro la Serbia, in cambio di compensi territoriali, ai sensi dell'articolo VII del Trattato della Triplice Alleanza. Per Roma, tali compensi territoriali dovevano consistere nelle province italiane dell'impero asburgico. Il governo asburgico concesse la legittimit\u00e0 dell'interpretazione italiana dell'articolo VII, ma respinse seccamente l'idea che i compensi potessero consistere in territori del suo impero (come il Trentino). Ci\u00f2 persuase il governo italiano che gli eventuali compensi concessi non sarebbero stati tali da giustificare lo sforzo bellico, n\u00e9 a convincere l'opinione pubblica italiana dell'opportunit\u00e0 di scendere in guerra con Vienna e Berlino. La neutralit\u00e0 fu dunque il risultato di una situazione in cui l'Italia aveva molto da rischiare, e poco da guadagnare, dalla partecipazione alla guerra al fianco di Vienna e Berlino.\nPoi l'Italia scelse di scendere al fianco degli alleati il 23 maggio 1915 dopo la firma del segreto Patto di Londra. L'accordo prevedeva che l'Italia entrasse in guerra al fianco dell'Intesa entro un mese, e in cambio avrebbe ottenuto, in caso di vittoria, il Trentino, il Tirolo fino al Brennero (Alto Adige), la Venezia Giulia, l'intera penisola istriana, con l'esclusione di Fiume e la Dalmazia settentrionale.\nPer quanto riguarda i possedimenti coloniali l'Italia avrebbe conquistato l'arcipelago del Dodecaneso (occupato, ma non annesso a colonia dopo la guerra italo-turca), la base di Valona in Albania, il bacino carbonifero di Adalia in Turchia, nonch\u00e9 un'espansione delle colonie africane, a scapito della Germania (l'Italia in Africa possedeva gi\u00e0 Libia, Somalia ed Eritrea).\n1915.\nLo Stato italiano decise di entrare in guerra il 24 maggio 1915.\nIl comando dell'esercito venne affidato al generale Luigi Cadorna, che aveva come obiettivo il raggiungimento di Vienna passando per Lubiana. All'alba del 24 maggio il Regio Esercito spar\u00f2 il primo colpo di cannone contro le postazioni austro-ungariche asserragliate a Cervignano del Friuli che, poche ore pi\u00f9 tardi, divenne la prima citt\u00e0 conquistata. All'alba dello stesso giorno la flotta austro-ungarica bombard\u00f2 la stazione ferroviaria di Manfredonia; alle 23:56, bombard\u00f2 Ancona. Lo stesso 24 maggio cadde il primo soldato italiano, Riccardo Di Giusto.\nIl fronte aperto dall'Italia ebbe come teatro le Alpi, dallo Stelvio al mare Adriatico. Lo sforzo principale per sfondare il fronte fu concentrato nella regione delle valli dell'Isonzo, in direzione di Lubiana.Dopo un'iniziale avanzata italiana, gli austro-ungarici ricevettero l'ordine di trincerarsi e resistere. Si arriv\u00f2 cos\u00ec a una guerra di posizione simile a quella che si stava svolgendo sul fronte occidentale: l'unica differenza consisteva nel fatto che, mentre sul fronte occidentale le trincee erano scavate nel fango, sul fronte italiano erano scavate nelle rocce e nei ghiacciai delle Alpi fino e oltre i 3.000 metri di altitudine. Nelle ultime battaglie dell'Isonzo, combattute alla fine del 1915, le perdite italiane ammontarono a oltre 60.000 morti e pi\u00f9 di 150.000 feriti, equivalenti a circa un quarto delle forze mobilitate.\n1916.\nL'inizio del 1916 fu caratterizzato dalla quinta battaglia dell'Isonzo che non port\u00f2 ad alcun risultato. Negli scontri che seguirono gli austro-ungarici sfondarono in Trentino, occupando l'altopiano di Asiago. Questa offensiva fu fermata a fatica dall'Esercito italiano che reag\u00ec con una controffensiva respingendo il nemico fino all'altopiano del Carso. Lo scontro fu chiamato battaglia degli Altipiani.\nIl 4 agosto 1916 fu conquistata Gorizia che, pur non essendo di importanza strategica, fu presa a caro prezzo (20.000 morti e 50.000 feriti). Anche le ultime tre battaglie combattute nell'anno non portarono a nessun guadagno strategico a fronte per\u00f2 di 37.000 morti e 88.000 feriti.\nOltre alla conquista di Gorizia, l'unico guadagno territoriale fu l'avanzamento del fronte di qualche chilometro in Trentino.\n1917.\n Il 18 agosto 1917 ebbe inizio la pi\u00f9 imponente offensiva italiana nel conflitto, con 600 battaglioni e 5.200 pezzi d'artiglieria (a fronte, rispettivamente dei 250 e 2.200 austriaci). Nonostante lo sforzo la battaglia non port\u00f2 a nessun acquisto territoriale n\u00e9 tanto meno alla conquista di postazioni strategiche. Ingente fu il prezzo pagato con il sangue (30.000 morti, 110.000 feriti e 20.000 tra dispersi o prigionieri).\nNell'ottobre 1917 la Russia abbandon\u00f2 il conflitto a causa della rivoluzione comunista. Le truppe degli Imperi centrali furono spostate dal fronte orientale a quello occidentale.\nVisti gli esiti dell'ultima offensiva italiana e i rinforzi provenienti dal fronte orientale, austro-ungarici e tedeschi decisero di tentare l'avanzata.\nIl 24 ottobre gli austro-ungarici e i tedeschi ruppero il fronte convergendo su Caporetto e accerchiarono la 2\u00aa Armata comandata dal generale Luigi Capello. I generali Luigi Capello e Luigi Cadorna da tempo avevano il sospetto di un probabile attacco, ma sottovalutarono le notizie e l'effettiva capacit\u00e0 offensiva delle forze nemiche. Gli austriaci avanzarono per 150\u00a0km in direzione sud-ovest raggiungendo Udine in soli quattro giorni. L'unica armata che resistette al disastro fu la 3\u00aa, guidata da Emanuele Filiberto di Savoia, cugino di re Vittorio Emanuele III.\nLa rottura del fronte di Caporetto provoc\u00f2 il crollo delle postazioni italiane lungo l'Isonzo, con la ritirata delle armate schierate dall'Adriatico fino alla Valsugana, in Trentino. I 350.000 soldati dislocati lungo il fronte si diedero a una ritirata disordinata assieme a 400.000 civili che scappavano dalle zone invase. Ingenti furono le perdite di materiale bellico. Inizialmente si tent\u00f2 di fermare il ripiegamento portando il nuovo fronte lungo il fiume Tagliamento, con scarso successo, poi al fiume Piave, dove, l'11 novembre 1917, la ritirata ebbe fine anche grazie al diniego di re Vittorio Emanuele III alla proposta di indietreggiare fino al Mincio.\nA seguito della disfatta, il generale Cadorna, nel comunicato emesso il 29 ottobre 1917, indic\u00f2, in modo errato e strumentale \u00abla mancata resistenza di reparti della II armata\u00bb come la motivazione dello sfondamento del fronte da parte dell'esercito austro-ungarico.\nIn seguito Cadorna, invitato a far parte della Conferenza interalleata a Versailles, venne sostituito dal generale Armando Diaz, l'8 novembre 1917, dopo che la ritirata si stabilizz\u00f2 definitivamente sulla linea del Monte Grappa e del Piave.\nLa disfatta port\u00f2 alcune conseguenze: Cadorna venne rimosso dall'incarico e sostituito dal generale Armando Diaz nel ruolo di capo di stato maggiore. Oltre a Cadorna perse il posto anche il generale Luigi Capello, ritenuto principale responsabile della sconfitta. Un altro effetto della disfatta fu l'elevato malcontento nelle truppe. I disordini furono frequenti, e molti si conclusero con sommarie fucilazioni.\n1918.\nLa severa disciplina di Cadorna, i lunghi mesi in trincea e il disastro di Caporetto avevano fiaccato l'esercito. Per i militari pi\u00f9 religiosi furono anche determinanti le parole di papa Benedetto XV sull'\u201dinutile strage\u201d. Diaz, per fronteggiare questi problemi e per raggiungere la vittoria, cambi\u00f2 completamente strategia. Innanzitutto allegger\u00ec la disciplina ferrea. Secondariamente, essendo il nuovo fronte meglio difendibile di quello lungo l'Isonzo, punt\u00f2 ad azioni mirate alla difesa del territorio nazionale, piuttosto che a sterili ma sanguinosi contrattacchi. Ci\u00f2 determin\u00f2 il compattamento delle truppe e della nazione, presupposto per la vittoria finale. Gi\u00e0 nel 1917 fu chiamata alle armi la classe dei nati nel 1899 (i cosiddetti \u201cRagazzi del '99\u201d).\nGli austro-ungarici fermarono gli attacchi in attesa della primavera del 1918, preparando un'offensiva che li avrebbe dovuti portare a penetrare nella pianura veneta.\nL'offensiva austro-ungarica arriv\u00f2 il 15 giugno: l'esercito dell'Impero attacc\u00f2 con 66 divisioni nella battaglia del solstizio (15-22 giugno 1918), che vide gli italiani resistere all'assalto. Gli austro-ungarici persero le loro speranze, visto che il paese era ormai a un passo dal tracollo, assillato dall'impossibilit\u00e0 di continuare a sostenere lo sforzo bellico sul piano economico e su quello sociale, data l'incapacit\u00e0 dello Stato di farsi garante dell'integrit\u00e0 dello Stato multinazionale asburgico. Con i popoli dell'impero asburgico sull'orlo della rivoluzione, l'Italia anticip\u00f2 di un anno l'offensiva prevista per il 1919 per impegnare le riserve austro-ungariche e impedire loro la prosecuzione dell'offensiva sul fronte francese.\nDa Vittorio Veneto, il 23 ottobre part\u00ec l'offensiva, con condizioni climatiche pessime. Gli italiani avanzarono rapidamente in Veneto, Friuli e Cadore e il 29 ottobre l'Austria-Ungheria si arrese. Il 3 novembre, a Villa Giusti, presso Padova l'esercito dell'Impero firm\u00f2 l'armistizio; i soldati italiani entrarono a Trento mentre i bersaglieri sbarcarono a Trieste, chiamati dal locale comitato di salute pubblica, che per\u00f2 aveva richiesto lo sbarco di truppe dell'Intesa. Il giorno seguente, mentre il generale Armando Diaz annunciava la vittoria, venivano occupate Rovigno, Parenzo, Zara, Lissa e Fiume. Quest'ultima - pur non prevista tra i territori promessi dal Patto di Londra - venne occupata in seguito agli eventi del 30 ottobre 1918 quando il Consiglio Nazionale, insediatosi nel municipio dopo la fuga degli ungheresi e la presa del potere da parte di truppe croate, aveva proclamato l'unione della citt\u00e0 all'Italia sulla base dei principi wilsoniani.\nSecondo alcune ricostruzioni, l'esercito italiano avrebbe inteso occupare anche Lubiana, ma fu fermato poco oltre Postumia dalle truppe serbe. Il 5 novembre reparti della Marina entravano a Pola, occupata per alcuni giorni da alcuni reparti militari sloveni e croati gi\u00e0 facenti parte dell'esercito austriaco, a nome dell'appena costituito (ed effimero) Stato degli Sloveni, Croati e Serbi. Il giorno seguente venivano inviati altri mezzi a Sebenico che diventava la sede principale del Governo Militare della Dalmazia.\nL'ultimo caduto italiano \u00e8 stato il sottotenente Alberto Riva Villa Santa di 19 anni, appartenente all'8\u00ba Reggimento bersaglieri, caduto poco prima delle ore 15 del 4 novembre 1918 a Paradiso (Pocenia) poco distante da Udine.\nLe conseguenze politico-sociali del conflitto.\nL'Italia complet\u00f2 la sua riunificazione nazionale acquisendo il Trentino-Alto Adige, la Venezia Giulia, l'Istria ed alcuni territori del Friuli ancora irredenti. Queste regioni avevano fatto parte, fino ad allora, della Cisleitania nell'ambito dell'Impero austro-ungarico (con l'eccezione della citt\u00e0 di Fiume, incorporata nel Regno d'Italia nel 1924 e posta in Transleitania).\nInoltre al Regno d'Italia furono assegnate alcune compensazioni territoriali in Africa, come l'Oltregiuba in Somalia.\nMa il prezzo fu altissimo: 651.010 soldati, 589.000 civili per un totale 1.240.000 morti su di una popolazione di soli 36 milioni, con la pi\u00f9 alta mortalit\u00e0 nella fascia di et\u00e0 compresa tra 20 e 24 anni.\nLe conseguenze sociali ed economiche furono pesantissime: l'Italia con la sua economia basata sull'agricoltura perse una grossa fetta della sua forza-lavoro causando la rovina di moltissime famiglie.\nTuttavia, l'Italia non vide riconosciuti i diritti territoriali acquisiti sulla Dalmazia con l'intervento a fianco degli alleati: in base al Patto di Londra con cui aveva negoziato la propria entrata in guerra, l'Italia avrebbe dovuto ottenere la Dalmazia settentrionale incluse le citt\u00e0 di Zara, Sebenico e Tenin.\nInfatti, in base al principio della nazionalit\u00e0 propugnato dal presidente statunitense Thomas Woodrow Wilson, la Dalmazia venne annessa al neo-costituito Regno dei Serbi, dei Croati e degli Sloveni, con l'eccezione di Zara (a maggioranza italiana) e dell'isola di Lagosta, che con altre tre isole vennero annesse all'Italia, tuttavia questo rifiuto degli Alleati di mantenere gli impegni sottoscritti nel Patto di Londra cre\u00f2 numerose tensioni nella politica italiana del primo dopoguerra.\nL'Italia fascista.\nLa situazione nel primo dopoguerra.\nDopo la \"Grande Guerra\" la situazione interna italiana era precaria: il trattato di pace firmato a Versailles non aveva portato a compimento l'intero percorso di annessioni previste nel 1915, che avrebbero garantito all'Italia una posizione di grande influenza nei Balcani e nel Mediterraneo orientale.\nLe casse statali erano quasi vuote anche perch\u00e9 la lira durante il conflitto aveva perso buona parte del suo valore, a fronte di un costo della vita aumentato di almeno il 450%. Scarseggiavano le materie prime e le industrie faticavano a convertire la produzione bellica in produzione \"di pace\" e ad assorbire l'abbondanza di manodopera accresciuta dai soldati di ritorno dal fronte.\nPer questi motivi nessun ceto sociale era soddisfatto, e soprattutto tra i benestanti s'insinu\u00f2 il timore di una possibile rivoluzione comunista, sull'esempio russo. L'estrema fragilit\u00e0 socio-economica port\u00f2 spesso a disordini, che il pi\u00f9 delle volte venivano stroncati con metodi sbrigativi e sanguinari dalle forze armate.\nBenito Mussolini e la nascita.\nTra gli strati sociali pi\u00f9 scontenti e pi\u00f9 soggetti alle suggestioni e alla propaganda nazionalista che, a seguito del Trattato di Pace, si infiamm\u00f2 e aliment\u00f2 il mito della \"vittoria mutilata\", emersero le organizzazioni di reduci e in particolare quelle che raccoglievano gli ex-\"arditi\" (truppe scelte d'assalto), presso le quali, al malcontento generalizzato, si aggiungeva il risentimento causato dal non aver ottenuto un adeguato riconoscimento per i sacrifici, il coraggio e lo sprezzo del pericolo dimostrati in anni di duri combattimenti al fronte.\nCon la fine della prima guerra mondiale ed essendo l'Italia risultata vittoriosa nel conflitto, alla conferenza di pace di Parigi richiese che venisse applicato alla lettera il patto (memorandum) di Londra, che prevedeva l'annessione anche della Dalmazia; cos\u00ec non fu a causa del parere contrario del presidente statunitense Wilson. La Francia inoltre non vedeva di buon occhio una Dalmazia italiana poich\u00e9 avrebbe consentito all'Italia di controllare i traffici provenienti dal Danubio. Il risultato fu che le potenze dell'Intesa alleate dell'Italia opposero un rifiuto e ritrattarono quanto promesso nel 1915. L'Italia fu divisa sul da farsi, e Vittorio Emanuele Orlando abbandon\u00f2 per protesta la conferenza di pace di Parigi. Le potenze vincitrici furono cos\u00ec libere di continuare le trattative, rimandando la definizione dei confini orientali italiani a successive consultazioni fra l'Italia stessa e il neonato Regno dei Serbi, Croati e Sloveni. La questione venne definita temporaneamente col Trattato di Rapallo (1920), e - per quanto riguarda la citt\u00e0 di Fiume - col Trattato di Roma (1924).\nFu questo il contesto nel quale il 23 marzo 1919 Benito Mussolini fond\u00f2 a Milano il primo fascio di combattimento, adottando simboli che sino ad allora avevano contraddistinto gli arditi, come le camicie nere e il teschio. Il nuovo movimento espresse la volont\u00e0 di \"trasformare, se sar\u00e0 inevitabile anche con metodi rivoluzionari, la vita italiana\" autodefinendosi \"partito dell'ordine\" riuscendo cos\u00ec a guadagnarsi la fiducia dei ceti pi\u00f9 ricchi e conservatori, contrari a ogni agitazione e alle rivendicazioni sindacali, nella speranza che la massa d'urto dei \"fasci di combattimento\" si potesse opporre alle agitazioni promosse dai socialisti e dai cattolici popolari.\nAl neonato movimento mancava inizialmente una base ideologica ben delineata e lo stesso Mussolini non s'era in un primo tempo schierato a favore di questa o quell'altra idea, ma semplicemente contro tutte le altre. Nelle sue intenzioni il fascismo avrebbe dovuto rappresentare la \"terza via\".\nLo squadrismo ed il consenso politico.\nNel movimento, oltre agli arditi, confluirono anche futuristi, nazionalisti, ex combattenti d'ogni arma ma anche elementi di dubbia moralit\u00e0. Appena 20 giorni dopo la fondazione dei Fasci le neonate squadre d'azione si scontrarono con i socialisti e assaltarono la sede del giornale socialista L'Avanti!, devastandola: l'insegna del giornale fu divelta e portata a Mussolini come trofeo. Era l'inizio della guerra civile.\nNel giro di qualche mese le squadre fasciste si diffusero in tutta Italia dando al movimento una forza paramilitare. Per due anni l'Italia fu percorsa da nord a sud dalle violenze dei movimenti politici rivoluzionari contrapposti di fascismo e bolscevismo che incominciarono a contendersi il campo, sotto lo sguardo di uno Stato pressoch\u00e9 incapace di reagire tanto agli scioperi e alle occupazioni delle fabbriche da parte bolscevica, quanto alle \"spedizioni punitive\" degli squadristi.\nIl 12 novembre 1921 nasceva il Partito Nazionale Fascista (PNF), trasformando il movimento in partito e accettando alcuni compromessi legalitari e costituzionali con le forze moderate. In quel periodo il PNF giunse ad avere ben 300.000 iscritti (nel momento di massima espansione il PSI aveva superato di poco i 200.000 iscritti) forte anche dell'appoggio dei latifondisti emiliani e toscani. Proprio in queste regioni le squadre guidate dai \"ras\" furono pi\u00f9 determinate a colpire i sindacalisti e i socialisti, intimidendoli con la famigerata pratica del manganello e dell'olio di ricino, o addirittura commettendo omicidi che restavano il pi\u00f9 delle volte impuniti. In questo clima di violenze, alle elezioni del 15 maggio 1921 i fascisti ottennero a sorpresa 35 seggi.\nLa marcia su Roma e il governo Mussolini.\nDopo il Congresso di Napoli, in cui 40.000 camicie nere inneggiarono a marciare su Roma, Mussolini diede seguito ai suoi piani insurrezionali contro il debole governo italiano: il momento pareva propizio, e un forte contingente di 50.000 squadristi venne radunato nell'alto Lazio e condotto da un quadrumvirato, composto da Italo Balbo (uno dei \"ras\" pi\u00f9 famosi), Emilio De Bono (comandante della Milizia), Cesare Maria De Vecchi (un generale non sgradito al Quirinale) e Michele Bianchi (segretario del partito fedelissimo di Mussolini che, invece, rimase prudentemente a Milano), mosse contro la Capitale, il 26 ottobre 1922. Mentre l'Esercito si preparava a fronteggiare il colpo di mano fascista (con Pietro Badoglio principale sostenitore della linea dura) il re Vittorio Emanuele III si rifiut\u00f2 di firmare il decreto di stato d'emergenza, costringendo alle dimissioni il presidente del consiglio Luigi Facta e il suo governo. Le camicie nere marciarono sulla Capitale il 28 ottobre, senza incontrare alcuna resistenza ed effettuando anche qualche azione violenta contro i comunisti e i socialisti della citt\u00e0.\nIl 30 ottobre, dopo la marcia su Roma, il re incaric\u00f2 Benito Mussolini di formare il nuovo governo. Il capo del fascismo lasci\u00f2 Milano per Roma, e immediatamente si mise all'opera. A soli 39 anni Mussolini diveniva presidente del consiglio, il pi\u00f9 giovane nella storia dell'Italia unita. Il nuovo Governo Mussolini comprendeva elementi dei partiti moderati di centro e di destra e militari, e - ovviamente - molti fascisti.\nFra le prime iniziative intraprese dal nuovo corso politico vi fu il tentativo di \"normalizzazione\" delle squadre fasciste - che in molti casi continuavano a commettere violenze -, provvedimenti a favore dei mutilati e degli invalidi di guerra, drastiche riduzioni della spesa pubblica, la riforma della scuola (Riforma Gentile), la firma degli accordi di Washington sul disarmo navale, e l'accettazione dello status quo col regno di Jugoslavia circa le frontiere orientali e la protezione della minoranza italiana in Dalmazia.\nL'omicidio Matteotti e la secessione dell'Aventino.\nIn vista delle elezioni del 6 aprile 1924 Mussolini fece approvare una nuova legge elettorale (cosiddetta \"Legge Acerbo\") che avrebbe dato i due terzi dei seggi alla lista che avesse raccolto il 25% dei voti. La campagna elettorale si tenne in un clima di tensione senza precedenti con intimidazioni e pestaggi. Il \"listone\" guidato da Mussolini ottenne il 60,9% dei voti.\nIl 30 maggio 1924 il deputato socialista Giacomo Matteotti prese la parola alla Camera contestando i risultati delle elezioni. Il 10 giugno 1924 Matteotti venne rapito e ucciso.\nL'opposizione rispose a questo avvenimento ritirandosi sull'Aventino (Secessione aventiniana), ma la posizione di Mussolini tenne fino a quando il 16 agosto il corpo decomposto di Matteotti fu ritrovato nei pressi di Roma. Uomini quali Ivanoe Bonomi, Antonio Salandra e Vittorio Emanuele Orlando esercitarono allora pressioni sul re affinch\u00e9 Mussolini fosse destituito ma Vittorio Emanuele III appellandosi allo Statuto Albertino replic\u00f2: \"\u00abIo sono sordo e cieco. I miei occhi e i miei orecchi sono la Camera e il Senato\u00bb\" e quindi non intervenne.\nCi\u00f2 che accadde esattamente la notte di San Silvestro del 1924 non sar\u00e0 forse mai accertato. Il 3 gennaio 1925 alla Camera Mussolini recit\u00f2 il famoso discorso in cui si assunse ogni responsabilit\u00e0 per i fatti avvenuti:\nCon questo discorso Mussolini si era dichiarato dittatore, ed assunse l'anno successivo il titolo di \"duce\"; nel biennio 1925-1926 vennero emanati una serie di provvedimenti liberticidi: vennero sciolti tutti i partiti e le associazioni sindacali non fasciste, venne soppressa ogni libert\u00e0 di stampa, di riunione o di parola, venne ripristinata la pena di morte e venne creato un \"Tribunale speciale\" con amplissimi poteri, in grado di mandare al confino con un semplice provvedimento amministrativo le persone sgradite al regime.\nLa politica.\nIl primo grosso problema che la dittatura dovette affrontare fu la pesante svalutazione della lira. La ripresa produttiva successiva alla fine della prima guerra mondiale port\u00f2 effetti negativi quali la carenza di materie prime dovuta alla forte richiesta e a un'eccessiva produttivit\u00e0 rapportata ai bisogni reali della popolazione. Nell'immediato, i primi segni della crisi furono un generale aumento dei prezzi, l'aumento della disoccupazione, una diminuzione dei salari e la mancanza di investimenti in Italia e nei prestiti allo Stato.\nPer risolvere il problema, come in Germania, venne deciso di stampare ulteriore moneta per riuscire a ripagare i debiti di guerra contratti con Stati Uniti e Gran Bretagna. Ovviamente questo non fece altro che aumentare il tasso di inflazione e far perdere credibilit\u00e0 alla lira, che si svalut\u00f2 pesantemente nei confronti di dollaro e sterlina britannica.\nTra le mosse per contrastare la crisi ci furono: la commercializzazione un tipo di pane con meno farina, venne aggiunto alcool alla benzina, vennero aumentate le ore di lavoro da 8 a 9 senza variazioni di salario, venne istituita la tassa sul celibato, vennero aumentati tutti i possibili prelievi fiscali, venne vietata la costruzione di case di lusso, vennero aumentati i controlli tributari, vennero ridotti i prezzi dei giornali, bloccati gli affitti e ridotti i prezzi dei biglietti ferroviari e dei francobolli.\nI Patti Lateranensi.\n L'11 febbraio 1929 furono firmati i Patti Lateranensi, che stabilirono il mutuo riconoscimento tra il Regno d'Italia e lo Stato della Citt\u00e0 del Vaticano.\nIl rapporto tra Stato e Chiesa era precedentemente disciplinato dalla cosiddetta legge delle Guarentigie approvata unilateralmente dal Parlamento italiano il 13 maggio 1871 dopo la presa di Roma, questa legge non venne mai riconosciuta dai pontefici.\nTra fascismo e Chiesa ci fu sempre un rapporto ostico: Mussolini si era sempre dichiarato ateo ma sapeva benissimo che per governare in Italia non si poteva andare contro la Chiesa e i cattolici. La Chiesa dal canto suo, pur non vedendo di buon occhio il fascismo, lo preferiva di gran lunga all'ideologia comunista.\nAlla soglia del potere Mussolini afferm\u00f2 (giugno 1921) che \u00abil fascismo non pratica l'anticlericalismo\u00bb e alla vigilia della marcia su Roma inform\u00f2 la Santa Sede che non avrebbe avuto nulla da temere da lui e dai suoi uomini.\nCon la ratifica del concordato la religione cattolica divenne la religione di Stato in Italia, fu istituito l'insegnamento della religione cattolica nelle scuole e fu riconosciuta la sovranit\u00e0 e l'indipendenza della Santa Sede.\nBalbo e lo sviluppo dell'aeronautica.\nAll'inizio degli anni trenta la dittatura si era ormai stabilizzata ed era fondata su radici solide, e in questo periodo l'aeronautica ricevette un forte impulso e furono organizzate diverse imprese aeronautiche. Dopo le crociere di massa nel Mediterraneo e la prima trasvolata dell'Atlantico meridionale (1931), nel 1933 il quadrumviro della marcia su Roma, Italo Balbo, organizz\u00f2 la seconda e pi\u00f9 famosa trasvolata dell'Atlantico settentrionale per commemorare il decennale dell'istituzione della Regia Aeronautica il 28 marzo 1923.\nA bordo di 25 idrovolanti SIAI-Marchetti S.55X dal 1\u00ba luglio al 12 agosto 1933 Balbo e i suoi uomini compirono la traversata fino a New York e ritorno attraversando tutte le maggiori nazione europee e buona parte degli Stati Uniti. Per l'epoca fu un'impresa epica che diede al giovane ferrarese una fama superiore a quella di Mussolini.\nLe sanzioni economiche.\nNel 1929 l\"'autarchia\" entr\u00f2 anche nel linguaggio comune: furono infatti bandite tutte le parole straniere da ogni comunicazione scritta e orale: ad esempio chiave inglese divent\u00f2 \"chiave morsa\", cognac divent\u00f2 \"arzente\", ferry-boat divent\u00f2 \"treno-battello pontone\". Conseguentemente vennero rinominate tutte le citt\u00e0 con nome francofono dell'Italia nord-occidentale e con nome tedescofono dell'Italia nord-orientale: secondo la toponomastica fascista, per fare un paio di esempi, Courmayeur divent\u00f2 \"Cormaiore\" e Kaltern divent\u00f2 \"Caldaro\". Inoltre si scopr\u00ec che anche l'uso del \"lei\" aveva origini straniere, perci\u00f2 venne inaugurata una campagna per la sostituzione del \"lei\" con il \"voi\", capeggiata dal segretario del partito Achille Starace.\nL'11 ottobre 1935 l'Italia venne sanzionata per la guerra d'Etiopia. Le sanzioni in vigore dal 18 novembre consistevano in:\nParadossalmente, nell'elenco delle merci sottoposte a embargo mancavano petrolio e i semilavorati. In realt\u00e0 fu soltanto la Gran Bretagna a osservare le regole imposte dalle sanzioni. La Germania hitleriana cos\u00ec come gli Stati Uniti furono i primi due paesi a schierarsi apertamente verso l'Italia, garantendo la possibilit\u00e0 di acquistare qualunque bene. La Russia riforn\u00ec di nafta l'Esercito Italiano per tutta la durata del conflitto, e anche la Polonia si dimostr\u00f2 piuttosto aperta. In questo periodo l'Italia tutta si strinse intorno a Mussolini. La Gran Bretagna venne etichettata col termine di \"perfida Albione\", e le altre potenze furono etichettate come nemiche perch\u00e9 impedivano all'Italia il raggiungimento di un \"posto al sole\". Ritorn\u00f2 in voga il patriottismo e la propaganda politica spinse affinch\u00e9 si consumassero solo prodotti italiani. Fu in pratica la nascita dell'autarchia, secondo la quale \"tutto doveva essere prodotto e consumato all'interno dello stato\". Tutto ci\u00f2 che non poteva essere prodotto per mancanza di materie prime venne sostituito: il t\u00e8 con il karkad\u00e8, il carbone con la lignite, la lana con il lanital (la lana di caseina), la benzina con il \"carburante nazionale\" (benzina con l'85% di alcool) mentre il caff\u00e8 venne abolito perch\u00e9 \"\u00abfa male\u00bb\" e sostituito con il \"caff\u00e8\" d'orzo.\nLa guerra civile in Spagna.\nIl 18 luglio 1936 scoppi\u00f2 in Spagna la guerra civile fra le sinistre del Fronte Popolare, al potere dalle elezioni del 1936, e la Falange, una forza ideologicamente paragonabile al fascismo che grazie all'appoggio della Chiesa cattolica spagnola, al contributo militare della Germania e dell'Italia port\u00f2 il potere nelle mani di Francisco Franco.\nAllo scoppio delle ostilit\u00e0 oltre 60.000 volontari accorsero da 53 nazioni in aiuto dei repubblicani mentre Mussolini e Hitler fornirono in via ufficiosa l'appoggio alla Falange. In questo contesto non di rado italiani combattenti nelle due parti si scontrarono in una vera e propria lotta fratricida. Gli italiani accorsi a combattere per la Seconda repubblica spagnola erano fra i pi\u00f9 numerosi, per nazionalit\u00e0 superati solo da tedeschi e francesi.\nL'alleanza con la Germania nazista.\nDal 1938 in Europa si inizi\u00f2 a respirare aria di guerra: Hitler aveva gi\u00e0 annesso l'Austria e i Sudeti e con la successiva Conferenza di Monaco gli venne dato il lasciapassare per l'annessione di tutta la Cecoslovacchia.\nIl 22 maggio tra Germania e Italia fu firmato il Patto d'Acciaio che legava i due paesi in una stretta alleanza. Alcuni membri del governo italiano si opposero, e lo stesso Galeazzo Ciano, firmatario per l'Italia, defin\u00ec il patto una \"\u00abvera e propria dinamite\u00bb.\"\nLe leggi razziali.\nIl 14 luglio 1938 fu pubblicato sui maggiori quotidiani nazionali il \"Manifesto della razza\". In questa sorta di \"tavola\" redatta da cinque cattedratici (Arturo Donaggio, Franco Savorgnan, Edoardo Zavattari, Nicola Pende e Sabato Visco) e da cinque assistenti universitari (Leone Franci, Lino Businco, Lidio Cipriani, Guido Landra e Marcello Ricci) venne fissata la \"\u00abposizione del fascismo nei confronti dei problemi della razza\u00bb\".\nI dieci imperativi categorici erano:\nCon questo manifesto si dava il via a quel processo che port\u00f2 alla promulgazione delle leggi razziali.\nL'attivit\u00e0 coloniale fascista.\nA partire dal 1926-27 l'Albania entr\u00f2 gradualmente nella sfera d'influenza dell'Italia ma solo nell'aprile del 1939 fu occupata militarmente da questo paese che le impose come sovrano Vittorio Emanuele III.\nDurante il fascismo l'Eritrea fu oggetto di un ambizioso progetto di modernizzazione, voluto dal Governatore Jacopo Gasparini, che cerc\u00f2 di tramutarla in un importante centro per la commercializzazione dei prodotti e materie prime. Il governo Mussolini cerc\u00f2 innanzitutto di presentarsi in maniera diversa nei confronti dell'Etiopia cercando di attuare un trattato di amicizia con l'amministrazione del reggente Hail\u00e9 Selassi\u00e9. Tale accordo si concretizz\u00f2 nel 1928. In questa fase la colonia eritrea, sotto l'amministrazione del Governatore Jacopo Gasparini cerc\u00f2 di ottenere un protettorato sullo Yemen e creare una base per un impero coloniale sulla penisola araba, ma Mussolini non volle inimicarsi la Gran Bretagna e ferm\u00f2 il progetto.\nNegli anni venti e trenta l'amministrazione del Dodecaneso da un lato port\u00f2 degli ammodernamenti, come la costruzione di ospedali e acquedotti, ma si distinse anche per il tentativo di italianizzare con diversi provvedimenti le dodici isole, i cui abitanti erano a maggioranza di lingua greca, con la presenza di una minoranza turca ed ebraica. Durante il regime fascista furono ampliati i possedimenti coloniali. Oltre a Eritrea, Somalia, Libia, Dodecaneso e la concessione di Tientsin, entrarono nella sfera d'influenza italiana la gi\u00e0 citata Etiopia e l'Albania. Nel 1928, inoltre, gli italiani cominciarono a penetrare in Etiopia, divenuta ormai il principale interesse del fascismo, e gli etiopi ad attaccare il territorio italiano in Eritrea. L'incidente pi\u00f9 importante, per\u00f2, avvenne a Ual Ual, nel 1934, e Mussolini lo us\u00f2 in seguito per giustificare la sua guerra contro lo Stato etiopico.\nNel settembre 1943 dopo l'Armistizio di Cassibile, i soldati del Terzo Reich occuparono le isole. L'8 maggio del 1945 le forze britanniche presero possesso dell'isola di Rodi e tramutarono il Dodecaneso in un protettorato. Con il Trattato di Parigi (1947), gli accordi fra Grecia e Italia stabilirono il possesso formale delle isole da parte dello Stato greco, che assunse pieno controllo amministrativo solamente nel 1948.\nLa guerra d'Etiopia e la nascita dell'Impero.\nA seguito della completa conquista della Libia, avvenuta alla fine degli anni venti, Mussolini manifest\u00f2 l'intenzione di dare un Impero all'Italia e l'unico territorio rimasto \"libero\" da ingerenze straniere era l'Impero d'Etiopia, nonostante fosse membro della Societ\u00e0 delle Nazioni.\nMussolini nel gennaio 1935 prese accordi con il ministro degli esteri francese, Pierre Laval per assicurarsi un sostegno diplomatico contro l'Etiopia. Pochi mesi pi\u00f9 tardi la Societ\u00e0 delle Nazioni riconobbe la buona fede di entrambi i Paesi, ma prima l'Etiopia, che present\u00f2 ricorso a marzo dello stesso anno, e l'Italia poi, con una dichiarazione del duce a Cagliari non erano soddisfatti. Il 2 ottobre Mussolini dichiar\u00f2 guerra all'Etiopia e il giorno successivo ebbero inizio le operazioni, con un doppio attacco italiano proveniente sia dalle basi eritree, sotto il comando di De Bono, sia da quelle somale, sotto al guida di Graziani. Contemporaneamente la Societ\u00e0 delle Nazioni decise di sanzionare l'Italia per aver attaccato uno Stato membro, con pesanti ripercussioni sull'economia italiana.\nIl progetto d'invasione ebbe inizio all'indomani della conclusione degli accordi sul trattato di amicizia. In poco tempo gli italiani avanzarono e sconfissero ripetutamente le truppe abissine; gli scontri terminarono con l'ingresso dell'esercito italiano ad Addis Abeba il 5 maggio 1936. \nA novembre Pietro Badoglio sostitu\u00ec De Bono al comando delle truppe.\nDopo la guerra del 1935-1936, l'Etiopia era stata conquistata quindi dalle truppe italiane, comandate dal generale Pietro Badoglio. L'Italia era quindi divenuta impero come da progetto del regime. La vittoria fu annunciata il 9 maggio 1936, il Re d'Italia Vittorio Emanuele III assunse il titolo di Imperatore d'Etiopia (con il titolo di \"Qesar\", anzich\u00e9 quello di Negus Neghesti), Mussolini quello di Fondatore dell'Impero, e a Badoglio fu concesso il titolo di Duca di Addis Abeba. La colonia Eritrea venne inglobata nell'Africa Orientale Italiana nel 1936, diventando uno dei sei governi in cui era diviso il vicereame. Nel 1941 la colonia venne occupata, insieme con il resto dell'Africa Orientale Italiana, dalle truppe britanniche.\nAll'inizio della seconda guerra mondiale, nel maggio 1940 le truppe italiane occuparono la Somalia britannica (Somaliland), che fu amministrativamente incorporata nella Somalia italiana. Nei primi mesi del 1941 le truppe inglesi occuparono tutta la Somalia italiana e riconquistarono anche il Somaliland. Dopo l'invasione da parte delle truppe alleate nella seconda guerra mondiale, il Paese fu affidato dall'ONU all'Amministrazione fiduciaria italiana della Somalia (1950-1960), prima di ottenere l'indipendenza. Nel 1934, Tripolitania e Cirenaica vennero riunite per formare la colonia di \"Libia\", nome utilizzato 1.500 anni prima da Diocleziano per indicare quei territori. L'Italia perse il controllo sulla Libia quando le forze italo-tedesche si ritirarono in Tunisia nel 1943. Dopo la fine della guerra, la Libia venne provvisoriamente amministrata dalla Gran Bretagna fino al conseguimento definitivo dell'indipendenza nel 1951.\nI crimini commessi.\nA seguito dell'uccisione di civili e militari italiani in Libia ed Etiopia, durante il dominio coloniale italiano in Africa furono commesse (anche se in misura inferiore a quanto fatto - ad esempio - da inglesi e francesi) alcune atrocit\u00e0 e crimini contro l'umanit\u00e0.\nL'Italia nella seconda guerra mondiale.\n1940.\nL'Italia non navigava in buone acque, non c'era stato il tempo per recuperare e riorganizzare dalle campagne d'Etiopia e di Spagna, nonch\u00e9 dalla Grande Guerra; i fucili erano vecchi, logori e antiquati, cos\u00ec come l'Aviazione, mentre la marina disponeva di navi moderne. Il dislivello con le altre potenze europee (e pi\u00f9 in l\u00e0 extra europee) non era ignorabile, cos\u00ec si decise per non intervenire, una decisione di non belligeranza, comunicata alla Germania il 26 Giugno 1939.\nCi\u00f2 non dur\u00f2 molto,per vari motivi, la non belligeranza non era in linea con l'ideologia e la propaganda fascista, fortemente bellica e nazionalista. Altro motivo fu che Mussolini, viste le vittorie rapide ottenute dai nazisti, che avevano gi\u00e0 conquistato Lussemburgo, Belgio, Olanda, Francia e Polonia grazie alla tattica della blitzkrieg, valut\u00f2 che la guerra sarebbe giunta rapidamente alla vittoria dei nazisti, e non poteva lasciare la gloria e l'egemonia dell'Europa ai tedeschi, doveva esserne partecipe da alleato di Hitler. Inoltre diversi territori del bacino mediterraneo e dei balcani, che non interessavano ai nazisti, erano d'interesse del regime fascista e per citare una dichiarazione di Mussolini \"un pungo di morti da usare al tavolo delle trattative\" avrebbe fatto da aiuto per perseguire gli obbiettivi dell'espansionismo fascista. Ricordiamo inoltre che l'economia italiana era strettamente legata alla Germania(il 60 % del carbone combustibile arrivava dalla Germania nazista).\nCos\u00ec nel 10 Giugno 1940 l'Italia entro in guerra ufficialmente e gi\u00e0 tra il 21 e il 24 Giugno le truppe italiane si scontrarono contro l'esercito francese sulle Alpi occidentali (la Francia si arrese il 22 ai nazisti, Parigi conquistata il 14).\nCi\u00f2 port\u00f2 allo Stato fascista italiano la sola conquista di una piccola striscia nel sud del Paese, riportando i confini a prima del 1850, con l'esclusione di Nizza. Tra agosto e settembre cominciarono le operazioni in Africa. Il 3 agosto venne attaccata la Somalia Britannica, che venne conquistata il 19 agosto.\nContemporaneamente, a nord, le truppe comandate dal generale Rodolfo Graziani attaccarono gli inglesi stanziati in Egitto e si spinsero fino a Sidi Barrani. Nello stesso momento lo Stato maggiore fascista concentr\u00f2 le sue mire espansionistiche in Grecia. Pi\u00f9 volte bloccati dalla Germania durante l'estate nell'ottobre del 1940 gli italiani cominciarono a muoversi verso la penisola. Pensando di non trovare alcuna resistenza le truppe italiane avanzarono, ma tra novembre e dicembre i greci, aiutati anche dagli inglesi, passarono all'azione e costrinsero gli italiani a ritirarsi in Albania. Anche la flotta italiana sub\u00ec alcune perdite tra gli uomini e il parziale affondamento della \"Corazzata Cavour\" e il danneggiamento di altre due navi a causa di un attacco dell'aviazione inglese al porto di Taranto. Intanto la situazione peggior\u00f2 anche in Africa.\nGli insuccessi in Grecia portarono, il 4 dicembre 1940, alle dimissioni di Pietro Badoglio dal ruolo di capo di Stato Maggiore che venne sostituito dal generale Ugo Cavallero. Pochi giorni dopo, tra il 6 e l'16 dicembre gli inglesi intrapresero un'offensiva in Nord Africa, sconfiggendo le truppe italiane e riprendendosi Sidi Barrani e la Baia di Sollum.\n1941.\nNel febbraio 1941 gli inglesi sconfissero nuovamente gli italiani, in Egitto penetrando anche in Libia nella regione della Cirenaica. Contemporaneamente si registrarono i primi insuccessi anche nelle colonie del corno d'Africa, culminati il 20 maggio con la resa del Duca d'Aosta dopo la battaglia sull'Amba Alagi. In questa occasione all'esercito italiano fu reso l'onore delle armi da parte dei britannici.\nNel marzo ripresero poi le operazioni in Grecia, ma nonostante gli sforzi fatti da Cavallero, l'esercito italiano venne nuovamente sconfitto e questo fatto caus\u00f2 la fine della \"Guerra parallela\", cos\u00ec chiamata da Mussolini.\nIn aprile l'Italia partecip\u00f2 all'invasione del Regno di Jugoslavia assieme alle altre Potenze dell'Asse e alla relativa spartizione del paese balcanico: nelle aree annesse dall'Italia furono istituiti la Provincia di Lubiana, la Provincia del Carnaro, e il Governatorato di Dalmazia; inoltre all'Italia fu concesso anche di mettere nominalmente a capo del neo costituito Stato Indipendente di Croazia un rappresentante di Casa Savoia - l'influenza italiana sullo Stato Indipendente di Croazia si limit\u00f2 solamente alle zone costiere e, in base ad accordi con il capo del governo croato Ante Paveli\u0107, l'Italia avrebbe avuto per 25 anni il dominio del litorale della Croazia.\nL'intervento tedesco nei Balcani fece rinviare la campagna in Russia, che venne intrapresa nel giugno 1941, con l'Operazione Barbarossa.\nIl governo italiano decise un'ampia partecipazione delle proprie truppe, temendo di avere un ruolo sempre pi\u00f9 marginale nella guerra, mandando in azione il Corpo di Spedizione Italiano in Russia al comando del generale Giovanni Messe. Contemporaneamente l'arrivo di Erwin Rommel in Libia vide un netto miglioramento della situazione, ma con il passare dei mesi la scarsit\u00e0 di rifornimenti dovuti all'affondamento di questi da parte degli inglesi stanziati a Malta fece arretrare nuovamente il fronte. In Russia il CSIR vinse alcune battaglie, ma, a partire da ottobre, l'inverno caus\u00f2 vari problemi ai soldati italiani, non muniti di sufficienti protezioni contro il freddo.\n1942.\nNel 1942 le operazioni italiane si concentrarono in Unione Sovietica e Africa. In entrambi i fronti, grazie alle truppe tedesche si ebbero frequenti successi: in Russia si conquistarono vasti territori e si arriv\u00f2 a controllare durante l'estate anche Stalingrado, mentre nel nord Africa Rommel si spinse in Egitto, conquistando varie citt\u00e0, ma a causa degli attacchi dell'aviazione anglo-americana e dei rinforzi sempre meno frequenti si arriv\u00f2 a una sconfitta nella battaglia di El Alamein, che segn\u00f2 la fine delle speranze dell'Asse di conquistare l'Egitto e i campi petroliferi del Medio Oriente. A seguito di questa sconfitta cominci\u00f2 la ritirata e gli italiani, non muniti di mezzi veloci vennero sconfitti dagli inglesi, con le divisioni Ariete e Littorio che vennero quasi completamente annientate dalla controffensiva.\nLa situazione peggior\u00f2 poi anche in Russia con l'avvicinarsi dell'inverno, infatti Mussolini non si era curato di rafforzare l'equipaggiamento delle truppe italiane appartenenti all'ARMIR, ex CSIR. Gi\u00e0 nell'estate vi erano state pesanti decimazioni nell'esercito italiano e nel dicembre 1942 cominciano le prime pesanti sconfitte, seguite dalla ritirata.\n1943.\n \nLe aree segnate in verde facevano ufficialmente parte della RSI ma erano considerate dalla Germania zone di operazione militare e sottoposte a diretto controllo tedesco (Zona d'operazioni delle Prealpi e Zona d'operazioni del Litorale adriatico).\nLe sconfitte sia sul fronte africano sia su quello russo causarono in Italia vari scioperi e un calo di consensi nei confronti del fascismo e di Mussolini.\nA maggio venne presa Tunisi, ultimo baluardo dell'esercito regio italiano e poche settimane pi\u00f9 tardi anche le isole di Lampedusa e Pantelleria, dando inizio allo Sbarco in Sicilia.\nLe difficolt\u00e0 militari colpirono anche Mussolini. Il 24 luglio si riun\u00ec il Gran Consiglio del Fascismo e il mattino seguente il duce venne sfiduciato. Vittorio Emanuele III decise quindi di sostituirlo a capo del governo con Pietro Badoglio. Proprio mentre si trovava a colloquio con il re, Mussolini fu arrestato: il monarca aveva fatto circondare l'edificio dai carabinieri, e il duce venne portato a Ponza, in carcere. Successivamente fu trasferito a La Maddalena e quindi sul Gran Sasso.Intanto il nuovo capo del governo Badoglio annunci\u00f2 la continuazione della guerra al fianco dei tedeschi, ma contemporaneamente cominci\u00f2 a trattare l'armistizio con gli Alleati, che venne firmato a Cassibile il 3 settembre e reso pubblico l'8 settembre 1943.\nIl giorno successivo si ebbe fuga di Vittorio Emanuele III, che insieme a Pietro Badoglio, si rec\u00f2 a Brindisi in Puglia, sotto la protezione di inglesi e americani. I tedeschi attuarono l'operazione Achse e altre operazioni minori, con le quali le truppe tedesche occuparono le zone dell'Italia non ancora liberate dagli Alleati, inserendo il Trentino-Alto Adige e le provincie di Belluno, Udine, Gorizia, Trieste, Pola, Fiume e Lubiana all'interno di due zone di operazioni nelle quali esercitarono una sorta di sovranit\u00e0 sostanziale. soldati italiani, in assenza di ordini precisi, furono presi prigionieri dall'esercito tedesco e deportati in Germania.\nIl 13 ottobre 1943 il governo Badoglio dichiar\u00f2 guerra alla Germania. L'Italia si trov\u00f2 cos\u00ec divisa in due: il Regno del Sud al fianco degli alleati contro la Germania e la Repubblica Sociale Italiana. Al Nord, si era costituita la Repubblica Sociale Italiana sotto il controllo tedesco e sotto la guida di Mussolini, il quale era stato liberato il 12 settembre (Operazione Quercia). In breve tempo si costituirono le prime formazioni partigiane, che combatterono contro i fascisti e i tedeschi.\nAlcuni storici hanno evidenziato pi\u00f9 aspetti contemporaneamente presenti all'interno del fenomeno della Resistenza: \"guerra patriottica e lotta di liberazione\" da un invasore straniero, insurrezione popolare spontanea, \"guerra civile\" tra antifascisti e fascisti, \"guerra di classe\" con aspettative rivoluzionarie soprattutto da parte dei gruppi partigiani socialisti e comunisti.\nNel Sud, la situazione era leggermente migliore dato che gli anglo-americani permisero un minimo di libert\u00e0 alle popolazioni.\n1944.\nL'11 gennaio 1944 furono fucilati a Verona, dopo un drammatico processo pubblico, gli ex gerarchi fascisti Galeazzo Ciano, Emilio De Bono, Luciano Gottardi, Giovanni Marinelli, Carluccio Pareschi, a seguito della condanna a morte che il tribunale decret\u00f2 a tutti coloro che il 25 luglio 1943 avevano votato la sfiducia a Mussolini nell'ordine del giorno proposto da Dino Grandi al Gran Consiglio del Fascismo.\nIl 22 gennaio 1944 gli anglo-americani sbarcarono nell'Italia Centrale, nella zona compresa tra Anzio e Nettuno. L'attacco aveva lo scopo di aggirare le forze tedesche attestate sulla Linea Gustav e di liberare Roma. La lunga battaglia che ne deriv\u00f2 \u00e8 comunemente conosciuta come battaglia di Anzio.\nIl 24 marzo i tedeschi compirono l'eccidio delle Fosse Ardeatine in cui persero la vita 335 civili italiani, come atto di rappresaglia per l'attentato di via Rasella eseguito da partigiani gappisti contro il Polizeiregiment \"Bozen\" e avvenuto il giorno prima in via Rasella. Per la sua efferatezza, l'alto numero di vittime, e per le tragiche circostanze che portarono al suo compimento, \u00e8 diventato l'evento simbolo della rappresaglia nazista durante il periodo dell'occupazione. Le \"Fosse Ardeatine\", antiche cave di pozzolana site nei pressi della via Ardeatina, sono diventate un monumento a ricordo dei fatti.\nIl 5 giugno 1944, il giorno dopo la liberazione di Roma, Vittorio Emanuele III nomina il figlio \"Luogotenente Generale del Regno\" in base agli accordi tra le varie forze politiche che formano il Comitato di Liberazione Nazionale, che prevedono di \u00abcongelare\u00bb la questione istituzionale fino al termine del conflitto. Umberto, dunque, esercita di fatto le prerogative del sovrano senza tuttavia possedere la dignit\u00e0 di re, che rimane a Vittorio Emanuele III, rimasto in disparte a Salerno.\n1945.\nGrazie agli approvvigionamenti ottenuti nell'inverno tra il 1944 e il 1945 in primavera gli alleati poterono lanciare l'offensiva contro l'esercito tedesco sfondando in pi\u00f9 punti la Linea Gotica portando gli alleati alla liberazione il 21 aprile 1945 di Bologna. L'arrivo degli alleati a Milano fu anticipato dalla insurrezione partigiana proclamata dal CLN il 25 aprile, questa data sar\u00e0 poi scelta come festivit\u00e0 nazionale per ricordare la liberazione. Le potenze dell'Asse in Italia capitolarono il 29 aprile 1945, e il 2 maggio il comando tedesco firm\u00f2 a Caserta la resa delle sue truppe in Italia e per procura anche la resa formale dei reparti della RSI.\nNel 1945, durante la seconda guerra mondiale, la provincia di Aosta e quella di Imperia caddero sotto l'occupazione della Francia, che non fece mistero dei suoi progetti annessionistici: per sbloccare la situazione intervenne personalmente il presidente statunitense Harry Truman che ordin\u00f2 perentoriamente il ritiro al generale Charles de Gaulle, disposizione che fu poi eseguita, mentre il governo italiano ordin\u00f2 la soppressione della vecchia provincia di Aosta con decreto legislativo luogotenenziale n\u00ba 545 del 7 settembre 1945 riaccorpandola alla provincia di Torino. Nel 1948, a seconda guerra mondiale terminata, l'ex provincia di Aosta fu ricostituita nella forma di regione autonoma a statuto speciale.\nLa fine del Regno d'Italia.\nLa sconfitta, la guerra civile e le conseguenze.\nNel maggio del 1945 in Europa le potenze dell'Asse furono sconfitte e la fine della guerra vide l'Italia in condizioni critiche: i combattimenti e i bombardamenti aerei avevano ridotto molte citt\u00e0 e paesi a cumuli di macerie, le principali vie di comunicazione erano interrotte, il territorio era occupato dalle truppe angloamericane. Particolarmente critica la situazione in Dalmazia e nella Venezia Giulia, che erano state occupate dall'Esercito popolare di liberazione della Jugoslavia, che arrestarono o uccisero centinaia di italiani; a Gorizia, Trieste e Pola tali atrocit\u00e0 cessarono nella seconda decade di giugno quando l'amministrazione jugoslava venne sostituita con quella degli angloamericani.\nIl numero di italiani morti a causa della guerra fu molto elevato: sono stimati tra 415.000 (di cui 330.000 militari e 85.000 civili) e 443.000 morti, stimando che la popolazione italiana all'inizio del conflitto fosse di 43.800.000 persone si arriva conteggiare circa una vittima ogni 100 italiani.\nLe conseguenze dell'ingresso e della sconfitta nella seconda guerra mondiale, vennero sancite dai trattati di pace firmati a Parigi il 10 febbraio 1947, con mutilazioni nazionali territoriali: l'Istria e la Dalmazia cedute alla nascente Repubblica Federale Socialista di Jugoslavia, il Dodecaneso alla Grecia, il colle di Briga e il colle di Tenda alla Francia, l'Isola di Saseno all'Albania, il pagamento dei danni di guerra all'Unione Sovietica e la perdita di tutti i possedimenti coloniali in Africa.\nDalla fine della guerra fino agli anni cinquanta avvenne anche l'esodo giuliano dalmata durante il quale oltre il 90% della popolazione di lingua italiana (in quantit\u00e0 stimata tra un minimo 250.000 e un massimo 350.000 persone,) abbandon\u00f2 i territori istriani e dalmati, assegnati alla Jugoslavia: una parte degli esuli emigr\u00f2 in seguito nelle Americhe o in Australia. Oltre 100.000 furono anche gli italiani rimpatriati dai possedimenti coloniali in Libia ed Etiopia.\nLa nascita della Repubblica.\nDopo la fine della guerra si cominci\u00f2 a mettere in discussione la forma di Stato monarchica. Il re Vittorio Emanuele III tent\u00f2 di salvare il potere regio abdicando in favore del figlio Umberto II, tuttavia il 2 giugno del 1946 un referendum istituzionale sanc\u00ec la fine della monarchia e la nascita della Repubblica Italiana; in contemporanea vennero eletti i delegati a un'Assemblea Costituente, col compito di redigere una nuova Costituzione. Per la prima volta nella storia italiana, anche le donne ebbero il diritto al voto. Il 1\u00ba luglio Enrico De Nicola venne nominato primo Presidente della Repubblica Italiana. Il 25 giugno 1946 cominciarono ufficialmente i lavori dell'Assemblea Costituente con Giuseppe Saragat alla presidenza; la nuova costituzione repubblicana entr\u00f2 in vigore il 1\u00ba gennaio 1948."}
{"id": "2621502", "revid": "297059", "url": "https://it.wikipedia.org/wiki?curid=2621502", "title": "Polidipendenza", "text": ""}
{"id": "2621504", "revid": "287204", "url": "https://it.wikipedia.org/wiki?curid=2621504", "title": "Canada Open 2000", "text": "Il Canada Open 2000 (conosciuto anche come du Maurier Open per motivi di sponsorizzazione) \u00e8 stato un torneo di tennis giocato sul cemento.\n\u00c8 stata la 111\u00aa edizione del Canada Open, che fa parte della categoria ATP Masters Series nell'ambito dell'ATP Tour 2000, \ne della categoria Tier I nell'ambito del WTA Tour 2000.\nIl torneo maschile si \u00e8 giocato al National Tennis Centre di Toronto in Canada, \ndal 31 luglio al 6 agosto 2000, quello femminile al du Maurier Stadium di Montr\u00e9al in Canada,\ndal 14 al 20 agosto 2000.\nCampioni.\nSingolare maschile.\n Marat Safin ha battuto in finale Harel Levy, 6\u20132, 6\u20133\nSingolare femminile.\n Martina Hingis ha battuto in finale Serena Williams, 0\u20136, 6\u20133, 3\u20130 ritiro\nDoppio maschile.\n S\u00e9bastien Lareau / Daniel Nestor hanno battuto in finale Joshua Eagle / Andrew Florent, 6\u20133, 7\u20136(3)\nDoppio femminile.\n Martina Hingis / Nathalie Tauziat hanno battuto in finale Julie Halard-Decugis / Ai Sugiyama, 6\u20133, 3\u20136, 6\u20134"}
{"id": "2621506", "revid": "136801", "url": "https://it.wikipedia.org/wiki?curid=2621506", "title": "Canada Open", "text": ""}
{"id": "2621511", "revid": "767487", "url": "https://it.wikipedia.org/wiki?curid=2621511", "title": "Il vangelo secondo San Frediano", "text": "Il vangelo secondo San Frediano \u00e8 un film italiano del 1978, diretto da Oscar Brazzi."}
{"id": "2621512", "revid": "1543377", "url": "https://it.wikipedia.org/wiki?curid=2621512", "title": "Vittorio Frangilli", "text": "Biografia.\nArciere, come la moglie Paola, sin dal 1973, nel 1987 diviene presidente della C.A.M. - Compagnia Arcieri Monica A.S.D. di Gallarate (VA) (fino a tutto il 2012) e si dedica all'istruzione e all'allenamento. Pi\u00f9 volte eletto Consigliere Federale della FITARCO, ne diviene Vicepresidente nel quadriennio 1993-1996. \nCome allenatore di Tiro con l'Arco, ha conseguito svariate medaglie internazionali tra Olimpiadi, World Games, Campionati del Mondo, Campionati Europei e Campionati Africani ottenute con nove diversi atleti, e molte medaglie ai Campionati italiani. \nI pi\u00f9 importanti atleti da lui allenati sono o sono stati i figli Michele Frangilli\n, e Carla Frangilli, oltre a Elena Maffioli e Andrea Tarelli.\nDall'Aprile del 2009 fino a fine maggio 2010 ha avuto il ruolo di Allenatore Nazionale della IAAA - Irish Amateur Archery Association, la Federazione Irlandese di Tiro con l'Arco.\nDal luglio 2011 ha il ruolo di Allenatore Nazionale della FIVTA - F\u00e9d\u00e9ration Ivoirienne de Tir \u00e0 l'Arc.\nHa partecipato come allenatore alle Olimpiadi di Atene del 2004 per l'italia e alle Olimpiadi di Londra 2012 e Rio 2016 per la Costa d'Avorio"}
{"id": "2621519", "revid": "7", "url": "https://it.wikipedia.org/wiki?curid=2621519", "title": "Fun and Fancy Free", "text": ""}
{"id": "2621521", "revid": "287204", "url": "https://it.wikipedia.org/wiki?curid=2621521", "title": "Canada Open 1999", "text": "Il Canada Open 1999 (conosciuto anche come du Maurier Open per motivi di sponsorizzazione) \u00e8 stato un torneo di tennis giocato sul cemento. \u00c8 stata la 110\u00aa edizione del Canada Open, che fa parte della categoria Super 9 nell'ambito dell'ATP Tour 1999, e della categoria Tier I nell'ambito del WTA Tour 1999.\nIl torneo maschile si \u00e8 giocato al du Maurier Stadium di Montr\u00e9al in Canada, dal 2 all'8 agosto 1999, quello femminile al National Tennis Centre di Toronto in Canada, dal 16 al 22 agosto 1999.\nCampioni.\nSingolare maschile.\n Thomas Johansson ha battuto in finale Evgenij Kafel'nikov, 1\u20136, 6\u20133, 6\u20133\nSingolare femminile.\n Martina Hingis ha battuto in finale Monica Seles che si \u00e8 ritirata sul punteggio di 0\u20136, 6\u20133, 3\u20130\nDoppio maschile.\n Jonas Bj\u00f6rkman / Pat Rafter hanno battuto in finale Byron Black / Wayne Ferreira 7-65, 6-4\nDoppio femminile.\nJana Novotn\u00e1 / Mary Pierce hanno battuto in finale Arantxa S\u00e1nchez Vicario / Larisa Neiland, 6\u20133, 7\u20136(3)"}
{"id": "2621523", "revid": "38120", "url": "https://it.wikipedia.org/wiki?curid=2621523", "title": "Steele", "text": ""}
{"id": "2621524", "revid": "117173860", "url": "https://it.wikipedia.org/wiki?curid=2621524", "title": "Oscar Brazzi", "text": "Biografia.\nVita privata.\nEra fratello dell'attore Rossano Brazzi, nonch\u00e9 cognato della cantante Tina Allori."}
{"id": "2621525", "revid": "125918426", "url": "https://it.wikipedia.org/wiki?curid=2621525", "title": "Udine", "text": "Udine (, : ; \"Udin\" in friulano, \"Videm\" in sloveno, \"Weiden in Friaul\" in tedesco) \u00e8 un comune italiano di abitanti del Friuli-Venezia Giulia, considerato l'ultima e attuale capitale storica del Friuli (dopo Aquileia e Cividale del Friuli): gi\u00e0 capoluogo dell'omonima provincia, \u00e8 sede dell'omonimo ente di decentramento regionale (EDR), istituito con Legge regionale 29 novembre 2019, n. 21 (\"Esercizio coordinato di funzioni e servizi tra gli enti locali del Friuli Venezia Giulia e istituzione degli Enti di decentramento regionale\"), e operativo dal 1\u00ba luglio 2020.\nGeografia fisica.\nTerritorio.\nLa citt\u00e0 \u00e8 situata al centro della regione storica friulana. Dista, in linea d'aria, poco pi\u00f9 di dalla Slovenia, e circa dall'Austria. Ci\u00f2 la pone in una posizione strategica, presso l'intersezione delle direttrici europee est-ovest (Corridoio V o Mediterraneo) e nord-sud (Via Iulia Augusta, ora riconosciuta dall'Unione europea come parte del Corridoio Baltico-Adriatico), sulla via che porta verso l'Austria e verso l'est europeo.\nSorge nell'alta pianura, intorno a un colle isolato (secondo la leggenda edificato da Attila per ammirare l'incendio che lui stesso provoc\u00f2 alla citt\u00e0 di Aquileia, ma in realt\u00e0 \u00e8 formato da rocce conglomeratiche antiche pi\u00f9 di anni), in cima al quale \u00e8 situato il castello, a pochi chilometri dalla fascia collinare, ed \u00e8 costeggiata dal torrente Cormor a ovest e dal torrente Torre ad est.\nClima.\nSu territorio sono presenti la stazione meteorologica di Udine Centro, la stazione meteorologica di Udine Campoformido e la stazione meteorologica di Udine Rivolto e dalle osservazioni rilevate risulta che Udine ha clima continentale temperato, con temperature abbastanza elevate d'estate e relativamente rigide d'inverno, ma con minor continentalit\u00e0 rispetto alle citt\u00e0 della pianura Padana centrale e occidentale. L'inverno \u00e8 la stagione meno piovosa, mentre d'estate sono frequenti i fenomeni temporaleschi, anche accompagnati da forti grandinate. Nel complesso risulta essere uno dei capoluoghi di provincia pi\u00f9 piovosi d'Italia.\nUdine \u00e8 comunque una delle zone meno nevose delle pianure settentrionali, con circa di precipitazioni nevose annuali.\nLa decrescita rispetto ai primi decenni del secolo scorso tuttavia \u00e8 minore rispetto a molte citt\u00e0 del Nord-Ovest italiano ( la media a Udine nel 1910, Torino invece ha perso ben di nevosit\u00e0, passando da 55 a 27).\nDopo il decennio 1991\u20132000, con una bassissima media nevosa (), il decennio attuale mostra un discreto aumento (media di ), grazie alle abbondanti nevicate del 2005 e 2010.\nLe nevicate pi\u00f9 abbondanti dal gennaio 1985 ( di accumulo) furono:\nSpesso sono differenti gli accumuli da nord a sud della citt\u00e0: verso nord infatti c'\u00e8 meno disturbo eolico e spesso maggior esposizione alle correnti di SW, vere fautrici delle rare nevicate udinesi.\nLa classica configurazione da neve per Udine \u00e8 la formazione di un minimo depressionario nel golfo ligure e la sua traslazione verso il golfo di Venezia, con la formazione contemporanea di un minimo a occhiale. Un caso eccezionale fu il gennaio '85, quando un \"cuscino freddo\" resistette ai venti di scirocco formatosi con le straordinarie temperature dei giorni precedenti (record di freddo con ).\nOrigini del nome.\nToponimo preromano, G. Frau ipotizza una formazione dalla radice *oudh- / *udh- \u00abmammella\u00bb \u2192 \u00abcolle\u00bb, seguita da un suffisso \u00abnon del tutto chiaro\u00bb. Attestazioni: Udene (983), Utinum (latinizzazione da Ud-; attorno al 1000) altri studiosi fanno derivare il nome dal culto per le ninfe \"undine\" che venivano venerate in questo luogo in epoca preromana e romana.\nUn'altra possibile etimologia \u00e8 la derivazione dal longobardo *Wotan, ovvero un altro nome del Dio Odino , padre degli d\u00e8i nella religione germanica. Infatti, i Longobardi, una popolazione di origine germanica, attorno al VI secolo si insediarono proprio in questa zona. Non a caso Cividale del Friuli era un importante centro di questa popolazione. Questa ipotesi non \u00e8 comunque comprovata dalla linguistica, infatti la teoria che alla base del toponimo vi sia il nome \u00d3\u00f0inn (Odino) trascura il fatto che l\u2019antico norreno non \u00e8 mai stato parlato in Friuli, e che il nome longobardico di Odino era Uuotan (Wotan).\nStoria.\nCapitale della regione storica del Friuli, \u00e8 abitata sin dal neolitico, epoca alla quale risalgono i resti di un antico Castelliere che si sviluppava attorno al colle del castello circa 3500 anni fa. Nonostante ritrovamenti archeologici risalenti al I secolo a.C. testimonino la sua esistenza anche in epoca romana, la citt\u00e0 di Udine accrebbe la sua importanza grazie al declino di Aquileia prima e Cividale poi.\nCitata in occasione della donazione del castello cittadino da parte dell'Imperatore Ottone II nel 983 con il nome di Udene, dal 1222 divenne una delle residenze dei Patriarchi di Aquileia, grazie al Patriarca Bertoldo di Andechs che si trasfer\u00ec da Cividale a Udine in seguito a un terremoto che lesion\u00f2 la sua residenza (25 dicembre). Per la sua centralit\u00e0 fu sempre pi\u00f9 preferita dai Patriarchi, che vi fecero in seguito erigere il palazzo patriarcale. Nel XIV secolo Udine divenne la citt\u00e0 pi\u00f9 importante della regione per il commercio e i traffici a scapito di Aquileia e Cividale del Friuli. Il 7 giugno 1420, in seguito alla guerra tra Venezia e il Patriarcato di Aquileia, la citt\u00e0 venne conquistata dalle truppe veneziane, segnando la caduta e la fine del potere temporale dei Patriarchi. Famiglia nobile friulana di riferimento per conto della serenissima in citt\u00e0 quella dei Savorgnan il cui stemma di famiglia diventa, di fatto, quello della citt\u00e0.\nLa guerra civile del 1511.\nLa citt\u00e0 di Udine fu interessata, a partire dal 27 febbraio 1511, da una guerra civile passata alla storia con il nome di crudel zoiba grassa che si rivel\u00f2 sanguinosa e che si estese presto a tutto il Friuli. Ad aggravare le condizioni della popolazione fu, nei giorni immediatamente successivi, un violento terremoto in seguito al quale si svilupparono numerosi incendi e il crollo del castello cittadino. Buona ultima, giunse poi la peste a far s\u00ec che la situazione peggiorasse ulteriormente. Legato alla Zoiba Grassa \u00e8 l'origine friulana di Romeo e Giulietta, due giovani, Lucina e Luigi, appartenenti alle famiglie rivali dei Savorgnan e dei Da Porto.\nDal dominio veneziano alla prima guerra mondiale.\nSotto il dominio della Repubblica di Venezia dal 1420 al 1797, Udine divenne la quinta citt\u00e0 della Repubblica per importanza e popolazione e lo fu sino alla fine del XVIII secolo. Con la Caduta della Repubblica di Venezia, Udine diventa francese per via delle campagne napoleoniche. In seguito alla Restaurazione, Udine vide il passaggio al Regno Lombardo-Veneto, stato posto sotto la sovranit\u00e0 dell'allora Impero austriaco.\nNel 1848, durante la Prima Guerra d'Indipendenza, la citt\u00e0 insorse contro gli austriaci insieme con il resto del Friuli. Venne creato un Governo Provvisorio a Palmanova sotto la guida del generale Carlo Zucchi. L'esercito asburgico prese Palmanova, incendi\u00f2 molti paesi vicini e, infine, bombard\u00f2 Udine, che capitol\u00f2. Queste vicende vennero appassionatamente raccontate dalla scrittrice Caterina Percoto, testimone oculare dei fatti. Nel 1866 ci fu l'annessione al Regno d'Italia.\nDalla prima guerra mondiale alla fine del Novecento.\nDurante la prima guerra mondiale Udine fu, fino alla disfatta di Caporetto, sede dell'alto Comando supremo militare italiano, tanto da ricevere l'appellativo di \"capitale della guerra\".\nDal 17 agosto 1915 era sede anche del II Gruppo (poi 2\u00ba Gruppo volo).\nL'ospedale psichiatrico di Sant'Osvaldo, a pochi chilometri dal comando militare delle operazioni di guerra, era stato trasformato nel 1916 in un ospedale militare. I malati di mente vennero trasferiti in altri ospedali italiani ma l'ospedale ospitava comunque un migliaio di degenti, in parte militari.\nProprio nei pressi dell'ospedale si costitu\u00ec un deposito di munizioni. Il 27 agosto del 1917 alle ore 11.00 il deposito di munizioni esplose, causando un disastro del quale non venne mai riconosciuto il numero esatto delle vittime civili e militari e che caus\u00f2 la completa distruzione delle abitazioni di una vastissima zona, della chiesa di Sant'Osvaldo e dell'asilo di Sant'Osvaldo. Il disastro, causato probabilmente dalla sottovalutazione del pericolo di stoccaggio di munizioni e gas da parte dei militari italiani, pass\u00f2 sotto censura da parte delle autorit\u00e0 militari, peraltro in quei mesi presenti in citt\u00e0 per dirigere la guerra, e viene ricordato dalla popolazione udinese con il nome di \"scoppio di Sant'Osvaldo\" o \"la Polveriera di Sant'Osvaldo\". Meno di due mesi dopo segu\u00ec la disfatta di Caporetto, il 24 ottobre 1917.\nNel primo dopoguerra la citt\u00e0 divenne capoluogo della \"Provincia del Friuli\", che comprendeva l'allora provincia di Gorizia (fino al 1927), e le attuali province di Pordenone (fino al 1968) e Udine. Dopo l'8 settembre 1943 venne posta sotto la diretta amministrazione militare del III Reich nell'ambito del Zona d'operazioni del Litorale adriatico che cess\u00f2 con la fine dell'occupazione tedesca nell'aprile 1945. Il 6 maggio 1976 la citt\u00e0 venne colpita dal disastroso terremoto del Friuli. Sebbene a Udine il numero delle vittime non fu elevato, il comune e la cittadinanza contribuirono in modo sostanziale alla ricostruzione, organizzando gli aiuti alla popolazione colpita. In seguito al disastroso terremoto, venne nominato dal governo italiano commissario per la Protezione civile Giuseppe Zamberletti. Proprio in quella occasione nacque una moderna e organizzata Protezione civile italiana.\nGli anni di piombo colpirono anche la citt\u00e0: nel 1978 ne fu vittima il maresciallo Antonio Santoro.\nSimboli.\nLo stemma del Comune di Udine \u00e8 uno scudo bianconero sormontato da una corona ducale, che peraltro riprende lo stemma della Famiglia Savorgnan. Sulla corona ducale \u00e8 posto un cavallo nascente. Lo scudo \u00e8 circondato da un ramo di alloro e di quercia, legati da un nastro tricolore al quale \u00e8 appuntata la medaglia d'oro al valor militare.\nOnorificenze.\nLa citt\u00e0 \u00e8 stata decorata con la croce al merito di guerra (1915-1918) \nUdine \u00e8 tra le Citt\u00e0 decorate al valor militare per la guerra di liberazione per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale, concessa alla citt\u00e0 per l'intero Friuli:\nRicorrenze.\nLe ricorrenze principali della citt\u00e0 di Udine:\nMonumenti e luoghi d'interesse.\nLa citt\u00e0 di Udine conserva, dal punto di vista urbanistico, la tipica impronta delle citt\u00e0 medievali. La citt\u00e0 si \u00e8 sviluppata intorno al colle del castello, al centro, espandendosi a partire dal X secolo (si contarono ben cinque cerchie murarie successive, fino al XV secolo, con relative porte e portoni).\nTra i monumenti pi\u00f9 famosi: il \"Castello\" sito su di un colle che domina la citt\u00e0, il \"Duomo\", la \"Loggia del Lionello\", il \"Palazzo Arcivescovile\" con gli affreschi del Tiepolo, la \"piazza Libert\u00e0\" in stile veneziano e \"piazza Matteotti\", che rappresenta il cuore cittadino assieme a \"via Mercatovecchio\". Per quanto riguarda le opere moderne, da segnalare il Teatro Nuovo Giovanni da Udine, inaugurato nel 1997, il progetto porta la firma dell'ingegner Giuliano Parmegiani e dell'architetto Lorenzo Giacomuzzi Moore.\nArchitetture di piazza Libert\u00e0 e del castello.\nL'aspetto romano-cinquecentesco dell'edificio, che lo rende pi\u00f9 simile a una residenza signorile che a un'infrastruttura militare, \u00e8 dovuto all'intervento di Giovanni da Udine, che, a partire dal 1547, riprese e port\u00f2 a termine il cantiere. Altre modifiche interne furono apportate nei secoli successivi per poterlo adibire agli usi pi\u00f9 vari: carcere, caserma, sede municipale ecc. Il castello ospita il salone del Parlamento della Patria del Friuli risalente al XII secolo \u00e8 uno dei pi\u00f9 antichi d'Europa.\nArchitetture religiose.\nUdine \u00e8 sede arcivescovile.\nEdificata a partire dal 1236 per volere del patriarca Bertoldo di Andechs-Merania. La costruzione venne ultimata in un centinaio di anni. A fianco del Duomo si trova il campanile con il battistero, sede di un piccolo Museo del Duomo.\nTeatri.\nQuesti sono i principali edifici cittadini che ospitano manifestazioni teatrali e di spettacolo (per quanto riguarda gli enti e le associazioni teatrali si veda la sezione Cultura/Teatro):\nAltre architetture.\nEssendo Udine una ex citt\u00e0 industriale in seguito convertita al terziario, sono presenti numerosi siti di archeologia industriale, su tutti il sito delle \"acciaierie SAFAU\" nella parte sud della citt\u00e0 e lo stabilimento dismesso \"Dormisch - Birra Peroni\". Altri importanti siti come quelli delle \"acciaierie Bertoli\" nella parte nord della citt\u00e0 e lo stabilimento della Birra Moretti a poca distanza dal centro storico sono stati demoliti per la realizzazione di lottizzazioni residenziali, direzionali e commerciali.\nFontane.\nLe principali fontane di Udine:\nLe mura.\nNella citt\u00e0 di Udine restano tracce o notizie di cinque cerchia di mura di cinta del centro urbano, costruite nell'arco di quasi cinquecento anni (tra l'XI e il XV secolo). Ancor pi\u00f9 antico fu il terrapieno del castelliere, risalente all'et\u00e0 del bronzo.\nLe rogge.\nDelle sei rogge che l'attraversano nel Medioevo, sono sopravvissute la roggia di Udine e la roggia di Palma. Forse di origine romana, sono documentate (per la concessione d'uso ai mulini) al 1217 per la roggia di Udine, e al 1171 per quella di Palma. Proprio lo studio dei salti delle rogge cittadine permisero ad Arturo Malignani di divenire un pioniere nello studio delle centrali idroelettriche.\nUdine \u00e8 inoltre lambita, a ovest, dal Canale Ledra-Tagliamento, che \u00e8 collegato alle due rogge dal Canale di San Gottardo.\nParchi e giardini.\nAltre aree verdi di minori dimensioni sorgono in ogni quartiere cittadino.\nSociet\u00e0.\nEvoluzione demografica.\nNonostante negli anni novanta ci sia stato un progressivo spopolamento del comune di Udine a favore dei comuni del circondario, l'andamento demografico nell'ultimo decennio \u00e8 comunque positivo grazie all'immigrazione di cittadini stranieri. L'andamento demografico di Udine e del circondario nel suo complesso \u00e8 quindi in crescita costante. Nel febbraio 2012 Udine ha di nuovo superato i 100.000 abitanti, per poi tornare ai 99.180 del 2019.\nEtnie e minoranze straniere.\nDei quattro capoluoghi di provincia della regione Friuli-Venezia Giulia, al 31 dicembre 2019 Udine ha la seconda pi\u00f9 alta percentuale di residenti stranieri: presenze ovvero il 14,0% della popolazione totale, superiore alla media regionale del 9,2%.\nLingue e dialetti.\nA Udine, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, la citt\u00e0 \u00e8 inserita nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Udine rientra fra le varianti appartenenti al friulano centrale.\nIn centro citt\u00e0 \u00e8 presente inoltre un dialetto veneto, l'udinese, tutelato dalla L.R. nr. 5 del 17 febbraio 2010, eredit\u00e0 dei tempi della dominazione della citt\u00e0 da parte della Repubblica di Venezia. Inizialmente diffuso tra le classi agiate e borghesi della citt\u00e0 e utilizzato come simbolo dell'alto stato sociale, una volta estintasi la dominazione della Serenissima, l'udinese ha vissuto una fase d'espansione nell'Ottocento e si \u00e8 diffuso anche a livello popolare grazie alla sua affinit\u00e0 con la lingua italiana. Le testimonianze letterarie del dialetto udinese sono ridotte al minimo, ma va sicuramente ricordato lo scrittore e giornalista udinese Renzo Valente che scrisse una serie di articoli autobiografici sulla vita della citt\u00e0 rappresentando (con fine sensibilit\u00e0 e una sottile vena d'umorismo) il modo di parlare e di vivere della borghesia udinese.\nCuriosit\u00e0: il saluto friulano \"Mandi\" \u00e8 stato utilizzato dal comico e cabarettista Marco Milano per dare il nome al suo personaggio \"Mandi Mandi\", un originale giornalista friulano che si collegava da Udine durante la trasmissione Mai dire Gol.\nIstituzioni, enti e associazioni.\nA Udine hanno sede alcuni uffici e dipartimenti della Regione Autonoma Friuli-Venezia Giulia ospitati presso il nuovo \"palazzo della Regione\" in \"via Sabbadini\". La citt\u00e0 \u00e8 sede del comando \"Brigata alpina \"Julia\"\".\nQualit\u00e0 della vita.\nUdine con la sua provincia si attesta in buone posizioni nelle classifiche sulla qualit\u00e0 della vita stilate dai due maggiori quotidiani economici e da Legambiente.\nCultura.\nScuole.\nSono presenti in citt\u00e0 21 scuole primarie suddivise in quattro circoli scolastici, 8 scuole secondarie, 11 istituti d'istruzione superiore tra i quali il Liceo Classico Jacopo Stellini, L'ISIS Caterina Percoto, con i suoi quattro indirizzi: musicale, linguistico, economico sociale e delle scienze umane; dal 1981 inoltre vi \u00e8 la possibilit\u00e0 di frequentare il Conservatorio statale di Musica \"Jacopo Tomadini\". L'ISIS Arturo Malignani di Udine \u00e8 tra le prime scuole in Italia che forniscono un'eccellente preparazione nel campo dell'aerotecnica, l'ex comandante delle Frecce Tricolori Marco Lant ha frequentato questo istituto, da qui anche la notoriet\u00e0 della scuola. L'ISIS ha in dotazione strumentazioni donate dalle industrie per formare adeguatamente gli studenti, inoltre nell'hangar sono presenti velivoli tra cui il North American F-86 Sabre e l'Aermacchi MB-326, altri costruiti dagli stessi studenti. L'istituto tecnico (ex commerciale) Antonio Zanon,fondato nel 1866, ad opera del commissario regio Quintino Sella;Tra gli insegnanti ricordiamo Giovanni Marinelli, geografo che dalla cattedra dello Zanon pass\u00f2 all'insegnamento universitario, lo scrittore Carlo Sgorlon; tra gli allievi Bonaldo Stringher, governatore della Banca d\u2019Italia, e lo scienziato Arturo Malignani.. Alle suddette scuole pubbliche si affiancano alcuni istituti privati soprattutto nell'ambito delle scuole dell'infanzia.\nUniversit\u00e0.\nL'Universit\u00e0 degli studi di Udine \u00e8 stata fondata nel 1978 nell'ambito degli interventi per la ricostruzione del Friuli in seguito al terremoto del 1976.\nL'istituzione dell'universit\u00e0, in particolare delle facolt\u00e0 di medicina e di magistero, era stata richiesta fin dagli anni cinquanta: il Comitato per l'universit\u00e0 friulana, presieduto da Tarcisio Petracco, aveva raccolto 125.000 firme a favore della fondazione dell'ateneo.\nHa tra i suoi obiettivi, oltre alla ricerca e alla formazione, comuni a tutti gli atenei, anche quello di \"contribuire al progresso civile, sociale ed economico del Friuli e di divenire organico strumento di sviluppo e di rinnovamento dei filoni originari della cultura, della lingua, delle tradizioni e della storia del Friuli\".\nL'universit\u00e0 ha promosso la costituzione di diverse istituzioni:\nI progetti d'impresa presentati dall'ateneo hanno inoltre vinto il \"Premio nazionale dell'innovazione\" nel 2003, 2004 e 2006.\nNel 2004 ha visto la luce, su spinta dei docenti laureatisi alla Scuola normale superiore di Pisa, la Scuola superiore dell'universit\u00e0 di Udine, l'istituto d'eccellenza dell'ateneo friulano.\nNel 2014 viene fondata l'Accademia di Belle Arti di Udine G.B. Tiepolo. L'Accademia offre vari corsi quali Arti Visive, Comunicazione Web, Design, corsi di Lingua Italiana e corsi di alta specializzazione in Tatuaggio Artistico.\nMedia.\nStampa.\nQuotidiani:\nPeriodici:\nTelevisione.\nRedazioni di Udine:\nTeatro.\nQuesti sono gli enti e le associazioni teatrali e cinematografici principali della citt\u00e0 (per quanto riguarda gli edifici si veda la sezione Monumenti e luoghi d'interesse/Teatri):\nIl teatro Club di Udine organizza dal 1971 il Palio Teatrale Studentesco Citt\u00e0 di Udine, che vede come attori da 40 anni gli studenti delle scuole superiori di Udine.\nCinema.\nDal 2000 grazie all'opera della \"FVG film commission\" si sono realizzate diverse produzioni cinematografiche che hanno avuto come \"location\" la citt\u00e0, tra queste: \"La ragazza del lago\", \"Come Dio comanda\", \"Riparo-Anis tra di noi\" di Marco Simon Puccioni.\nDal 1999 Udine \u00e8 la sede del Far East Film Festival, un'importante rassegna cinematografica sul cinema del lontano Oriente.\nCucina udinese.\nLa cucina friulana \u00e8 caratterizzata da piatti sostanziosi come la polenta, il frico, le minestre e i minestroni, i prodotti dalla macellazione del maiale, la brovada e il musetto, le frittate, soprattutto con le erbe del territorio, la selvaggina, generalmente accompagnati da vino bianco (\"taj di blanc\") o rosso (\"taj di neri\").\nData la vicinanza e la facilit\u00e0 con cui si pu\u00f2 raggiungere la Slovenia (mezz'ora da Udine) si sono introdotti nella cucina locale piatti della tradizione slava, in particolare il gulasch e i \u0107evap\u010di\u0107i, accompagnati da polenta, e infine prodotti del territorio quali il prosciutto di San Daniele, la trota e gli asparagi. Relativa l'influenza della cucina goriziana (patate in tecia). Marginale, invece, l'influenza della cucina triestina su quella udinese, sopravvissuta quasi esclusivamente nell'offerta della jota e dei bolliti (cragno e porcina).\nImportante la produzione di formaggi, in particolare del Montasio (detto in passato \"latteria\"), ingrediente principale del frico, e dei salumi, fra i quali il prosciutto di San Daniele, il salame, la soppressa, il lardo, la lingua, il prosciutto cotto nel pane. Il pane ha la caratteristica forma del doppio cornetto. I piatti della cucina udinese si trovano nelle sopravvissute osterie udinesi.\nFra i dolci, tipici sono la gubana e gli strucchi, i crostoli durante il periodo del carnevale e le favette fra i Dolci dei morti.\nI principali vini della produzione locale sono, fra i grandi bianchi friulani, il Friulano, il Ramandolo, il Verduzzo, la Ribolla (vitigni Pinot, Picolit), e fra i rossi, il Merlot, il Cabernet, (vitigno Refosco). Notevole anche l'offerta delle grappe.\nLa cucina udinese, oltre che nelle osterie e nelle trattorie della cinta cittadina, si pu\u00f2 trovare nelle sagre. In Borgo Grazzano, \u00e8 tipica la sagra delle rane (crots). Da diversi anni Friuli Doc \u00e8 un'importante vetrina dedicata alla cucina locale.\nAlcune pietanze vengono preparate in occasione di ricorrenze particolari. \u00c8 il caso della trippa, preparata in brodo o in umido (vigilia di Natale), l'aringa con la cipolla il mercoled\u00ec delle ceneri, il vin brul\u00e8 il giorno dell'Epifania.\nLa polenta.\nUn capitolo a parte merita la polenta, piatto principale della dieta delle famiglie pi\u00f9 povere dei friulani e degli udinesi per almeno cento anni, dalla met\u00e0 dell'Ottocento alla seconda guerra mondiale.\nL'inchiesta Jacini sulle condizioni di vita della popolazione agricola italiana (1881-1886) riconosce come la polenta di granturco al momento dell'unificazione fosse l'unico alimento accessibile per la maggior parte delle famiglie friulane contadine. La grande prevalenza dell'uso del granturco sugli altri alimenti originava dalla distruzione dei raccolti delle patate a causa del fungo peronospora intorno al 1850 e dell'infezione della fillossera per la vite, oltre che dalla generale crisi agraria. La dieta povera a base di polenta poteva causare la pellagra per avitaminosi. Preparata nella \"cjalderie\" (paiolo) di rame sul \"fogol\u00e2r\" (caminetto), la farina di granturco cotta nell'acqua faceva da colazione, pranzo e cena per le famiglie di contadini. La polenta, a differenza della pasta, non si presta a molte varianti nella cucina. Laddove la pasta pu\u00f2 essere lessata e condita, ma anche riempita, oppure fatta al forno in forma di pasticcio, aggiunta alle minestre, e persino aggiunta alla frittata, la polenta \u00e8 poco versatile, e pu\u00f2 essere servita solo cotta nel paiolo o al massimo pasticciata, ovvero preparata a strati con rag\u00f9 o funghi. Con il mutamento delle condizioni di vita della popolazione e l'accesso della donna nel mondo del lavoro \u00e8 diventata una pietanza assai pi\u00f9 limitata nel consumo per via dei tempi di cottura necessari che consistono in almeno 45 minuti. Sostituita dal pane e dalla pasta, \u00e8 diventata soprattutto un accompagnamento per gli spezzatini, i gulasch e i piatti di selvaggina, in sostanza un piatto invernale e persino di festa, oppure viene servita a fette nelle sagre, sempre con diversi accompagnamenti.\nGeografia antropica.\nIl comune ha un'estensione di 55,81 km\u00b2 e ha un'altitudine di 113 .\nLocalit\u00e0.\nDa quando esistono le circoscrizioni le localit\u00e0 sono considerate come quartieri cittadini. Alcune di esse sono periferiche al centro storico, come Cussignacco, Laipacco, Paparotti, Paderno, altre sono appena fuori, come Chiavris, una zona circostante ad una rotatoria inserita in piena citt\u00e0, per la quale oramai il termine localit\u00e0 \u00e8 del tutto fuorviante.\nIn generale sono ancora poche le localit\u00e0 non conurbate alla citt\u00e0, e sono ancora di meno quelle che conservano una definita identit\u00e0 di paese. Tra queste possiamo ricordare Beivars, Godia, che si trova a circa 6\u00a0km a nord-est dal centro cittadino, e San Bernardo che \u00e8 situata anch'essa nell'estrema periferia nord-orientale del comune udinese e lambisce i confini dei comuni di Reana del Rojale e Povoletto.\nI principali quartieri:\nSuddivisione amministrativa.\nUdine \u00e8 amministrativamente suddivisa in sette circoscrizioni che comprendono quartieri cittadini. Fino al 2008 erano dotate di propri organi amministrativi ad elezione diretta, con l'entrata in vigore della nuova legge finanziaria questi organi rappresentativi sono stati soppressi e sostituiti da un consigliere comunale che funge da rappresentante circoscrizionale.\nSuddivisioni storiche.\nA Udine sono presenti 7 borghi storici rientranti nell'area delimitata dalle antiche mura medievali facenti parte del centro storico e quindi della 1 circoscrizione, inoltre si aggiungono alcune contrade storiche al di fuori delle mura come il quartiere di Cussignacco. Attraverso il \"comitato dei borghi storici\" vengono organizzate feste e manifestazioni culturali in ogni borgo cittadino.\nI borghi sono:\nEconomia.\nUdine \u00e8 al primo posto tra i quattro comuni capoluogo della regione per reddito imponibile medio ai fini Irpef (dati 2010).\nLe attivit\u00e0 economiche peculiari del capoluogo friulano sono legate principalmente alla sua funzione amministrativa e culturale essendo sede di Provincia, Regione, ospedali, banche, scuole, universit\u00e0 e vari enti e associazioni. Di grande importanza anche il ruolo del commercio che ha sempre caratterizzato Udine come citt\u00e0 emporiale punto di riferimento per tutto il Friuli, di contro \u00e8 andata via via perdendo il ruolo di citt\u00e0 industriale, sono stati infatti chiusi i grandi stabilimenti soprattutto nel settore siderurgico ed alimentare, ad essi si sono sostituiti piccoli e medi insediamenti che hanno trovato spazi adeguati nella cosiddetta \"ZIU\" ovvero la \"Zona Industriale Udinese\", presente a sud della citt\u00e0.\nIndustria.\nAll'industria pesante in fase di generale declino, si \u00e8 sostituito con successo il modello dell'azienda manifatturiera medio-piccola, a struttura generalmente familiare, derivante dall'esperienza dell'artigianato. Le industrie siderurgiche, un tempo presenti nel capoluogo friulano (\"acciaierie Bertoli\", \"SAFAU\") si sono trasferite nell'hinterland udinese (\"ABS\" di Cargnacco) oppure lontano dal capoluogo (come Pittini di Osoppo). Hanno cessato la loro attivit\u00e0 anche importanti stabilimenti dell'industria alimentare come la Birra Moretti e la sede di imbottigliamento della Coca-Cola.\nServizi.\nI grandi stabilimenti industriali sono stati sostituiti da una fitta rete di distribuzione commerciale di dimensioni medio-grandi concentrata specialmente a nord della citt\u00e0, sulla cosiddetta \"Tresemane\" o \"strada degli acquisti\". Il settore terziario, soprattutto nell'hinterland udinese, ha raggiunto un grande peso economico e rappresenta circa 2/3 dell'occupazione totale. Sono presenti numerosi insediamenti della grande distribuzione organizzata e specializzata, nel territorio comunale sorgono 2 parchi commerciali e 3 ipermercati, nei vicini comuni dell'hinterland, esistono invece 5 centri commerciali (Martignacco, Pradamano, Tavagnacco, Cassacco e Basiliano) e 7 ipermercati. Sono presenti inoltre 2 grandi complessi cinematografici, i cosiddetti multiplex, rispettivamente con 2.500 posti in 12 sale e 2.122 posti in 11 sale. Nel centro cittadino opera un circuito di 5 sale ospitate in due cinema multisala con un totale di 722 posti.\nDi una certa importanza anche il quartiere fieristico di \"UdineFiere\", sorto nell'area che ospitava l'ottocentesco \"Cotonificio Udinese\" presso Torreano nel confinante comune di Martignacco. Il complesso occupa una superficie di 240.000\u00a0m\u00b2 ed \u00e8 dotato di 9 padiglioni che con le aree esterne offrono un'area espositiva di 31.000\u00a0m\u00b2. Vi si svolgono una decina di eventi annuali tra cui il \"salone internazionale della sedia\" e la fiera \"Casa moderna\". Nel 2006 in seguito alla fusione con la fiera di Gorizia si \u00e8 costituita la \"Udine e Gorizia Fiere spa\", nel complesso il polo fieristico conta su circa 500.000 visitatori annui.\nInfrastrutture e trasporti.\nStrade.\nEssendo Udine una citt\u00e0 situata in prossimit\u00e0 dei confini con Austria e Slovenia \u00e8 interessata dal passaggio di strade internazionali.\nFra le principali si ricordano:\nLa citt\u00e0 \u00e8 dotata di due tangenziali:\nFerrovie.\nLa stazione di Udine \u00e8 la pi\u00f9 importante stazione della regione Friuli-Venezia Giulia per numero annuale di passeggeri ed \u00e8 capolinea di cinque linee ferroviarie:\nEsistevano in precedenza progetti di collegamento con Majano di cui rimangono tuttora delle tracce come il viadotto che passa sopra il Cormor nei pressi di Pagnacco, un viadotto in rovina che doveva passare sopra viale Vat e il terrapieno che segue il percorso dalla periferia di Udine fino a Pagnacco. Altro progetto era la ferrovia Udine-Portogruaro il cui tratto comincia a Lestizza e termina nei pressi di Teglio Veneto; l'intero percorso ora \u00e8 utilizzato come strada provinciale denominata SP 95 che, proprio per questo motivo, viene chiamata \"ferrata\".\nNel piazzale antistante la stazione ferroviaria \u00e8 presente la fermata del bus \u00d6BB Intercity per Villaco e Klagenfurt.\nDall'8 giugno 2008, nel territorio comunale \u00e8 presente una fermata ferroviaria situata nella zona orientale lungo la Udine \u2013 Cividale, la quale \u00e8 denominata San Gottardo ed \u00e8 a servizio dell'omonima frazione.\nLa citt\u00e0 \u00e8 dotata anche di altri impianti ferroviari, non aperti al servizio viaggiatori: il Posto di Movimento Vat, situato alla diramazione tra la ferrovia Pontebbana e la linea di cintura di Udine, e Udine Parco, sulla ferrovia Udine-Trieste.\nMobilit\u00e0 urbana.\nIl mezzo di trasporto pi\u00f9 utilizzato \u00e8 l'automobile, con una media di 64 auto private ogni 100 abitanti..\n. Nonostante questo, Udine \u00e8 una tra le poche citt\u00e0 capoluogo italiane a non aver superato nel 2012 la soglia limite di polveri sottili in un anno previste dal decreto legislativo 155/2010 (35 giorni/anno con concentrazioni superiori a 50\u00a0\u00b5g/m3).\nIl principale mezzo pubblico \u00e8 l'autobus, . La Societ\u00e0 Autoservizi Friuli-Venezia Giulia (SAF) gestisce il trasporto urbano. Sono attive 11 linee urbane, pi\u00f9 altre linee speciali istituite nel periodo scolastico. Secondo lo studio divulgato da un'associazione ambientalista, nel 2012 Udine risultava la citt\u00e0 italiana con il minor impatto ambientale dei mezzi pubblici.\nFra il 1887 e il 1952 a Udine era attiva una rete tranviaria, elettrificata nel 1908, a scartamento metrico; un tratto di essa era comune alle tranvie Udine-San Daniele e Udine-Tarcento, che avevano quale principale terminal urbano la scomparsa stazione di Udine Porta Gemona.\nAeroporti.\nLa citt\u00e0 \u00e8 raggiungibile con l'aereo dall'aeroporto del Friuli-Venezia Giulia, detto anche aeroporto di Trieste-Ronchi dei Legionari, distante 38\u00a0km; altro aeroporto \u00e8 l'aeroporto di Udine-Campoformido che \u00e8 aperto al solo traffico turistico e sportivo ed \u00e8 distante 5\u00a0km. A 19\u00a0km da Udine \u00e8 presente anche l'aeroporto militare di Rivolto, sede delle Frecce Tricolori.\nAmministrazione.\nGemellaggi.\n\"Fonte: Comune di Udine - ufficio gemellaggi\"\nSport.\nNel femminile la \"Libertas Sporting Club Udine\" gioca in serie A-2 da 9 stagioni.\nEventi sportivi.\nIl 5 giugno 1983 la citt\u00e0 vede l'arrivo della tappa finale del 66\u00ba Giro d'Italia, vinto da Giuseppe Saronni.\nNel mese di giugno del 1990 Udine ospita 3 incontri del \"Girone E\" dei mondiali di calcio di Italia '90."}
{"id": "2621530", "revid": "599013", "url": "https://it.wikipedia.org/wiki?curid=2621530", "title": "Samon\u00e0 e Savelli", "text": "Samon\u00e0 e Savelli \u00e8 stata una casa editrice italiana.\n\u00c8 stata la prima casa editrice italiana della sinistra antagonista ed extraparlamentare. Fondata a Roma nel 1963 da Giuseppe Paolo Samon\u00e0 e Giulio Savelli, ha pubblicato centinaia di titoli legati all'approfondimento della filosofia marxista, alla lotta di classe, al marxismo-leninismo e al pensiero socialista rivoluzionario. Considerata eretica ed espressione della cosiddetta \"nuova sinistra\", fra i sostenitori della casa editrice c'erano numerosi intellettuali del tempo, fra cui Giangiacomo Feltrinelli. La piccola casa editrice, nel 1967, fu la prima a pubblicare in lingua italiana uno scritto a firma di Ernesto Che Guevara.\nPer \"Samon\u00e0 e Savelli\" hanno pubblicato diversi autori noti del panorama culturale italiano, fra cui Alberto Asor Rosa con il celebre \"Scrittori e popolo\" e Paolo Flores d'Arcais con \"Fronte popolare e democrazia progressista\".\nStoria.\nLa casa editrice nasce nel 1963 e fino alla fine degli anni sessanta pubblica titoli quasi esclusivamente di politica, su posizioni di estrema sinistra, soprattutto trotskiste.\nNel 1968 Samon\u00e0 abbandona il progetto e la casa editrice cambia nome da \"Samon\u00e0 e Savelli\" a \"Savelli - La Nuova Sinistra\".\nIl libro pi\u00f9 famoso di questo periodo, e grande successo della casa editrice, \u00e8 \"La strage di Stato\", pubblicato nel giugno 1970, frutto della controinchiesta condotta dal movimento sulla Strage di piazza Fontana. Dopo la sua pubblicazione la casa editrice divenne il punto di riferimento culturale di tutta l'area della sinistra extraparlamentare, da Potere Operaio a Lotta Continua al gruppo del Manifesto.\nDal 1969 pubblica una collana di opere teatrali diretta dal commediografo e attore Franco Mol\u00e8. \nNel 1976 usc\u00ec il libro \"Porci con le ali\", che fu un clamoroso successo editoriale e cinematografico e che rimase per qualche tempo pseudonimo (era firmato Rocco e Antonia). Soltanto in un periodo successivo si venne a sapere che a scriverlo erano stati Lidia Ravera e Marco Lombardo Radice. Il libro coincideva anche con il lancio della collana \"Il pane e le rose\".\nDue altri importanti libri pubblicati da Savelli furono, nel 1975, \"Proletari senza rivoluzione\" di Renzo Del Carria, una ricerca suddivisa in cinque volumi sulla storia delle classi subalterne in Italia, e, nella collana \"Il pane e le rose\", la sceneggiatura integrale del film di Gianni Serra \"La ragazza di via Millelire\".\nFu anche editrice della rivista mensile \"La sinistra\", diretta da Lucio Colletti, Giulio Savelli e Augusto Illuminati (nata nel 1966 e trasformata nel 1968 in settimanale, quando cambi\u00f2 formato, ma poi chiuse). La rivista, su posizioni libertarie, cost\u00f2 a Giulio Savelli l'uscita dal PCI. Ogni tanto pubblicava dei volumetti come supplemento.\nDal 1972 venne prodotta anche una \"Agenda rossa\", un diario che riportava quotidianamente sintesi di avvenimenti del 1968. Stampava anche le riviste \"Ombre rosse\" e \"Il leviatano: problemi della libert\u00e0 e del socialismo\" (1976).\nUn altro periodico fu \"Calibano: rivista semestrale di ricerche sulla letteratura inglese e americana\" (1977-1983, diretta da Alessandro Portelli come sottoserie della collana \"Saggistica\").\nSavelli si \u00e8 inoltre spesso occupata di musica, pubblicando nella collana \"La chitarra, il pianoforte e il potere\" molte raccolte commentate di testi di canzoni di molti cantautori italiani; in questa serie pubblicarono tra gli altri Simone Dess\u00ec, Gino Castaldo, Gianni Borgna e Giaime Pintor.\nNella prestigiosa collana \"Saggistica\", accanto ai titoli pi\u00f9 espressamente politici, Savelli nel 1979 pubblica \"Aliminusa: strada, donna, religiosit\u00e0\", un'indagine antropologico-culturale, corredata da foto e innovativi sociogrammi, condotta da Lillo Gullo e Tano Gullo in un paese delle Madonie. Dopo la recensione a piena pagina di Gianni Rodari su \"Paese Sera\", i due autori vengono invitati dalla Rai a collaborare con il regista Maurizio Rotundi per tradurre i contenuti del loro saggio in un documentario televisivo sulla condizione delle donne in Sicilia poi messo in onda in prima serata sul Primo Canale.\nPer il cinema Savelli ha anche pubblicato \"Scrivere il film\", testimonianze raccolte da Giuliana Muscio (1981) e \"Ballare il film\" di Claver Salizzato (1982)."}
{"id": "2621536", "revid": "287204", "url": "https://it.wikipedia.org/wiki?curid=2621536", "title": "Canada Open 1998", "text": "Il Canada Open 1998 (conosciuto anche come du Maurier Open per motivi di sponsorizzazione) \u00e8 stato un torneo di tennis giocato sul cemento. \u00c8 stata la 109\u00aa edizione del Canada Open, che fa parte della categoria Super 9 nell'ambito dell'ATP Tour 1998, e della categoria Tier I nell'ambito del WTA Tour 1998. Il torneo maschile si \u00e8 giocato al National Tennis Centre di Toronto in Canada, dal 3 al 10 agosto 1998, quello femminile al du Maurier Stadium di Montr\u00e9al in Canada, dal 17 al 23 agosto 1998.\nCampioni.\nSingolare maschile.\n Patrick Rafter ha battuto in finale Richard Krajicek, 7\u20136(3), 6\u20134,\nSingolare femminile.\n Monica Seles ha battuto in finale Arantxa S\u00e1nchez Vicario 6\u20133, 6\u20132\nDoppio maschile.\n Martin Damm / Jim Grabb hanno battuto in finale Ellis Ferreira / Rick Leach, 6\u20132, 6\u20137, 6\u20132\nDoppio femminile.\n Martina Hingis / Jana Novotn\u00e1 hanno battuto in finale Yayuk Basuki / Caroline Vis, 6\u20133, 6\u20134"}
{"id": "2621543", "revid": "201394", "url": "https://it.wikipedia.org/wiki?curid=2621543", "title": "Boswell Sisters", "text": "Boswell Sisters \u00e8 stato un trio vocale femminile statunitense originario della Louisiana, attivo negli anni trenta. Ne facevano parte le sorelle Martha (9 giugno 1905 \u2013 2 luglio 1958), Constance detta \"Connee\" (poi Connie, 3 dicembre 1907 \u2013 11 ottobre 1976) ed Helvetia \"Vet\" Boswell (20 maggio 1911 \u2013 12 novembre, 1988).\nSono ricordate per le loro elaborate armonie vocali e per la sperimentazione ritmica che portarono avanti. Ebbero notoriet\u00e0 essenzialmente negli Stati Uniti. Il loro stile \u00e8 stato ripreso negli anni successivi da diversi girl group, fra cui il trio Lescano e, in epoca molto pi\u00f9 recente, dalle italiane Sorelle Marinetti.\nNel 1998 sono state inscritte nella Vocal Group Hall of Fame. Dieci anni dopo sono state poi inserite nella Louisiana Music Hall of Fame.\nStoria.\nLe Boswell Sisters crebbero in una famiglia della middle-class abitante in Camp Street, nell\"'uptown\" New Orleans (Louisiana). Martha e Connie erano nate a Kansas City (Missouri), Helvetia Birmingham (Alabama). Iniziarono a farsi conoscere a New Orleans quando erano ancora poco pi\u00f9 che adolescenti. In quegli anni presero parte a spettacoli in teatri e stazioni radiofoniche locali.\nIl loro primo disco lo incisero per la casa discografica Victor Talking Machine Company nel 1925. Non ottennero il successo sperato su scala nazionale e dovettero aspettare cinque anni per arrivare alla notoriet\u00e0 dopo essersi trasferite a New York. Qui poterono lavorare per network radiofonici nazionali ed incidere dischi per la Okeh Records e per la Brunswick Records (per quest'ultima casa discografica dal 1931 al 1935).\nMolte delle loro incisioni discografiche per la Brunswick Records sono considerate pietre miliari nell'ambito della registrazione vocale di musica jazz. In particolare, la rielaborazione che Connee Boswell apportava a melodie e ritmi di canzoni popolari contribu\u00ec a farle apprezzare da un vasto pubblico.\nBuona parte del loro successo era dovuto anche all'arrangiamento di Glenn Miller e all'orchestrazione di artisti giovani ma gi\u00e0 di vaglia dell'ambiente jazz newyorkese come The Dorsey Brothers, Benny Goodman, Bunny Berigan, Fulton McGrath, Joe Venuti, Arthur Schutt, Eddie Lang, Joe Tarto, Manny Klein, Dick McDonough e Carl Kress).\nTutti questi artisti contribuirono a rendere quelle registrazioni preziose come poche altre in termini di sonorit\u00e0 (con esiti sorprendenti specialmente se si tiene in considerazione l'epoca nella quale essi furono ottenuti).\nLe Boswell furono fra i pochi artisti dell'epoca disposti a riarrangiare i loro pezzi in una chiave che risultasse pi\u00f9 moderna. Sebbene la tendenza dell'epoca fosse piuttosto conservativa e spingesse le case discografiche, sotto la pressione dei desideri del pubblico, a mantenersi su un piano di difesa della tradizione, nel caso delle tre sorelle Boswell vi fu maggiore disponibilit\u00e0 a che le melodie fossero riarrangiate con mutamenti anche sostanziali, come l'eseguire la partitura un tono sotto rispetto all'originale, cos\u00ec come la chiave del brano poteva venire portata da maggiore a minore mentre un'analoga operazione veniva attuata sulla sezione ritmica.\nUna delle tre sorelle, Connee registr\u00f2 da sola diversi dischi, per l'etichetta Brunswick e, poi, per la Decca Records. Da cantante solista scelse di cambiare il nome da Connee in Connie, reputandolo pi\u00f9 comodo e immediato per firmare autografi. \u00c8 da notare che cantava seduta su una sedia a rotelle o, comunque, da posizione seduta, a causa di un'infermit\u00e0 che le era derivata da un incidente accaduto quando era ancora bambina (secondo talune fonti l'infermit\u00e0 era dovuta invece ai postumi di una forma di poliomielite da cui sarebbe stata colpita). L'infermit\u00e0 le imped\u00ec, tra l'altro, di recarsi all'estero per suonare negli spettacoli organizzati per le forze armata statunitensi impegnate sui diversi fronti della seconda guerra mondiale.\nArtiste innovative.\nAlle Boswell Sisters \u00e8 attribuito un primato: quello di aver usato per prime il termine rock and roll (il genere musicale ed il ballo sarebbero giunto solo diversi anni dopo). La locuzione \u00e8 citata in una loro canzone del 1934 dal medesimo titolo \"Rock and Roll\", appunto, e si riferisce al \"rolling rocking rhythm of the sea\", il rumore del mare e delle onde che si infrangono sulla battigia.\nComplessivamente i maggiori successi delle Boswell Sisters furono venti durante gli anni trenta, incluso il principale - \"The Object of My Affection\" - inciso nel 1935. L'anno seguente, il trio venne scritturato dalla Decca Records ma il contratto fu rescisso dopo l'incisione di soli tre dischi (l'ultimo il 12 febbraio di quell'anno).\nIl film.\n\"Boswell Sisters\" \u00e8 anche il titolo di un film musical a cortometraggio distribuito in USA nel 1933 quando le sorelle Boswell si avviavano all'\u00e0pice della carriera. Le tre cantanti erano le protagoniste del proto-video clip diretto dal regista cinematografico Monte Brice.\nLa sceneggiatura era firmata da Arthur L. Jarrett (responsabile dell'adattamento) e da William Rowland (autore vero e proprio dello \"script\").\nLa pellicola - prodotta dalla Universal Pictures - durava venti minuti ed era girata in bianco e nero. L'audio sonoro era in monofonia mentre l'\"aspect ratio\" era pari a 1,37: 1.\nImitazioni e notoriet\u00e0 successiva.\nLe Andrews Sisters hanno iniziato la loro carriera come gruppo imitatore delle sorelle Boswell e la stessa Ella Fitzgerald da giovane am\u00f2 molto questo gruppo vocale, apprezzando in particolare le doti canore di Connee, da cui mutu\u00f2 molto nel caratterizzare il proprio stile canoro. Gruppi contemporanei che si sono ispirati alle Boswell Sisters sono The Ditty Bops, The Pfister Sisters, Stolen Sweets e Boswellmania, oltre alle gi\u00e0 citate italiane Le sorelle Marinetti. Tutti questi gruppi vocali continuano nell'opera di rievocazione delle registrazioni delle Boswell Sisters.\nNel 2001 \u00e8 stato messo in scena un \"musical\" intitolato \"The Boswell Sisters\", basato sulle vite delle tre cantanti. Prodotto dall'Old Globe Theatre di San Diego (California), il \"musical\" \u00e8 stato interpretato da Michelle Duffy, Elizabeth Ward Land e Amy Pietz. La produzione \u00e8 stata la medesima di quella di \"Forever Plaid\". Lo spettacolo \u00e8 stato bene accolto da pubblico e critica pur senza riuscire ad approdare a Broadway."}
{"id": "2621547", "revid": "1573940", "url": "https://it.wikipedia.org/wiki?curid=2621547", "title": "Steele (Dakota del Nord)", "text": "Steele \u00e8 un centro abitato (\"city\") degli Stati Uniti d'America, capoluogo della Contea di Kidder, nello Stato del Dakota del Nord. Nel censimento del 2000 la popolazione era di 761 abitanti. La citt\u00e0 \u00e8 stata fondata nel 1881.\nClima.\nIl 6 luglio 1936 a Steele furono raggiunti i 49,4\u00a0\u00b0C, la temperatura pi\u00f9 alta mai raggiunta nel Dakota del Nord. E il fatto ancor pi\u00f9 sorprendente \u00e8 che dal 1948 in avanti non si toccarono pi\u00f9 di 42,7\u00a0\u00b0C. A contribuire alla temperatura record si aggiunse il fatto che in quel periodo vi fu una terribile siccit\u00e0 in tutta la regione delle Grandi Pianure. Negli Stati Uniti in quell'estate furono stabilite le temperature massime record in 15 stati. Temperature maggiori sono state toccate in soli quattro stati: California, Arizona, Nevada, e Nuovo Messico.\nGeografia fisica.\nSecondo i rilevamenti dell'United States Census Bureau, la localit\u00e0 di Steele si estende su una superficie di 1,50\u00a0km\u00b2, tutti occupati da terre.\nPopolazione.\nSecondo il censimento del 2000, a Steele vivevano 761 persone, ed erano presenti 191 gruppi familiari. La densit\u00e0 di popolazione era di 516 ab./km\u00b2. Nel territorio comunale si trovavano 367 unit\u00e0 edificate. Per quanto riguarda la composizione etnica degli abitanti, il 99,61% era bianco, lo 0,13% era afroamericano e lo 0,26% era nativo.\nPer quanto riguarda la suddivisione della popolazione in fasce d'et\u00e0, il 22,6% era al di sotto dei 18, il 4,9% fra i 18 e i 24, il 22,9% fra i 25 e i 44, il 17,9% fra i 45 e i 64, mentre infine il 31,8% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 87,0 maschi."}
{"id": "2621550", "revid": "204376", "url": "https://it.wikipedia.org/wiki?curid=2621550", "title": "7 precetti di Noach", "text": ""}
{"id": "2621552", "revid": "287204", "url": "https://it.wikipedia.org/wiki?curid=2621552", "title": "Canada Open 1997", "text": "Il Canada Open 1997 (conosciuto anche come du Maurier Open per motivi di sponsorizzazione) \u00e8 stato un torneo di tennis giocato sul cemento. \u00c8 stata la 108\u00aa edizione del Canada Open, che fa parte della categoria Super 9 nell'ambito dell'ATP Tour 1997, e della categoria Tier I nell'ambito del WTA Tour 1997. Il torneo maschile si \u00e8 giocato al du Maurier Stadium di Montr\u00e9al in Canada dal 28 luglio al 3 agosto 1997, quello femminile al National Tennis Centre di Toronto in Canada dall'11 al 17 agosto 1997.\nCampioni.\nSingolare maschile.\n Chris Woodruff ha battuto in finale Gustavo Kuerten 7\u20135, 4\u20136, 6\u20133\nSingolare femminile.\n Monica Seles ha battuto in finale Anke Huber 6\u20132, 6\u20134\nDoppio maschile.\n Mahesh Bhupathi / Leander Paes hanno battuto in finale S\u00e9bastien Lareau / Alex O'Brien 7\u20136, 6\u20133\nDoppio femminile.\n Yayuk Basuki / Caroline Vis hanno battuto in finale Nicole Arendt / Manon Bollegraf 3\u20136, 7\u20135, 6\u20134"}
{"id": "2621553", "revid": "204376", "url": "https://it.wikipedia.org/wiki?curid=2621553", "title": "Sette precetti di Noach", "text": ""}
{"id": "2621555", "revid": "123255881", "url": "https://it.wikipedia.org/wiki?curid=2621555", "title": "Goblin Grigio", "text": "Goblin Grigio (\"Grey Goblin\"), il cui vero nome \u00e8 Gabriel Stacy, \u00e8 un personaggio dei fumetti Marvel Comics creato da J. Michael Straczynski e Mike Deodato Jr.. La sua prima apparizione \u00e8 in \"Amazing Spider-Man\" n. 509 (agosto 2004). \u00c8 stato creduto a lungo uno dei due figli gemelli di Gwen Stacy e Norman Osborn, alias Goblin e compare per la prima volta, insieme alla sorella Sarah, durante l'arco di storie \"Peccati dal passato\". La sua vera origine di clone controllato dalla versione artificiale di Harry Osborn e Mephisto \u00e8 stata rivelata 17 anni dopo, durante l'evento \"Sinister War.\" \nStoria editoriale.\nIn origine Gabriel e Sarah dovevano essere figli di Peter Parker, ma la dirigenza Marvel, spaventata dall'idea che due figli potessero invecchiare il personaggio, modific\u00f2 l'idea e scelse il suo nemico Norman Osborn. Questo aspetto \u00e8 stato modificato in seguito anche a causa delle numerose polemiche che la storia provoc\u00f2 dopo la sua uscita, suscitando le ire dei fan che non accettarono lo stravolgimento del personaggio di Gwen Stacy, resa una donna infedele vittima del fascino di un uomo malvagio e viscido come Norman Osborn. \nBiografia del personaggio.\nPeccati del passato.\nDurante l'arco di storie \"Peccati dal passato\" \u00e8 emerso che Norman Osborn molti anni prima, ebbe un rapporto sessuale clandestino con Gwen Stacy, al tempo fidanzata di Peter Parker. Gwen diede alla luce due gemelli: Sarah e Gabriel, che Osborn aveva cresciuto con s\u00e9 durante il suo esilio segreto in Europa.\nIn pochissimi anni i giovani maturarono completamente grazie al siero di Goblin che scorreva nelle loro vene. Ritornati negli Stati Uniti si recarono a cercare Peter Parker, che credevano essere il loro vero padre. Gabriel e sua sorella lo attaccarono al cimitero dov'era sepolta Gwen, ma Peter riusc\u00ec a scappare aggrappandosi a un camion. Venne raggiunto sul ponte di Brooklyn, il luogo della morte di Gwen, dove cerc\u00f2 di spiegare la verit\u00e0 ai due ragazzi. Durante un nuovo scontro, in cui intervenne anche la polizia, Sarah venne ferita e salvata in seguito dall'Uomo Ragno. Gabriel, invece, fugg\u00ec per mare e raggiunse una base segreta di propriet\u00e0 di Osborn, per confrontarsi nuovamente con il suo presunto padre.\nMa, dopo aver eseguito un test del DNA la verit\u00e0 venne rivelata: il padre dei gemelli \u00e8 Norman Osborn. Sarah accett\u00f2 la cosa, ma Gabriel sent\u00ec la responsabilit\u00e0 di continuare il cammino di suo padre Norman, ritenendo Peter l'assassino di sua madre. Gabriel scopr\u00ec la verit\u00e0 e, tramite un video, ricevette da Osborn l'ordine di iniettarsi il siero di Goblin per rafforzare la propria agilit\u00e0 e forza e per bloccare la crescita rapida. Vest\u00ec allora i panni del Goblin Grigio e affront\u00f2 l'Uomo Ragno. Gabriel arriv\u00f2 all'ospedale dove era ricoverata Sarah e attacc\u00f2 l'Uomo Ragno che aveva donato il sangue a sua sorella per salvarla. Lo scontro prosegu\u00ec sul tetto dell'edificio e Gabriel venne colpito dalla sorella, perdendo il controllo dell'aliante. L'esplosione di quest'ultimo provoc\u00f2 un violento colpo e Gabriel cadde in mare, privo di sensi. Venne in seguito ritrovato sulla spiaggia da una famiglia in vacanza e il padre gli domand\u00f2 il suo nome. Gabriel per\u00f2 aveva perso completamente la memoria.\nKindred e Sinister War.\nL'intera origine di Gabriel e Sarah \u00e8 stata modificata in \"Sinister War\", quando \u00e8 stato rivelato che i due gemelli non sono in realt\u00e0 figli di Gwen Stacy, ma esseri mutanti creati in laboratorio dalla versione Artificiale del defunto Harry Osborn e l'ex collega di Norman Osborn, Mendel Stromm. Infatti, la versione IA di Harry Osborn aveva architettato un piano per vendicarsi del padre facendogli credere di aver sedotto Gwen Stacy e aver finalmente ottenuto gli eredi da sempre desiderati. Questi ultimi erano stati, in realt\u00e0, creati in laboratorio e morivano continuamente non a causa del DNA di Osborn, ma per problemi nella clonazione. Con l'aiuto di Mysterio e Camaleonte, quindi, Norman Osborn e Mary Jane Watson vennero ipnotizzati e convinti di questa relazione clandestina fra la bionda e lo stesso Osborn, in realt\u00e0 mai accaduta. I due gemelli sono stati poi utilizzati dalla versione IA di Harry Osborn come corpi per ospitare la coscienza del demone Kindred, ovvero la proiezione infernale dello stesso Harry Osborn deceduto durante l'arco narrativo \"Nemici del cuore.\" Una volta scoperta la vera natura dei gemelli, Norman Osborn prov\u00f2 a far ragionare i due che, nel frattempo, si erano rivelati come i Kindred che avevano perseguitato Peter e lo stesso Norman negli ultimi mesi. Dopo un feroce scontro con Spider-Man e il nuovo Harry Osborn (anch'egli rivelatosi un clone), quest'ultimo venne ucciso dai gemelli. Tuttavia, nel frattempo Mephisto aveva perso la sua partita contro il Dottor Strange, venendo costretto a sopprimere i due, a cui aveva donato vita eterna fermando il processo di deterioramento del loro corpo. Crollati a terra senza vita, vennero pianti da Peter Parker, che aveva ormai compreso come i due fossero stati manovrati e comandati per la loro intera esistenza. \nPoteri e abilit\u00e0.\nIl siero elaborato da Osborn conferisce a chi lo utilizza forza, agilit\u00e0 e riflessi sovrumani e un fattore di guarigione straordinario. Con la sua forza Gabriel \u00e8 in grado di tener testa all'Uomo Ragno quindi sarebbe in grado di sollevare 10 tonnellate. La sua crescita rapida viene temporaneamente bloccata da Mephisto, una volta raggiunta la sua versione finale. \nArmi.\nLe armi usate da Goblin Grigio sono un aliante su cui si muove in aria e bombe zucca, shuriken a forma di pipistrello e vari attrezzi tecnologici tutti di sua invenzione, oltre che prodotti allucinogeni, che tiene solitamente in una borsa. I suoi guanti gli conferiscono la capacit\u00e0 di sparare scariche di scintille elettriche stordenti."}
{"id": "2621560", "revid": "119538567", "url": "https://it.wikipedia.org/wiki?curid=2621560", "title": "Noachismo", "text": "Nell'ebraismo le sette leggi di No\u00e8 (, \"Sheva mitzvot B'nei Noach\") sono una serie d'imperativi morali che sarebbero stati dati da Dio ai \"figli di No\u00e8\" (e dunque a tutto il genere umano). Esse formano il sistema morale della tradizione ebraica denominato noachismo, che viene considerata dagli ebrei la religione naturale e pi\u00f9 antica dell'umanit\u00e0.\nSecondo la tradizione ebraica il mondo \u00e8 bipartito in \"goyim\" e \"yehudim\". Gli ebrei rappresentano il popolo \"sacerdote\" di YHWH davanti all'umanit\u00e0, e, perci\u00f2, hanno pi\u00f9 obblighi; inoltre devono conservare la tradizione noachica - oltre a quella ebraica - e spiegarla a chi lo desidera.\nOgnuno nell'ottica ebraica ha un suo compito di \"tikkun olam\", riparazione (o perfezionamento) del mondo. Gli ebrei devono rispettare, come popolo nel loro complesso, 613 mitzvot, mentre i \"goyim\" ne devono rispettare sette.\nQueste sette leggi sono state date, secondo la tradizione ebraica, a No\u00e8 quando usc\u00ec dall'arca successivamente al Diluvio Universale. La fonte di queste sette leggi si trova nella \"Torah\" e la loro specificazione nel \"Talmud\".\nSecondo la tradizione rabbinica il non ebreo che rispetti pienamente questi sette precetti \u00e8 considerato un giusto tra le nazioni del mondo ed ha parte nell'\"olam habba\", il mondo futuro. Il \"Rambam\" ritiene necessario a tal fine che tali regole non siano rispettate per il solo fatto di averne raggiunto la loro consapevolezza per mezzo della ragione, ma che sia anche necessario che si creda che esse sono state date da Dio a Mos\u00e8 nel Sinai.\nL'ebraismo consente comunque la conversione, il \"ghiur\", e dunque il non ebreo che volesse rispettare tutte le mitzvot della \"Torah \"pu\u00f2 sempre farlo convertendosi all'ebraismo. L'ebraismo per\u00f2, pur permettendo la conversione, non fa attivamente opera di proselitismo, ed anzi chi cerca di convertirsi viene dapprima dissuaso dal far ci\u00f2, facendogli notare che egli, rispettando solo sette leggi, pu\u00f2 essere una persona giusta e meritoria del mondo futuro: gli si fa notare ad esempio che se prima mangiava maiale non era una colpa, mentre se ora mangiasse maiale sarebbe considerato un peccato.\nLe sette regole.\nStipulata da Dio con No\u00e8 un'alleanza cosmica, in ebraico \"B'rith 'Olam\" (\u05d1\u05e8\u05d9\u05ea \u05e2\u05d5\u05dc\u05dd), l'\"alleanza noachica\" si compone dei 7 precetti cos\u00ec enunciati:\nI tribunali e la giustizia.\nIl trattato talmudico del \"Sanhedrin\" stabilisce che detti tribunali rabbinici debbano irrogare la pena di morte per chiunque volontariamente trasgredisca una qualsiasi delle leggi di No\u00e8, come avviene per l'ebreo che tradisce le mitzvot: tuttavia i rabbini leader dell'ebraismo riformato, conservatore e ortodosso (oltre a quelli dell'ebraismo laico umanista) tendono a ritenere che la pena di morte sia una corretta e giusta punizione \"in teoria\", ma sostengono che \"in pratica\" non dovrebbe generalmente essere utilizzata (o non utilizzata affatto). In pratica l'applicazione di una tale punizione pu\u00f2 essere effettuata solo da quella societ\u00e0 il cui sistema giudiziario \u00e8 quasi perfetto, una situazione che non esiste da molto tempo o non \u00e8 mai esistita. Gli ebrei di oggi quindi sostengono che la pena di morte possa essere applicata legittimamente solo da Dio in persona. I tribunali rabbinici quindi hanno rinunciato alla facolt\u00e0 di infliggere qualsiasi punizione di tipo fisico/corporale, e tali punizioni sono rimandate al potere giudiziario del sistema legale della societ\u00e0 civile. In ogni modo, la moderna istituzione della pena di morte viene oppugnata e contrastata dalle principali organizzazioni di tutte le correnti religiose ebraiche.\nRapporti tra noachismo ed ebraismo.\nPer i non ebrei ai 7 precetti possono aggiungersene altri ancora sempre iscritti nella \"Torah\", ci\u00f2 dipende dalla loro volont\u00e0; invero se ne contano circa 66: importanti quindi anche i precetti di onorare i genitori e quelli che vietano di ferire moralmente il prossimo, farlo soffrire anche \"interiormente\", secondo malizia crudele volontaria, e di ingannarlo.\nIl non ebreo che volesse aggiungere altri precetti presenti nella \"Torah\" (come non mangiare gli animali impuri, recitare lo \"Shem\u00e0\", o seguire certi aspetti dell'etica ebraica) pu\u00f2 liberamente farlo, ma non ne \u00e8 assolutamente obbligato per essere considerato un giusto. Non pu\u00f2 per\u00f2 un \"goy\" accettare su di s\u00e9 l'osservanza dello Shabbat e studiare la Torah orale, cio\u00e8 il \"Talmud\", essendo essi considerati \"eredit\u00e0\" particolare del popolo ebraico ed essendo considerato il rispetto dello Shabbat e lo studio della Torah orale da parte di un \"goy\" come violazione del divieto di furto, in questo caso ai danni d'Israele stesso. Tuttavia molti rabbini considerano lecita la lettura del \"Talmud\" da parte di coloro che desiderano sinceramente apprenderlo, specie a scopo di studio.\nIl \"goy\" che, ospite di un ebreo, si trovi nella casa dell'amico al momento della celebrazione dello Shabbat ha il dovere di compiere una piccola azione di trasgressione (un piccolo lavoro, o altro) in modo da non osservare completamente la festa ebraica; ha per\u00f2 come dovere il rispetto e la partecipazione alla sensibilit\u00e0 della festa. In certi casi, se un ebreo ha bisogno di compiere un'azione non permessa durante lo shabbat pu\u00f2 chiedere al non ebreo di farla al posto suo. \nQuesta pratica ha dei limiti, in quanto non sempre gli ebrei possono chiedere al non ebreo di fare un lavoro vietato al posto loro. Tutto questo per non mostrare la presunzione di appropriarsi di un dono non riservato a lui ma all'ebreo (per gli ebrei lo Shabbat \u00e8 un dono, non un obbligo). I noachidi accettano parte della teologia ebraica, ad esempio sul problema del male e la teodicea.\nEscatologia.\nL'aldil\u00e0 e il mondo futuro sono visti dai noachidi in maniera simile a quella degli ebrei. Molti non credono ad un vero e proprio aldil\u00e0 come Paradiso e Inferno cristiani, ma ad una sorta di Purgatorio (\"gehinom\", \"sheol\") o reincarnazione (\"gilgul\") in ambito cabalistico, con la resurrezione dei morti in un mondo futuro, in cui vivranno gli ebrei e i giusti, mentre i malvagi non redenti saranno distrutti o sconfitti.\nNella concezione cabalistica di \"gilgul\", che si differenzia da molte posizioni religiose orientali, la reincarnazione non \u00e8 fatalista o automatica, n\u00e9 \u00e8 essenzialmente una punizione del peccato, o ricompensa della virt\u00f9. Nella tradizione ebraica, i reami celesti cabalistici potrebbero allinearsi con il Principio di Fede sulla \"ricompensa e punizione\". Tuttavia qui ci si concentra sul processo individuale di \"Tiqqun\" (Riparazione) dell'anima. Nell'interpretazione cabalistica, ogni anima ebraica si reincarna solo le volte necessarie a completare ciascuna delle 613 mitzv\u00f2t. Anche le anime dei giusti (non-ebrei) tra le nazioni vengono assistiti mediante i \"gilgulim\" ad osservare le rispettive sette leggi noachiche. Perci\u00f2 \"gilgul\" \u00e8 espressione di compassione divina, vista come un accordo celeste con l'anima individuale (anche quella del malvagio) affinch\u00e9 possa scendere nuovamente in Terra, perch\u00e9 svolga i suoi compiti. Questa enfasi sull'azione fisica e la perfezione di ogni mitzvah \u00e8 legata alla dottrina luriana del \"Tiqqun Cosmico della Creazione\". Questa teologia metafisica d\u00e0 un significato cosmico alla vita di ogni persona, in quanto ogni individuo ha particolari compiti che lui/lei pu\u00f2 completare. Pertanto, i \"gilgulim\" (cicli di reincarnazione) aiutano l'anima individuale in questo piano cosmico.\nL'alleanza di No\u00e8.\nGli esseri vegetali sono concessi come cibo all'uomo: \"Ecco, io vi do ogni erba che produce seme e che \u00e8 su tutta la terra e ogni albero in cui \u00e8 il frutto, che produce seme: saranno il vostro cibo. A tutte le bestie selvatiche, a tutti gli uccelli del cielo e a tutti gli esseri che strisciano sulla terra e nei quali \u00e8 alito di vita, io do in cibo ogni erba verde\" (Gn 1,29-30). Come si legge chiaramente dal testo non \u00e8 ampliata la concessione gi\u00e0 fatta ad Adamo, a cui gi\u00e0 erano stati concessi solamente i vegetali, sino al momento in cui No\u00e8 compie dei sacrifici a Dio dopo il Diluvio universale prima del quale si attese la Teshuvah degli individui.\nIddio si \u00e8 impegnato a non mandare mai pi\u00f9 diluvi per distruggere tutti gli individui nel corso dell'esistenza del mondo mantenendo semina e raccolto, luce e buio, il ciclo delle stagioni, del caldo e del freddo, della notte e del giorno.\nQuest'alleanza \u00e8 stipulata con tutta l'umanit\u00e0 ed offre dunque all'antico Israele le norme per considerare chi \u00e8 giusto o empio tra gli individui non-ebrei delle altre 70 Nazioni.\nLa figura di No\u00e8, uomo \"giusto tra i suoi contemporanei\" malvagi, \u00e8 considerata in Isaia come esempio di rettitudine grazie a cui venne concesso un \"nuovo mondo\" per un'Umanit\u00e0 rinnovata.\nNei tempi moderni i precetti noachici vengono considerati in diverse maniere, con varie scuole di pensiero. Secondo alcuni i precetti offrono al genere umano una serie di valori assoluti ed una struttura di giustizia basilare mentre le leggi attualmente applicate dalle varie nazioni sono valide presuntivamente.\nLa campagna noachide.\nDopo che il defunto Rebbe di Chabad-Lubavitch, Rabbi Menachem Mendel Schneerson, ebbe ad iniziare la sua Campagna Noachica, negli anni 1980, il numero di \"gentili\" che desiderano osservare i Sette Precetti di No\u00e8, come descritti nella Torah, aumentava considerevolmente e continua ad aumentare. Nel 2005 lo studioso Rabbi Moshe Weiner di Gerusalemme accett\u00f2 di formulare una codifica completa dei precetti noachici. L'opera \u00e8 intitolata \"Sefer Sheva Mitzvot HaShem\", pubblicata nel 2008/ 2009. Poich\u00e9 \u00e8 approvata da entrambi i Rabbini Capo di Israele, Rabbi Shlomo Moshe Amar e Rabbi Yonah Metzger, come anche da altre autorit\u00e0 halakhiche chassidiche e non-chassidiche, pu\u00f2 esser considerata di carattere altamente autorevole e viene citata come uno \"Shulchan Aruch\" per i non-ebrei di tanti altri Paesi. Esistono associazioni noachidi religiose o secolari, in seguito a questa diffusione del sistema; esistono inoltre alcune logge della massoneria che si proclamano noachidi.\nConversione al noachismo.\nTutti coloro che non sono nati da una madre ebrea sono noachidi. Non occorre quindi convertirsi al noachismo ma se si vuole si pu\u00f2 \"ufficializzare\" il proprio status di noachide osservante davanti a un Bet Din (un tribunale formato da tre Rabbini o da tre Ebrei osservanti). In Italia non c'\u00e8 ancora un Bet Din autorizzato per cui alcuni rabbini italiani hanno dato vita a una dichiarazione noachide da inoltrare.\nL'arcobaleno e la sua simbologia nell'esegesi ebraica.\nContrariamente a quanto comunemente ritenuto, l'arcobaleno non \u00e8 considerato nell'ebraismo un buon segno. L'arcobaleno \u00e8 stato posto come segno del patto tra Dio e No\u00e8, come simbolo della promessa fatta dall'Eterno a No\u00e8 di non distruggere mai pi\u00f9 il mondo per mezzo di un diluvio. Come per\u00f2 si evince dallo stesso racconto biblico in Parasha Noach e dalle fonti rabbiniche, l'arcobaleno compare nel cielo quando il mondo meriterebbe di essere distrutto da un diluvio, ma a causa del patto tra Dio e No\u00e8, l'Eterno si trattiene dal distruggere nuovamente il mondo. La tradizione rabbinica racconta infatti che quando nel mondo vi furono grandi giusti, ad esempio all'epoca di Abramo, non comparve mai l'arcobaleno per merito del giusto vivente."}
{"id": "2621564", "revid": "339392", "url": "https://it.wikipedia.org/wiki?curid=2621564", "title": "Commercianti", "text": ""}
{"id": "2621573", "revid": "599013", "url": "https://it.wikipedia.org/wiki?curid=2621573", "title": "Eugenio Dolfo", "text": "Carriera.\nAlzatore di 196\u00a0cm d'altezza, cresce pallavolisticamente nella Sisley Volley, formazione in cui ha compiuto tutta la trafila delle categorie giovanili dal 1998 sino al 2007, vincendo una Boy League nel 2000 e due Junior League nel 2005 e 2006, dopo essere stato eletto anche miglior palleggiatore alle finali nazionali Under 15 nel 2001.\nNel finale della stagione 2006/07 \u00e8 stato aggregato alla prima squadra della Sisley, vincendo anche la Coppa Italia della massima categoria al Datch Forum di Milano.\nSuccesso ripetuto nella stagione 2007/08, ma in serie A2, quando con la maglia del BluVolley Verona ha conquistato prima la Coppa Italia e poi la promozione nella massima serie.\nNel giugno 2008 viene convocato per il collegiale della Nazionale Seniores B maschile a Verona.\nInfine, dal dicembre 2008 sino a fine stagione veste la maglia di Forl\u00ec, compagine di serie A1 che gli ha concesso sprazzi di partita e ha permesso la messa in luce del giocatore.\nNella stagione 2009/10 veste la maglia dell'Edilesse Cavriago come vice palleggiatore, per poi spostarsi nella stagione successiva in terra sarda, nella formazione dell'Olimpia Sant'Antioco come palleggiatore titolare, dove rimarr\u00e0 anche per la stagione 2011/2012."}
{"id": "2621574", "revid": "767487", "url": "https://it.wikipedia.org/wiki?curid=2621574", "title": "Tappen", "text": "Tappen \u00e8 un centro abitato (\"city\") degli Stati Uniti d'America, situato nella Contea di Kidder, nello Stato del Dakota del Nord. Nel censimento del 2000 la popolazione era di 210 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Tappen si estende su una superficie di 3,20\u00a0km\u00b2, tutti occupati da terre.\nPopolazione.\nSecondo il censimento del 2000, a Tappen vivevano 210 persone, ed erano presenti 54 gruppi familiari. La densit\u00e0 di popolazione era di 65 ab./km\u00b2. Nel territorio comunale si trovavano 100 unit\u00e0 edificate. Per quanto riguarda la composizione etnica degli abitanti, il 99,52% era bianco e lo 0,48% era afroamericano. La popolazione di ogni razza ispanica corrispondeva allo 0,48% degli abitanti.\nPer quanto riguarda la suddivisione della popolazione in fasce d'et\u00e0, il 29,5% era al di sotto dei 18, il 6,2% fra i 18 e i 24, il 24,8% fra i 25 e i 44, il 23,8% fra i 45 e i 64, mentre infine il 15,7% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 107,9 maschi."}
{"id": "2621577", "revid": "1718925", "url": "https://it.wikipedia.org/wiki?curid=2621577", "title": "Rivals (Magic)", "text": "Rivals Quick Start Set, o solo Rivals per comodit\u00e0, denominato nell'edizione italiana Set introduttivo per due giocatori, \u00e8 un di carte introduttivo del gioco di carte collezionabili \"\", edito da Wizards of the Coast, in vendita nei negozi dal 1996.\nCaratteristiche.\n\"Rivals\" \u00e8 un cofanetto contenente due mazzi precostruiti da 60 carte ciascuno, uno utilizza la magia bianca nera e verde, e l'altro quella blu nera e rossa.\nIn totale il set si compone di 67 differenti carte, stampate a bordo bianco, cos\u00ec ripartite:\nTutte le carte di questo set sono gi\u00e0 state stampate in precedenti espansioni, ed essendo i mazzi predeterminati, la rarit\u00e0 delle singole carte \u00e8 determinata dalla rarit\u00e0 che avevano quando sono apparse nei precedenti del gioco.\nLe carte non hanno un simbolo di espansione, perci\u00f2 l'unico modo per distinguerle dalle carte di altri set \u00e8 guardare l'anno del copyright (1996) abbinato al bordo bianco delle carte stesse. \u00c8 inoltre impossibile distinguere la rarit\u00e0 delle singole carte, sebbene relativa."}
{"id": "2621580", "revid": "729019", "url": "https://it.wikipedia.org/wiki?curid=2621580", "title": "Jimmy Iovine", "text": "Biografia.\nProveniente da una famiglia originaria di Ischia (NA), inizia la sua carriera a met\u00e0 degli anni '70 come tecnico del suono per artisti come John Lennon e Bruce Springsteen. A poco a poco riesce a farsi un nome nell'ambiente producendo album per U2, Tom Petty &amp; The Heartbreakers, Stevie Nicks, Simple Minds, Dire Straits e Patti Smith.\nNel 1990 diventa cofondatore della Interscope Records, diventata poco tempo dopo la Interscope Geffen A&amp;M in seguito all'acquisizione della Polygram da parte della Universal Records. Fu allora che Iovine viene nominato co-presidente del consiglio di amministrazione dell'etichetta discografica, per diventarne nel 2001 unico presidente.\nNel 2002 Iovine co-produce il film di Eminem \"8 Mile\" e nel 2004, insieme a Paul Rosenberg, firma un accordo tra la Paramount Pictures e MTV Films per la loro etichetta Interscope/Shady/Aftermath. Il primo film prodotto in seguito a quel contratto \u00e8 stato \"Get Rich or Die Tryin\", con 50 Cent. Nel gennaio del 2008, Iovine, Dr. Dre e Monster Cable sponsorizzano gli auricolari ad alta prestazione \"Beats by Dr. Dre\". Iovine \u00e8 anche produttore esecutivo insieme a LeBron James e Maverick Carter del documentario \"More Than A Game\", che \u00e8 arrivato nelle sale cinematografiche americane nell'autunno del 2009.\nVita privata.\n\u00c8 stato sposato con la scrittrice ed ex modella Vicki Iovine, autrice di \"The Girlfriend's Guide to Pregnancy\" e con cui ha avuto quattro figli. Attualmente vive con la famiglia a Staten Island, New York."}
{"id": "2621581", "revid": "599013", "url": "https://it.wikipedia.org/wiki?curid=2621581", "title": "Giuseppe Meraviglia", "text": "Carriera.\nCresce calcisticamente nel Lecco con cui esordisce in Serie A nella stagione 1961-1962.\nDiventa presto un punto fermo dei blucelesti, difendendone la porta per quattordici campionati e un totale di 336 presenze. Da segnalare la promozione in Serie A ottenuta nel 1965-1966 e le due stagioni disputate nel massimo campionato.\nSegue la squadra nel suo declino fino alla Serie C, ottenendo un'ulteriore promozione in Serie B nel 1971-1972.\nNell'estate 1975 chiede e ottiene di terminare la carriera all', squadra della sua citt\u00e0, dove per\u00f2 disputa pochi incontri, centrando tuttavia la promozione in A nella stagione 1976-1977\nConclude la carriera nella .\nIn carriera ha totalizzato complessivamente 26 presenze in Serie A e 189 presenze in Serie B."}
{"id": "2621583", "revid": "287204", "url": "https://it.wikipedia.org/wiki?curid=2621583", "title": "Canada Open 1996", "text": "Il Canada Open 1996 (conosciuto anche come du Maurier Open per motivi di sponsorizzazione) \u00e8 stato un torneo di tennis giocato sul cemento. \u00c8 stata la 107\u00aa edizione del Canada Open, che fa parte della categoria Super 9 nell'ambito dell'ATP Tour 1996, e della categoria Tier I nell'ambito del WTA Tour 1996. Il torneo femminile si \u00e8 giocato al du Maurier Stadium di Montr\u00e9al dal 19 al 25 agosto 1996, quello maschile al National Tennis Centre di Toronto dal 5 all'11 agosto 1996.\nCampioni.\nSingolare maschile.\n Wayne Ferreira ha battuto in finale Todd Woodbridge 6\u20132, 6\u20134\nSingolare femminile.\n Monica Seles ha battuto in finale Arantxa S\u00e1nchez Vicario 6\u20131, 7\u20136 (7\u20132)\nDoppio maschile.\n Patrick Galbraith / Paul Haarhuis hanno battuto in finale Mark Knowles / Daniel Nestor 7\u20136, 6\u20133\nDoppio femminile.\n Larisa Neiland / Arantxa S\u00e1nchez Vicario hanno battuto in finale Mary Joe Fern\u00e1ndez / Helena Sukov\u00e1 7\u20136 6\u20131"}
{"id": "2621584", "revid": "30232", "url": "https://it.wikipedia.org/wiki?curid=2621584", "title": "Carrozziere", "text": ""}
{"id": "2621587", "revid": "599013", "url": "https://it.wikipedia.org/wiki?curid=2621587", "title": "Tuttle", "text": ""}
{"id": "2621591", "revid": "287204", "url": "https://it.wikipedia.org/wiki?curid=2621591", "title": "Paul Nee", "text": ""}
{"id": "2621593", "revid": "22356", "url": "https://it.wikipedia.org/wiki?curid=2621593", "title": "Qianosuchus", "text": ""}
{"id": "2621594", "revid": "729019", "url": "https://it.wikipedia.org/wiki?curid=2621594", "title": "Nguy\u1ec5n Kh\u00e1nh", "text": "Biografia.\nNacque nella provincia di Tr\u00e0 Vinh in Vietnam. Figlio di un proprietario di un nightclub a Da Lat, che ader\u00ec ai Viet Minh, guidati da H\u1ed3 Ch\u00ed Minh per liberare il Vietnam dal colonialismo francese. Abbandon\u00f2 i combattenti quando apprese che le loro aspirazioni erano quelle di governare il Vietnam sotto un sistema comunista. Successivamente ader\u00ec all'Esercito Nazionale Vietnamita sotto il comando dell'imperatore B\u1ea3o \u0110\u1ea1i nella Prima Guerra Indocinese contro i Viet Minh.\nCarriera militare.\nNel 1946, si diplom\u00f2 all'accademia militare francese Saint-Cyr/Coetquidam in Francia. Nel 1947, si diplom\u00f2 all'Accademia Militare Vien Dong (Dap Da) e all'Accademia Militare Saint Saumur (Francia), con il grado di tenente. Il suo primo incarico fu Comandante di plotone del 1\u00ba Battaglione, Ufficiale addetto al Primo Ministro.\nNel 1949-52, fu tenente a capo della 1\u00aa Compagnia Paracadutisti in Vietnam. Successivamente fu promosso Capitano e comand\u00f2 il primo Battaglione Paracadutisti, partecipando all'operazione Hoa-Binh nel Vietnam settentrionale, sotto il comando del generale Jean de Lattre de Tassigny. Nel 1953-55, fu maggiore al comando del 13\u00ba ARVN alla suddivisione di Can Tho, nel Vietnam del Sud. Fu promosso Tenente colonnello al comando dell'11\u00aa Divisione Leggera. Comand\u00f2 la \"Zone de l'Ouest\" trasferta dal Comando francese divenendo il primo Comandante delle Forze Armate vietnamite.\nNel 1956-57 fu promosso colonnello e comand\u00f2 la 1\u00aa Divisione di fanteria stanziata al 17\u00ba parallelo. Fu scelto per partecipare al Command and General Staff College dell'esercito statunitense: Ft. Leavenworth, nel Kansas, U.S. Joint &amp; Combined School a Okinawa, in Giappone. Si laure\u00f2 in Francia, presso l'Alto Comando Statunitense come capo di Stato Maggiore. Nel novembre 1960, gi\u00e0 generale, contribu\u00ec a sventare un tentativo di deporre il presidente del paese, Ng\u00f4 \u0110\u00ecnh Di\u1ec7m, che in quel momento, aveva un forte sostegno del Governo degli Stati Uniti, che in quel momento stava passando dall'amministrazione Eisenhower a quella di John Fitzgerald Kennedy. Durante la guerra del Vietnam fu il fedele generale di Diem.\nNel 1963 partecip\u00f2 al rovesciamento del presidente Diem, da una giunta militare guidata da generali sudvietnamiti. Sebbene il generale Khanh avesse svolto un ruolo nella deposizione di Presidente Diem, non fu scelto per essere il 12\u00b0 uomo del Consiglio militare rivoluzionario che prese il controllo del governo. Il 30 gennaio 1964, prese il controllo del governo del Vietnam del Sud, senza colpo ferire, gettando il suo vecchio compagno di poker Gen. Ton That Dinh in carcere insieme a molti altri leader della giunta militare. Il suo \u00e8 stato un governo tempestoso sia come premier che come capo delle forze armate sud-vietnamite.\nIl suo governo \u00e8 durato solo un anno: nel mese di febbraio 1965 \u00e8 stato deposto da una giunta di quattro ufficiali subalterni. Gli \u00e8 stato frettolosamente dato il titolo di ambasciatore in generale ma il generale Khanh non avrebbe mai pi\u00f9 potuto giocare un ruolo significativo nel futuro del suo paese. Durante la caduta di Saigon, il 30 aprile 1975, ha lasciato il Vietnam con la moglie e quattro figli, prima di stabilirsi a Francia e poi trasferirsi negli Stati Uniti.\nNel 1995 si era autoproclamato capo del Governo Libero del Vietnam in esilio (\"Free Vietnam in Exile\") che aveva sede nel retrobottega di un piccolo negozio a Garden Grove, California.\nMorte.\nNguyen Khanh \u00e8 deceduto a San Jose, California, l'11 gennaio 2013: aveva 86 anni ed \u00e8 morto per complicanze diabetiche."}
{"id": "2621595", "revid": "287204", "url": "https://it.wikipedia.org/wiki?curid=2621595", "title": "Canada Open 1995", "text": "Il Canada Open 1995 \u00e8 stato un torneo di tennis giocato sul cemento. \u00c8 stata la 106\u00aa edizione del Canada Open, che fa parte della categoria Super 9 nell'ambito dell'ATP Tour 1995, e della categoria Tier I nell'ambito del WTA Tour 1995. Il torneo femminile si \u00e8 giocato al Rexall Centre di Toronto in Canada, dal 24 al 30 luglio 1995, quello maschile al Uniprix Stadium di Montr\u00e9al in Canada, dal 14 al 20 agosto 1995.\nCampioni.\nSingolare maschile.\n Andre Agassi ha battuto in finale Pete Sampras, 3\u20136, 6\u20132, 6\u20133\nSingolare femminile.\n Monica Seles ha battuto in finale Amanda Coetzer, 6\u20130, 6\u20131\nDoppio maschile.\n Evgenij Kafel'nikov / Andrej Ol'chovskij hanno battuto in finale Brian MacPhie / Sandon Stolle, 6\u20132, 6\u20132\nDoppio femminile.\n Brenda Schultz / Gabriela Sabatini hanno battuto in finale Martina Hingis / Iva Majoli 4\u20136, 6\u20130, 6\u20133"}
{"id": "2621602", "revid": "767487", "url": "https://it.wikipedia.org/wiki?curid=2621602", "title": "J.J. McCarthy", "text": "Gli inizi.\nJames Joseph McCarthy nacque a Dublino il 6 gennaio 1817, da una famiglia di modeste condizioni originaria della contea di Kerry trasferitasi nella capitale.\nMcCarthy entr\u00f2 alla O'Connel School, gestita dai Fratelli Cristiani in North Richmond St., quando questa apr\u00ec l'11 luglio del 1831.\nDurante l'autunno del 1834 fu ammesso alle Figure and Ornament Schools della Royal Dublin Society, in Kildare St. Queste scuole erano state fondate alla fine del XVIII secolo, con l'obiettivo di formare nuovi artigiani e migliorare in generare la qualit\u00e0 dell'artigianato: ciononostante anche numerosi pittori e scultori fecero pratica in queste scuole, cos\u00ec come numerosi giovani architetti prima di iniziare i tirocini negli studi professionali. McCarthy in seguito pass\u00f2 dalle scuole di Raffigurazione ed Ornamento a quella di Architettura.\nCarriera.\nSvolse il proprio apprendistato con Williams Farrell. Nel 1837 il proprio lavoro fu il primo mostrato all'annuale esposizione della Royal Hibernian Academy (RHA). Continuer\u00e0 a mandare disegni alla RHA per ancora alcuni anni a seguire.\nL'unico edificio cui \u00e8 collegato il nome di McCarthy nella sua prima fase \u00e8 la chiesa di St. Columb a Derry. La successiva opera di rilievo fu la chiesa di St. Kevin's a Glendalough, nella contea di Wicklow, la cui pietra di fondazione fu posta il 3 giugno 1846. Il secondo grande successo di McCarthy del 1846 fu la vittoria del concorso per il disegno di una nuova chiesa a Ballinasloe, nella contea di Galway. Sfortunatamente, per\u00f2, la realizzazione di questo progetto venne interrotta dalla grande carestia e, quando si mise nuovamente mano al progetto, i disegni vennero rivisti probabilmente per mano di Pugin. Di conseguenza, la successiva opera di spessore del McCarthy fu la chiesa - disegnata secondo canoni gotici - di Kilskyre, nella contea di Meath, la cui costruzione ebbe inizio nel 1847.\nDurante i tardi anni quaranta inizi\u00f2 a consolidare la propria posizione nel panorama architettonico irlandese, facendosi alfiere del revival dell'architettura antica, costruendo quindi chiese secondo lo stile che pi\u00f9 si adatta all'architettura ecclesiastica.\nEvento importante nella carriera di McCarthy fu la fondazione dell'Irish Ecclesiological Society nel 1849. Divenne uno dei tre segretari onorari congiunti (gli altri due erano il Reverendo Bartholomew Woodlock, vice presidente dell'All Hallows College, e l'Esquire William Nugent Skeelly) e, di conseguenza, una delle personalit\u00e0 di spicco della societ\u00e0.\nFu sicuramente un architetto molto talentuoso. Particolarmente nelle piccole chiese di campagna, adatt\u00f2 con perizia elementi gotici o romanici alle necessit\u00e0 costruttive e ai materiali locali, producendo cos\u00ec edificio solidi e non retorici, con relazioni spaziali e volumetriche semplici e coerenti. Il successo professionale di McCarthy non \u00e8 quindi immeritato: la sua fortuna principale fu invece quella di aver raggiunto la maturit\u00e0 professionale proprio mentre la Chiesa Cattolica stava iniziando in Irlanda un periodo di intensa attivit\u00e0. Combin\u00f2 felicemente i caratteri di religiosit\u00e0 e patriottismo che tanto permeavano lo spirito dell'epoca; fu inoltre un abile amministratore."}
{"id": "2621609", "revid": "287204", "url": "https://it.wikipedia.org/wiki?curid=2621609", "title": "Canada Open 1994", "text": "Il Canada Open 1994 \u00e8 stato un torneo di tennis giocato sul cemento.\n\u00c8 stata la 105\u00aa edizione del Canada Open, che fa parte della categoria Super 9 nell'ambito dell'ATP Tour 1994, \ne della categoria Tier I nell'ambito del WTA Tour 1994.\nIl torneo maschile si \u00e8 giocato al Rexall Centre di Toronto in Canada, dal 25 al 31 luglio 1994, \nquello femminile al Uniprix Stadium di Montr\u00e9al in Canada, dal 15 al 21 agosto 1994.\nCampioni.\nSingolare maschile.\n Andre Agassi ha battuto in finale Jason Stoltenberg 6\u20134, 6\u20134\nSingolare femminile.\n Arantxa S\u00e1nchez Vicario ha battuto in finale Steffi Graf 7\u20135, 1\u20136, 7\u20136\nDoppio maschile.\n Byron Black / Jonathan Stark hanno battuto in finale Patrick McEnroe / Jared Palmer 7\u20136, 7\u20136\nDoppio femminile.\n Meredith McGrath / Arantxa S\u00e1nchez Vicario hanno battuto in finale Pam Shriver / Elizabeth Smylie 2-6, 6-2, 6-4"}
{"id": "2621611", "revid": "1982", "url": "https://it.wikipedia.org/wiki?curid=2621611", "title": "Isole quarnerine", "text": ""}
{"id": "2621612", "revid": "92723", "url": "https://it.wikipedia.org/wiki?curid=2621612", "title": "Sh2-252", "text": "Sh2-252, nota talvolta anche col nome proprio Nebulosa Testa di Scimmia, \u00e8 una nebulosa a emissione visibile nella costellazione di Orione.\nSi trova nella parte settentrionale della costellazione, al confine coi Gemelli. La sua declinazione non \u00e8 particolarmente settentrionale e ci\u00f2 fa s\u00ec che essa possa essere osservata agevolmente da entrambi gli emisferi celesti, sebbene gli osservatori dell'emisfero boreale siano leggermente pi\u00f9 avvantaggiati; il periodo in cui raggiunge la pi\u00f9 alta elevazione sull'orizzonte \u00e8 compreso fra i mesi di novembre e marzo.\nSh2-252 \u00e8 una grande regione H II estesa per circa 25' situata entro i confini della costellazione di Orione; talvolta viene anche identificata con la sigla NGC\u00a02175, facendo riferimento a un ammasso aperto che per\u00f2 potrebbe non esistere fisicamente, dato che le stelle visibili nella parte centro-meridionale della nebulosa apparterrebbero a dieci distinti agglomerati posti a distanze comprese fra 410 e 8100\u00a0parsec. In questa direzione si trova una stella blu catalogata come HD\u00a042088, di magnitudine 7,55, che sarebbe una delle principali responsabili della ionizzazione dei gas della nebulosa; la sua posizione fisica sarebbe in una regione di intersezione fra due o forse tre nubi di idrogeno neutro atomico (H2). Oltre a questa stella ve ne sarebbero altre che concorrono alla ionizzazione, fra le quali spicca la nana bianco-azzurra LSV+20\u00a016, di classe spettrale B1V, probabilmente una stella Be di Herbig.\nAll'interno della nebulosa \u00e8 noto un gran numero di stelle giovani; fra queste vi sono sorgenti IRAS, fra cui spicca IRAS\u00a006055+2039, che contiene un ammasso di stelle dall'et\u00e0 di appena 2-3 milioni di anni, profondamente immerso in una nube molecolare molto densa, la cui massa si aggira fra 7000 e 9000 masse solari. Sono inoltre note 5 sorgenti di onde radio, catalogate con le lettere dalla A alla E, di cui 4 sono sorgenti compatte (Sh2-252A, Sh2-252B, Sh2-252C ed Sh2-252E) e una (Sh2-252F) pi\u00f9 dispersa e ionizzata dalla stella HD\u00a042088; a queste si aggiunge una sorgente catalogata come Sh2-252D, ma che potrebbe corrispondere a un oggetto posto all'esterno della Via\u00a0Lattea. Sh2-252E \u00e8 associata a un ammasso contenente 21 stelle immerse nella regione pi\u00f9 brillante della nebulosa Sh2-252, fra le quali spiccano due stelle di classe B e una di classe A. In aggiunta a questi oggetti, sono stati scoperti anche dei maser ad acqua e a OH.\nLe misurazioni della distanza di questa nebulosa variano a seconda degli studi, e sono generalmente comprese fra i 2000\u00a0pc e i 2200 parsec; in entrambi i casi la regione viene a trovarsi all'interno del settore occupato dall'associazione Gemini\u00a0OB1, un'estesa associazione OB situata a circa 1500-2000\u00a0parsec."}
{"id": "2621620", "revid": "729019", "url": "https://it.wikipedia.org/wiki?curid=2621620", "title": "Mart\u00edn Gait\u00e1n", "text": "Biografia.\nMart\u00edn Gait\u00e1n crebbe nel Club Atl\u00e9tico de San Isidro (CASI), con cui debutt\u00f2 nel campionato provinciale URBA; divenne internazionale per i \"Pumas\" nel corso del Sudamericano 1998, a Buenos Aires contro l'.\nFino al 2003, anno in cui prese parte alla sua prima Coppa del Mondo, rimase dilettante; dopo la manifestazione inizi\u00f2 la militanza nei francesi del Biarritz, con i quali Gait\u00e1n vinse due titoli di campione nazionale consecutivi, nel 2005 e nel 2006, e giunse fino alla finale di Heineken Cup 2005-06, persa 19-23 contro gli irlandesi del Munster.\nIl 19 agosto 2007, al termine di un \"test match\" contro il in preparazione all'imminente Coppa del Mondo, Gait\u00e1n ebbe un malore cardiaco: gli fu prontamente diagnosticata una disfunzione consistente in una parziale dissezione di un'arteria del ventricolo, e fu sottoposto a immediato intervento chirurgico nella clinica universitaria di Cardiff, dove gli fu applicato uno \"stent\"; gi\u00e0 due giorni dopo fu dichiarato fuori pericolo, anche se non pot\u00e9 essere disponibile per la Coppa del Mondo e, anzi, vide messo in forse anche il prosieguo dell'attivit\u00e0 agonistica.\nIl 22 agosto il C.T. argentino Marcelo Loffreda convoc\u00f2 quindi Hern\u00e1n Senillosa come sostituto; la carriera sportiva di Gait\u00e1n termin\u00f2 di fatto con l'incontro con il ; divenuto allenatore dopo il ritiro forzato, dal 2008 al 2010 diresse la squadra riserve del Biarritz e, dal 2012, \u00e8 nello staff di assistenti del C.T. dei \"Pumas\" Santiago Phelan."}
{"id": "2621622", "revid": "287204", "url": "https://it.wikipedia.org/wiki?curid=2621622", "title": "Canada Open 1993", "text": "Il Canada Open 1993 \u00e8 stato un torneo di tennis giocato sul cemento.\n\u00c8 stata la 104\u00aa edizione del Canada Open, che fa parte della categoria Super 9 nell'ambito dell'ATP Tour 1993,\ne della categoria Tier I nell'ambito del WTA Tour 1993.\nIl torneo maschile si \u00e8 giocato al Uniprix Stadium di Montr\u00e9al in Canada, dal 26 luglio al 1\u00ba agosto 1993,\nquello femminile al Rexall Centre di Toronto in Canada, dal 16 al 22 agosto 1993.\nCampioni.\nSingolare maschile.\n Mikael Pernfors ha battuto in finale Todd Martin, 2\u20136, 6\u20132, 7\u20135\nSingolare femminile.\n Steffi Graf ha battuto in finale Jennifer Capriati, 6\u20131, 0\u20136, 6\u20133\nDoppio maschile.\n Jim Courier / Mark Knowles hanno battuto in finale Glenn Michibata / David Pate, 6\u20134, 7\u20136\nDoppio femminile.\n Larisa Neiland / Jana Novotn\u00e1 hanno battuto in finale Arantxa S\u00e1nchez Vicario / Helena Sukov\u00e1 6\u20131, 6\u20132"}
{"id": "2621625", "revid": "38275", "url": "https://it.wikipedia.org/wiki?curid=2621625", "title": "Lvshun", "text": ""}
{"id": "2621626", "revid": "599013", "url": "https://it.wikipedia.org/wiki?curid=2621626", "title": "Claudio Macci\u00f2", "text": "Carriera.\nCalcisticamente nasce nel G.S. Masone, si trasferisce poi alla societ\u00e0 genovese \"Gruppo C\", dalla quale passa al in Serie C. Dopo quattro stagioni sull'Adriatico, nel 1972-1973 viene acquistato dall' con cui esordisce in Serie B.\nDopo una stagione si trasferisce all', facendo poi nuovamente ritorno ad Ascoli. Qui esordisce in Serie A, venendo utilizzato dall'allenatore Carlo Mazzone anche come \"sparring partner\" per Giovanni Bertini.\nL'anno seguente gioca nel Brindisi e quindi nuovamente nel Rimini, entrambe in Serie B.\nConclude la carriera nel 1980 al Riccione.\nHa totalizzato complessivamente 15 presenze in Serie A e 80 presenze e 3 reti in Serie B."}
{"id": "2621630", "revid": "103797532", "url": "https://it.wikipedia.org/wiki?curid=2621630", "title": "Superman Family", "text": "Superman Family fu una serie della DC Comics cominciata nel 1974 e finita nel 1982 in cui si presentavano storie i cui protagonisti erano personaggi comprimari dei fumetti di Superman. Il termine \"Superman Family\" \u00e8 spesso utilizzato per riferirsi all'esteso cast di personaggi dei fumetti con protagonista Superman.\nIl fumetto.\n\"Superman Family\" era una fusione dei titoli di \"Superman's Girl Friend, Lois Lane\" e \"Superman's Pal Jimmy Olsen\", insieme alla prima serie di \"Supergirl\", diventando, quindi, quasi immediatamente il titolo di punta della DC con le vendite pi\u00f9 elevate. Il primo numero, n. 164, prese la sua numerazione da \"Jimmy Olsen\", che aveva raggiunto il numero 163 e cos\u00ec ebbe la maggiore pubblicazione dei numeri (Lois Lane termin\u00f2 con il numero 137, mentre il lancio del nuovo fumetto \"Supergirl\" arriv\u00f2 solo fino al n. 10).\n\"Superman Family\" affront\u00f2 due fasi distinte. All'inizio, il trio di guida era formato dalle nuove storie a rotazione di ogni numero di \"Jimmy Olsen\", \"Lois Lane\" e \"Supergirl\", con all'interno le ristampe degli altri personaggi. Nel 1976, \"Superman Family\" divenne il primo Dollar Comic da 80 pagine della DC Comics, consistente di 64 pagine di storie nuove. Nel 1977, cominciando con il n. 182, gli \"elementi strutturali\" furono rimossi dalle copertine, e i fumetti cominciarono a mostrare nuove storie. Divenne una serie mensile nel 1980 cominciando con il n. 207.\nAltre storie pubblicate con quelle di Lois Lane (nei n. 166, 169, 172, 175, 178, e dal n. 181 al n. 222), Supergirl (nei n. 165, 168, 171, 174, 177, 180, e dal n. 182 al n. 222), e Jimmy Olsen (nei n. 164, 167, 170, 173, 176, 179, e dal n. 182 al n. 222), inclusero:\nAltre famiglie.\nLa DC Comics pubblic\u00f2 molte storie di altre \"famiglie\" concorrenti della \"Superman Family\". Queste inclusero la \"Batman Family\" (1975-1978), la \"Super-Team Family\" (1975-1978) e la \"Tarzan Family\" (1975-1976). Come regola, le \"famiglie\" della DC contenevano pi\u00f9 che altro delle ristampe, e presentarono delle pagine in pi\u00f9 (ad un prezzo pi\u00f9 alto) dei normali fumetti della DC. (Anni dopo, la Marvel Comics rese omaggio alle \"Famiglie\" della DC con la sua \"Spider-Man Family\" del 2004).\nNel 1982, con il n. 222, la serie \"Superman Family\" fu cancellata per fare posto a \"Daring New Adventures of Supergirl\", che present\u00f2 per brevissimo tempo una serie di ristampe di \"Lois Lane\". La Doom Patrol comparve insieme a Supergirl in un numero di entrambe le serie."}
{"id": "2621635", "revid": "599013", "url": "https://it.wikipedia.org/wiki?curid=2621635", "title": "Daniel De Nichile", "text": "Carriera.\nNoto come \"Jab\u00e1\", nel dicembre del 2013 si trasferisce all'Orte."}
{"id": "2621639", "revid": "767487", "url": "https://it.wikipedia.org/wiki?curid=2621639", "title": "Tuttle (Dakota del Nord)", "text": "Tappen \u00e8 un centro abitato (\"city\") degli Stati Uniti d'America, situato nella Contea di Kidder, nello Stato del Dakota del Nord. Nel censimento del 2000 la popolazione era di 106 abitanti. La citt\u00e0 \u00e8 stata fondata nel 1911.\nGeografia fisica.\nSecondo i rilevamenti dell'United States Census Bureau, la localit\u00e0 di Tappen si estende su una superficie di 0,60\u00a0km\u00b2, tutti occupati da terre.\nPopolazione.\nSecondo il censimento del 2000, a Tappen vivevano 106 persone, ed erano presenti 28 gruppi familiari. La densit\u00e0 di popolazione era di 166 ab./km\u00b2. Nel territorio comunale si trovavano 79 unit\u00e0 edificate. Per quanto riguarda la composizione etnica degli abitanti, il 99,06% era bianco e lo 0,94% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 15,1% era al di sotto dei 18, il 4,7% fra i 18 e i 24, il 12,3% fra i 25 e i 44, il 36,8% fra i 45 e i 64, mentre infine il 31,1% era al di sopra dei 65 anni di et\u00e0. L'et\u00e0 media della popolazione era di 53 anni. Per ogni 100 donne residenti vivevano 103,8 maschi."}
{"id": "2621647", "revid": "27492082", "url": "https://it.wikipedia.org/wiki?curid=2621647", "title": "Puntine", "text": ""}
{"id": "2621649", "revid": "110157", "url": "https://it.wikipedia.org/wiki?curid=2621649", "title": "Major League Baseball 1983", "text": "L'All-Star Game si disput\u00f2 il 6 luglio al Comiskey Park di Chicago, Illinois e vide la vittoria della selezione della American League per 13-3.\nLe World Series si disputarono dall'11 al 16 ottobre e furono vinte, per la terza volta nella loro storia, dai Baltimore Orioles per 4 partite ad 1 sui Philadelphia Phillies.\nPost Season.\nLeague Championship Series.\nAmerican League\nNational League"}
{"id": "2621654", "revid": "767487", "url": "https://it.wikipedia.org/wiki?curid=2621654", "title": "Tibetan Freedom Concert (album)", "text": "Tibetan Freedom Concert \u00e8 un album tratto da un'esibizione a New York del 1997 facente parte dell'omonima serie di concerti rock tenutisi tra il 1996 e il 2001, a cui parteciparono numerosi artisti internazionali per appoggiare il movimento d'indipendenza tibetano."}
{"id": "2621656", "revid": "1604866", "url": "https://it.wikipedia.org/wiki?curid=2621656", "title": "Cavo d'arresto", "text": "Il cavo d'arresto \u00e8 un sistema meccanico di ausilio per la decelerazione dei velivoli in atterraggio. Il cavo d'arresto sulle portaerei \u00e8 un componente essenziale dell'aviazione navale ed \u00e8 usato soprattutto sulle portaerei CATOBAR e STOBAR. Sistemi simili sono utilizzati anche a terra per atterraggi d'emergenza. Di solito un cavo d'arresto consiste appunto in un cavo steso sul ponte di volo, che dev'essere agganciato dal gancio di coda del velivolo. In un arresto normale, l'aereo aggancia il cavo e la sua energia cinetica viene trasferita alle estremit\u00e0 del cavo, costruite in modo opportuno per favorirne la dissipazione. Ci sono anche altri sistemi, che utilizzano reti per prendere le ali o i carrelli dell'aereo. Questi sistemi, detti a \"barricata\" o \"barriera\" sono utilizzati solo per atterraggi d'emergenza di aerei senza gancio di coda.\nStoria.\nIl primo sistema di cavi d'arresto fu inventato da Hugh Robinson e fu utilizzato da Eugene Ely nel suo primo appontaggio sull'incrociatore corazzato il 18 gennaio 1911. Questo sistema prevedeva cavi che scorrevano su pulegge e collegati a dei pesi morti, come dei sacchi di sabbia. Cavi d'arresto pi\u00f9 moderni furono sperimentati a bordo della nel giugno 1931. Henry Fancourt fu il primo pilota ad appontare con il nuovo sistema.\nPrima dell'introduzione del ponte angolato, assieme ai cavi sul ponte venivano utilizzati anche la barriera e la barricata per evitare che gli aerei si schiantassero contro i velivoli parcheggiati sul ponte. Se il gancio di coda avesse mancato un cavo, il carrello anteriore sarebbe stato fermato da una rete alta all'incirca un metro, nota come la barriera. Se l'aereo invece avesse preso il cavo, la barriera sarebbe stata velocemente abbassata per permettere al velivolo di oltrepassarla. L'ultimo sistema di sicurezza era la barricata, una rete alta 15 piedi (4,6 m) per evitare che l'aereo si schiantasse contro gli altri velivoli sul ponte.\nLe moderne portaerei della U.S. Navy utilizzano i cavi Mark 7 Mod 3 che hanno la capacit\u00e0 di arrestare un aereo da 22\u00a0000 kg alla velocit\u00e0 di 130 nodi (240 km/h) in uno spazio di 104 m. Il sistema potrebbe teoricamente assorbire l'energia di 64,4 MJ alla massima estensione del cavo.\nLe \"barriere\" prima citate non sono pi\u00f9 in uso, anche se i cavi d'arresto montati a terra sono a volte chiamati \"barriere\". Le barricate sono ancora in uso sulle portaerei, ma vengono montate solo in caso d'emergenza.\nFunzionamento.\nUna tipica sequenza di arresto si ha quando il gancio di coda dell'aereo in arrivo aggancia il cavo posizionato sul ponte. Al momento dell'aggancio, l'energia del moto dell'aereo viene trasferita al \"cavo di aggancio\", che attraverso le pulegge laterali la rinvia al \"motore d'arresto\", posizionato in un apposito spazio sotto il ponte di atterraggio o a entrambi i lati della pista.\nQuando la staffa di aggancio e il cavo vengono messi in trazione dall'aereo, il motore di arresto si mette in funzione assicurando un atterraggio morbido al velivolo. Quando l'atterraggio \u00e8 completato, l'aereo stacca il gancio di coda dalla staffa e il cavo torna alla posizione normale.\nUtilizzo sulle portaerei.\nLe moderne superportaerei hanno 3 o 4 cavi d'arresto. Tutte le portaerei di Classe Nimitz della statunitense U.S. Navy ne hanno quattro, eccetto la e la che ne hanno solo tre. Le portaerei di Classe Gerald R. Ford ne avranno tre. Anche la francese \"Charles de Gaulle\" ne ha tre.\nUn velivolo in atterraggio su una portaerei tiene il motore a circa l'85% della massima potenza. Se il cavo ferma l'aereo, il pilota spegne il motore e rilascia il cavo, altrimenti effettua una riattaccata, avendo sufficiente potenza per continuare la corsa sul ponte pu\u00f2 riprendere quota, fare un nuovo giro e ripetere l'appontaggio, questa manovra viene definita Bolter.\nAltri progetti.\nI sistemi di arresto velivoli in emergenza con cavo vengono utilizzati obbligatoriamente su tutte le basi militari ove \u00e8 previsto il servizio di velivoli caccia (provvisti di gancio) e su tutti gli aeroporti considerati \"alternati\". I gruppi frenanti sono del medesimo tipo di impiego navale ma con settaggi differenti, dovendo considerare che verranno impiegati soltanto per arrestare velivoli in emergenza. I cavi sono posizionati verso il fine pista e sorretti da distanziali in gomma. I cavi non vengono interessati dal traffico degli aeroplani e nel caso questo non sia possibile, il cavo pu\u00f2 essere comandato tramite pozzetti a scomparsa e fatto scomparire sotto la pista per consentire il passaggio di aeroplani senza creare alcun problema (Sistema BAK-14)."}
{"id": "2621661", "revid": "767487", "url": "https://it.wikipedia.org/wiki?curid=2621661", "title": "Berlin (Dakota del Nord)", "text": "Berlin \u00e8 un centro abitato (\"city\") degli Stati Uniti d'America, situato nella Contea di LaMoure, nello Stato del Dakota del Nord. Nel censimento del 2000 la popolazione era di 35 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Berlin si estende su una superficie di 0,3 km\u00b2, tutti occupati da terre.\nPopolazione.\nSecondo il censimento del 2000, a Berlin vivevano 35 persone, ed erano presenti 10 gruppi familiari. La densit\u00e0 di popolazione era di 131 ab./km\u00b2. Nel territorio comunale si trovavano 20 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 22,9% era al di sotto dei 18, il 2,9% fra i 18 e i 24, il 20,0% fra i 25 e i 44, il 37,1% fra i 45 e i 64, mentre infine il 17,1% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 105,9 maschi."}
{"id": "2621664", "revid": "41824", "url": "https://it.wikipedia.org/wiki?curid=2621664", "title": "Formula del binomio di Newton", "text": ""}
