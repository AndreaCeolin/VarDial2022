{"id": "2414305", "revid": "2192958", "url": "https://it.wikipedia.org/wiki?curid=2414305", "title": "Zheng He", "text": "Biografia.\nNel 1381, durante una delle ultime battaglie della dinastia Yuan, venne catturato bambino nell'entroterra e sub\u00ec il trattamento riservato ai bambini prigionieri: la castrazione.\nMesso a servizio della corte divenne membro della dinastia dei Ming, eunuco reale e compagno di giochi del piccolo principe Zhu Di, aiut\u00f2 quest'ultimo a compiere una rivolta contro il padre dello stesso: l'imperatore Hongwu. Zhu Di, che assunse il nome di Yongle, una volta salito al trono come nuovo imperatore ordin\u00f2, nel 1403, la costruzione di una \"flotta imperiale\" sia per scopi mercantili, che come flotta da guerra e per gli affari diplomatici.\nL'imperatore Yongle mise al comando di tutta la flotta Zheng He, che fu quindi nominato ammiraglio. Di religione musulmana, Zheng He venne quindi incaricato dall'imperatore, di effettuare spedizioni navali a carattere diplomatico, scientifico e commerciale nei mari occidentali, guidando una flotta di grandi giunche imperiali che includeva anche navi mercantili, le cosiddette \"navi dei tesori\".\nSecondo la versione ufficiale, la flotta avrebbe dovuto ricercare l'imperatore Jianwen (1377-1402) scomparso misteriosamente con la guerra civile che vide salire al trono Yongle, mentre secondo il professore d'ingegneria marittima Xin Yuan'ou, dell'Universit\u00e0 di Shanghai Jiaotong, l'impero cinese, minacciato dalle armate del Tamerlano (1336-1405) che aveva gi\u00e0 conquistato gran parte dell'Asia, avrebbe mandato Zheng He in cerca di alleati.\nL'enorme flotta, all'epoca la pi\u00f9 grande del mondo, comandata da Zheng He (317 navi misuranti 130x54\u00a0m ed equipaggiate con 12 vele e con 28.000 soldati a bordo) part\u00ec per il primo viaggio nell'Oceano Indiano, raggiungendo le coste orientali dell'Africa, il Mar Rosso, il Giappone e la Corea.\nDato il successo della prima spedizione fu incaricato di condurne una seconda nei mari dell'Indocina, dell'Indonesia e dell'India meridionale, spingendosi sino a toccare le coste arabiche meridionali e dell'Africa orientale tra l'attuale Somalia e il Kenya. Tra il 1405 e il 1433 effettu\u00f2 in tutto sette viaggi; l'ultimo di questi (affrontato con 300 navi e circa 27.500 uomini) dur\u00f2 dal 1431 al 1433: la flotta comandata da Zheng He visit\u00f2 i porti di Champa (oggi in Vietnam) e Giava, oltre a Palembang, Malacca, Ceylon e Calcutta. Tra i successi diplomatici della spedizione si ricorda la dissuasione del re del Siam a minacciare il Regno di Malacca.\nDa Calcutta una parte della flotta continu\u00f2 il viaggio verso ovest costeggiando il corno d'Africa sino a Malindi e commerciando sul Mar Rosso; in tale viaggio molti dei marinai cinesi poterono probabilmente visitare la Mecca. Zheng He invece, che era probabilmente rimasto a Calcutta, mor\u00ec nel viaggio di ritorno e fu seppellito in mare.\nAnche se le grandi spedizioni di Zheng He sono un fatto storico, ancora oggi si discute sui limiti raggiunti dalle esplorazioni cinesi. Il professor Chen Hsin-hsiung dell'Universit\u00e0 Nazionale Cheng Kung di Tainan (Taiwan), sostiene ad esempio che le fonti non attestano se sia stata effettivamente la flotta di Zheng He a raggiungere l'Africa.\n\"Ipotesi del 1421\".\nL'ex-ufficiale della Royal Navy Gavin Menzies, nel libro \"1421: La vera storia della spedizione cinese che scopr\u00ec l'America\", ha sostenuto che, nel corso del sesto (1421-1423) dei suoi sette viaggi esplorativi, la flotta di Zheng He (composta da navi agli ordini dei capitani Zhou Wen, Zhou Man, Yang Qing e Hong Bao) avrebbe scoperto l'Australia, la Nuova Zelanda, le Americhe, l'Antartico, la costa settentrionale della Groenlandia ed il Passaggio a nord-est. Queste conoscenze sarebbero poi state censurate perch\u00e9 i mandarini, i burocrati della corte imperiale, temevano che il costo di ulteriori spedizioni avrebbe danneggiato l'economia cinese. Secondo l'ufficiale, gi\u00e0 poco dopo, nel 1428, i portoghesi entrarono in possesso di una carta della terra cinese che un mercante veneziano, Niccol\u00f2 Da Conti, avrebbe avuto navigando con Zheng He.\nL'\"ipotesi del 1421\", che ha avuto una notevole risonanza presso il grande pubblico, \u00e8 stata completamente respinta dagli storiografi, in quanto priva di basi fattuali: gli argomenti del libro di Menzies sono quasi esclusivamente congetture e ipotesi."}
{"id": "2414306", "revid": "474175", "url": "https://it.wikipedia.org/wiki?curid=2414306", "title": "Villa Lugano", "text": "Villa Lugano, meglio conosciuto come Lugano, \u00e8 un quartiere della periferia sud-ovest della capitale argentina Buenos Aires. Ha una popolazione di circa 114.000 persone.\nGeografia.\nVilla Lugano sorge nella parte sud del territorio della Citt\u00e0 Autonoma di Buenos Aires, presso il confine con la provincia di Buenos Aires. \u00c8 delimitata da avenida Eva Per\u00f3n, avenida General Paz, Jos\u00e9 Barros Pazos, avenida Lisandro de la Torre, avenida Coronel Roca Ave e Escalada.\nConfina a nord-est con Parque Avellaneda, ad est con Villa Soldati, a sud con Villa Riachuelo, ad ovest con il partido bonaerense di La Matanza, e a nord-ovest con Mataderos.\nStoria.\nVilla Lugano \u00e8 stata fondata nel 1908, quando lo svizzero Giuseppe Ferdinando Francesco Soldati, decise di fondare una citt\u00e0 con il nome del suo luogo di nascita: Lugano.\nSoldati nacque il 30 maggio 1864 a Neggio (Canton Ticino, Svizzera) vicino a Lugano. Ha acquistato una fattoria vicino alla posizione attuale della strada e Murguiondo Ave Riestra. Nel 1912 viveva a Villa Lugano una quarantina di famiglie.\nA Villa Lugano alcune famiglie hanno conservato l'uso del dialetto ticinese della lingua lombarda.\nInfrastrutture e trasporti.\nLe due principali vie d'accesso al quartiere sono l'avenida General Paz, la grande autostrada che separa Buenos Aires dalla provincia, e l'autostrada Luis Dellepiane che unisce il centro della capitale argentina con l'aeroporto di Ezeiza.\nSport.\nLa principale societ\u00e0 sportiva del quartiere \u00e8 il Club Atl\u00e9tico Lugano, che disputa le sue partite interne presso lo stadio Jos\u00e9 Mar\u00eda Mora\u00f1os, situato nella localit\u00e0 di Tapiales, nel partido di La Matanza, in provincia di Buenos Aires."}
{"id": "2414307", "revid": "125953833", "url": "https://it.wikipedia.org/wiki?curid=2414307", "title": "Robert Schumann", "text": "\u00c8 da molti considerato l'iniziatore del romanticismo musicale nonch\u00e9 uno dei suoi esponenti pi\u00f9 importanti: le prime composizioni considerate autenticamente romantiche sono infatti le sue opere pianistiche pubblicate intorno al 1830. La sua musica riflette la natura profondamente individualista del Romanticismo. Intellettuale ed esteta, fu poco compreso in vita, ma la sua musica \u00e8 oggi considerata audacemente originale per l'armonia, il ritmo, la forma e per la rivoluzionaria tecnica pianistica.\nNel 1840 spos\u00f2 Clara Wieck, anch'ella pianista e compositrice. Dopo la morte del consorte, ella continu\u00f2 ad esibirsi per circa quarant'anni ai pi\u00f9 alti livelli ed \u00e8 considerata la maggiore pianista donna dell'Ottocento. Clara oper\u00f2 alacremente per la diffusione della musica del marito al di l\u00e0 della cerchia dei suoi illustri estimatori, tra cui Franz Liszt, Felix Mendelssohn, Ferdinand Hiller e il giovane Johannes Brahms. Inoltre ella non risparmi\u00f2 feroci critiche a chi, in buona o in malafede, si esprimeva negativamente su Robert Schumann e in primo luogo a Richard Wagner.\nBiografia.\nFiglio di un ricco libraio e editore e di un'insegnante di pianoforte, si appassion\u00f2 durante la sua fanciullezza alla poesia e alla musica, assecondato dal padre. Nel 1828, per soddisfare il desiderio della madre rimasta vedova, si iscrisse all'universit\u00e0 di Lipsia per compiervi gli studi di diritto (che definiva \"fredda giurisprudenza\"), continuando nonostante tutto a coltivare la passione per la musica. Nel 1830, con il consenso della madre, divenne allievo di pianoforte di Friedrich Wieck, maestro assai celebre all'epoca, e si dedic\u00f2 interamente alla musica, immergendosi subito in uno studio alacre per riguadagnare il tempo perduto durante gli anni di Universit\u00e0. Studi\u00f2 intensamente \"Il clavicembalo ben temperato\" di Bach.\nLe sue inclinazioni non erano solo verso la musica: egli sub\u00ec anche l'influenza del padre, August Schumann, un \"homme de lettres\", libraio e compositore di novelle. Con il fratello gestiva la libreria e casa editrice \"Gebr\u00fcder Schumann\", a Zwickau, specializzata nella pubblicazione in formato tascabile di narrativa, soprattutto inglese. \"Ho sognato di affogare nel Reno\": Schumann annot\u00f2 su un foglietto questo pensiero all'et\u00e0 di 19 anni. Inconsapevolmente egli previde il suo destino, la vita che avrebbe trascorso in Renania e anche il tentativo di suicidio nel fiume. Schumann non pot\u00e9 coronare il sogno di diventare un grande pianista a causa di esperimenti insensati a cui si sottopose per perfezionare la propria tecnica pianistica durante l'inverno del 1831-1832. Questi esperimenti gli causarono la perdita dell'uso dell'anulare della mano destra.\nDecise allora di dedicarsi alla composizione e nel 1831 apparvero le \"Variazioni Abegg\", che furono presto seguite da altri pezzi per pianoforte solo. Fece molti viaggi in Italia, a Brescia, Milano, Venezia, e rimase affascinato dalle musiche italiane. Perse anche la madre e due dei suoi fratelli, rimanendone per sempre turbato; scriveva con passione e secondo il suo umore e stato d'animo, firmando talvolta i suoi lavori con pseudonimi, come \"Eusebio\" e \"Florestano\". Introspettiva e spesso stravagante, la sua prima produzione \u00e8 stata un tentativo di rompere con la tradizione delle forme e delle strutture classiche, che considerava troppo restrittive. Con le sue composizioni Schumann attrasse l'attenzione di molti e si trov\u00f2 al centro di una cerchia di giovani musicisti e appassionati di musica. Tale circolo, chiamato \"Lega di David\", fond\u00f2 nel 1834 la rivista \"Neue Zeitschrift f\u00fcr Musik\", rivista di progresso musicale tuttora pubblicata, orientata a opporsi ai vecchi metodi di insegnamento, che corrompevano il gusto e impedivano lo slancio dell'arte, e anche ad un certo dilettantismo invadente; la Lega dei compagni di David lottava metaforicamente contro i filistei dell'arte.\nTra il 1835 e il 1844 Schumann redasse quasi da solo la rivista, scrivendo un gran numero di articoli e studi, ma le sue prime composizioni non trovarono favore se non nella cerchia degli amici, mentre per il grande pubblico risultavano troppo complesse. Innamoratosi della figlia del suo maestro, Clara Wieck, talentuosissima pianista e compositrice, ne chiese la mano, ma Wieck si oppose al matrimonio con tutte le sue forze in quanto, pur riconoscendo l'immenso talento di Robert, ne vedeva anche lo scarso equilibrio mentale e ne deplorava la tendenza all'alcolismo. I due innamorati si sposarono soltanto il 12 settembre 1840, giorno precedente al ventunesimo compleanno di Clara; i primi anni di matrimonio furono per Schumann felicissimi e fecondi.\nSchumann, che fino ad allora si era dedicato unicamente alle composizioni per pianoforte, si diede alla composizione dapprima di \"Lieder\", poi di musica sinfonica e da camera. Nel 1843 inizi\u00f2 un periodo compositivo pi\u00f9 vario, in cui per\u00f2 sono prevalenti le opere corali, la parte pi\u00f9 misconosciuta della sua opera. Nel 1843 Felix Mendelssohn Bartholdy, che aveva fondato il conservatorio di Lipsia, chiam\u00f2 Schumann per insegnarvi, cosa che egli fece per un anno, per poi dedicarsi a seguire la moglie in \"tourn\u00e9e\" in Russia per poi stabilirsi a Dresda e darsi totalmente alla composizione. Nel 1847 assunse la direzione del \"Liedertafel\", la locale societ\u00e0 filarmonica, e nel 1848 fond\u00f2 una societ\u00e0 corale mista; nel 1850 fu chiamato a D\u00fcsseldorf come direttore generale della musica.\nDurante questo soggiorno si aggravarono i sintomi della sua instabilit\u00e0 mentale, gi\u00e0 manifestati in precedenza; soffriva di amnesie, di allucinazioni sonore, restava assorto per ore, fino al punto da essere licenziato. Nel febbraio del 1854 tent\u00f2 di suicidarsi gettandosi nel Reno, fu salvato da barcaioli e successivamente internato nel manicomio di Endenich presso Bonn. L\u00e0 si trascin\u00f2 ancora per due anni, appena rischiarati da fuggevoli lampi di lucidit\u00e0, sempre assistito da Brahms e da altri amici che andarono ripetutamente a trovarlo fino alla morte, avvenuta nel 1856. Clara lo rivide solo negli ultimi giorni di vita. I disturbi nervosi che accompagnarono Schumann per lunghi anni della sua vita e della sua attivit\u00e0 compositiva vengono attribuiti da alcuni, compresi i suoi medici, a un'infezione di sifilide contratta molti anni prima della morte. \u00c8 anche stato ipotizzato un tumore cerebrale (meningioma); invece secondo un'ipotesi pi\u00f9 accreditata e argomentata scientificamente, tale da suffragare pure l'ipotesi di una base genetica per la sua famiglia, la patologia di cui soffriva \u00e8 da attribuirsi alla malattia maniaco-depressiva, altrimenti detta disturbo bipolare. La morte sarebbe stata causata da avvelenamento da mercurio, usato allora come trattamento per la sifilide da cui si credeva affetto.\nFlorestano ed Eusebio.\n\"Antico detto: Qualunque sia l'et\u00e0 la gioia e il dolore sono mescolate: rimani fedele alla gioia e sii pronto al dolore con coraggio\": questa epigrafe introduceva la prima edizione delle \"Davidsb\u00fcndlert\u00e4nze\" di Robert Schumann e poche altre frasi potevano riassumere in maniera pi\u00f9 esaustiva la personalit\u00e0 complessa, e a tratti contorta, di questo incredibile artista. La lega dei fratelli di Davide (\"Davidsb\u00fcndler\", per l'appunto) era l'insieme di alcuni curiosi personaggi, dai caratteri completamente diversi tra loro, che riassumevano tutte le sfaccettature dell'animo romantico di Schumann: il cui unico denominatore comune era una lotta a spada tratta contro il pensiero conservatore settecentesco dei \u201cfilistei\u201d (cos\u00ec come venivano chiamati i borghesi \u201cparrucconi\u201d e retrogradi dagli studenti dell'epoca, a cui Schumann contrapponeva la figura di Davide, come nell'Antico Testamento).\nL'idea di scomporre la propria personalit\u00e0 in vari personaggi non rappresentava certo una novit\u00e0 schumanniana, ma trovava radici nella letteratura del primo Ottocento e, in particolare, in Jean Paul, autore molto caro al giovane Robert. Nei caratteri opposti di Eusebio e di Florestano, i due principali personaggi della lega, erano scisse anche le due sfumature fondamentali del romanticismo.\nBattagliera, ridondante ed eroica l'indole di Florestano; dolce, malinconica e fragile quella del pi\u00f9 timido Eusebio: con questi due nomi Schumann, a seconda del suo stato d'animo, usava firmare la sua musica e i suoi scritti sulla Neue Zeitschrift f\u00fcr Musik: la rivista di progresso musicale da lui fondata che fu il manifesto di un'intera generazione di musicisti romantici. Oltre che nelle \"Davidsb\u00fcndlert\u00e4nze\", dove i due sono gli indiscussi protagonisti, Florestano ed Eusebio appaiono anche nel celebre \"Carnaval\" Op.9, la pi\u00f9 importante e completa tra le opere giovanili di Schumann.\nQuesta meravigliosa raccolta di piccoli pezzi, oltre alle due sezioni dedicate ai personaggi in questione, si conclude con una trionfale e sognatrice \u201cMarcia dei fratelli di Davide contro i Filistei\u201d che vede i nostri eroi tesi verso il loro obiettivo comune: il superamento dei canoni formali settecenteschi e la libert\u00e0 dell'ispirazione pura nella musica e nell'arte. La difficolt\u00e0 effettiva di Schumann a rimanere entro i canoni formali di allora era infatti pi\u00f9 che evidente ed era comune a molti compositori romantici. Le sue opere pi\u00f9 ispirate e importanti, senza nulla togliere alle sinfonie, alle sonate e ai concerti per solista e orchestra, sono per l'appunto le raccolte di piccoli pezzi come quelle appena citate: dove l'immensa ispirazione dell'autore trova la sua pi\u00f9 libera espressione.\nLo sdoppiamento della personalit\u00e0 di Schumann superava di gran lunga i limiti di una licenza artistica e preludeva, infatti, a un'instabilit\u00e0 mentale che lo port\u00f2 ad un tentativo di suicidio, al ricovero in manicomio e ad una triste morte, oltre che ad una vita non propriamente felice. Ma il concetto di due anime che convivono in una stessa personalit\u00e0 artistica e che, in modo diverso, perseguono lo stesso ideale rappresenta un concetto fondamentale del romanticismo ottocentesco.\nUn dualismo che trova riferimenti in letteratura, nel pensiero, nella musica e nell'arte, oltre che in un modello sociale, sempre in bilico tra compostezza pubblica e passione personale, cos\u00ec ben espresso dai personaggi dei grandi romanzi del primo Ottocento, come ad esempio \"Il rosso e il nero\" di Stendhal, o anche \"Orgoglio e pregiudizio\" di Jane Austen: musiche, poesie, romanzi e opere d'arte partorite da personalit\u00e0 nelle quali la gioia e il dolore, citati nell'epigrafe, convivono con pari dignit\u00e0 e con lo stesso peso nell'ispirazione artistica.\nComposizioni.\nSchumann \u00e8 uno dei compositori romantici per eccellenza; sostiene Antonio Rostagno che \nLe sue opere sono un esempio di passionalit\u00e0 focosa, e di sentimenti intimi, delicati, sensuali, lacrimevoli, autunnali. Il suo stile, ricco di sfumature ma sempre chiaro e preciso nella condotta delle parti, \u00e8 espresso attraverso un uso dell'armonia assai personale, che, come avviene per i suoi grandi contemporanei (in particolare Chopin e Liszt), si rende immediatamente riconoscibile all'orecchio dell'ascoltatore, soprattutto nei piccoli e numerosissimi brani per pianoforte per i quali \u00e8 giustamente noto. Ed \u00e8 forse in questi ultimi, piuttosto che nelle sue pur mirabili grandi composizioni per orchestra e per strumento solista e orchestra, che Schumann raggiunge la vetta pi\u00f9 alta e pi\u00f9 distintiva della sua arte. Ad ogni modo, sebbene a tratti strumentalmente imperfetta, la produzione orchestrale di Schumann, compresa la tanto discussa opera \"Genoveva,\" occupa un posto fondamentale nella musica, ponendosi come punto di riferimento dei canoni romantici: mirabili le quattro Sinfonie, non meno di quanto avvenga per capolavori pianistici come il \"Carnaval\", gli \"Studi sinfonici\", le dieci fughe e le Sonate. Compose anche grandi opere sinfonico-corali, come \"Das Paradies und die Peri\", \"Der Rose Pilgerfahrt\", \"Manfred\" e \"Scene dal 'Faust' di Goethe\".\nSelezione delle opere principali.\nPer orchestra.\nInclude i concerti per strumento solista con orchestra.\nLavori vocali.\nI lavori vocali di Schumann toccarono varie tipologie, dal Lieder fino all'opera. La tipologia \u00e8 indicata dopo la data delle opere.\nStrumenti.\nUno degli strumenti pi\u00f9 noti che Robert Schumann suon\u00f2 fu il pianoforte a coda di Conrad Graf, un regalo del costruttore di pianoforti in occasione del matrimonio di Robert e Clara nel 1840. Questo strumento si trovava nello studio di Schumann a D\u00fcsseldorf e fu poi donato da Clara Schumann a Johannes Brahms. Dopo aver cambiato alcune sistemazioni, \u00e8 stato portato alla Gesellschaft der Musikfreunde (Societ\u00e0 degli amici della musica) e pu\u00f2 essere ammirato al Kunsthistorisches Museum di Vienna."}
{"id": "2414311", "revid": "666668", "url": "https://it.wikipedia.org/wiki?curid=2414311", "title": "Division 1 2008-2009 (calcio a 5)", "text": "Il Campionato belga di calcio a 5 2008-2009, denominato Division 1, si \u00e8 svolto nella stagione 2008/2009, ed \u00e8 stato il quarantunesimo Campionato belga di calcio a 5, il diciottesimo da quando \u00e8 passato sotto la supervisione dell'URBSFA. La competizione \u00e8 stata vinta per la nona volta dall'Action 21 Charleroi."}
{"id": "2414312", "revid": "701660", "url": "https://it.wikipedia.org/wiki?curid=2414312", "title": "Pulpito di Santa Maria Novella", "text": "Il Pulpito di Santa Maria Novella \u00e8 un'opera scultorea che si trova nella basilica omonima, addossato al secondo pilastro della navata centrale, nel primo settore della navata.\nStoria e descrizione.\nIl pulpito venne commissionato dalla famiglia Rucellai, disegnato da Filippo Brunelleschi, eseguito da Giovanni di Pietro del Ticcia e scolpito sui quattro pannelli a bassorilievo dal figlio adottivo del Brunelleschi, Andrea Cavalcanti detto \"il Buggiano\". L'ornamentazione fu affidata a Giuliano di Nofri e Bartolo di Antonio. Il tutto fu realizzato tra il 1443 e il 1448.\nI quattro pannelli decorati a bassorilievo raffigurano \"Storie di Maria\", precisamente l'\"Annunciazione\", l'\"Adorazione del Bambino\", la \"Presentazione al Tempio\" e l'\"Assunzione della Madonna\". I bassorilievi furono lumeggiati d'oro solo nel XVIII secolo.\nIl pulpito ha anche un'importanza storica: da qui il frate domenicano Tommaso Caccini lanci\u00f2 il primo attacco contro le scoperte di Galileo Galilei, il 21 dicembre 1614."}
{"id": "2414313", "revid": "33689", "url": "https://it.wikipedia.org/wiki?curid=2414313", "title": "Arrakis (Dune)", "text": "Arrakis (: ), conosciuto anche come Dune (pronunciato in italiano come \"dune\"), \u00e8 il pianeta che fa da ambientazione principale del ciclo fantascientifico di \"Dune\" dello scrittore Frank Herbert. Arrakis \u00e8 il terzo pianeta della stella Canopo, inizialmente desertico per la quasi totalit\u00e0 della sua superficie.\nLa citt\u00e0 di Arrakeen \u00e8 la sede del governo planetario e prima colonia fondata sul pianeta. Nella citt\u00e0 di Carthag si trova lo spazioporto del pianeta.\nLa maggior parte delle vicende del ciclo si svolgono in questo mondo dall'ecologia peculiare e dettagliatamente tratteggiata dall'autore.\nDati geofisici.\nIl diametro equatoriale di Arrakis \u00e8 di 8112 km. Possiede due lune, Krlln e Arvon. Krlln \u00e8 noto per il disegno della sua superficie, che da Arrakis somiglia ad un topo-canguro (\"Muad'Dib\" nel linguaggio degli indigeni Fremen). La sua atmosfera \u00e8 composta per il 75,4% di azoto, per il 23% di ossigeno, per lo 0,023% di anidride carbonica e restanti gas in tracce. La sua temperatura alla superficie raggiunge dai 334 ai 355 gradi assoluti (61-82\u00a0\u00b0C). Il sistema faunistico indigeno \u00e8 dominato da giganteschi vermi delle sabbie lunghi fino a 400 metri che producono la sabbia del pianeta ma anche il \"Melange\", la preziosissima spezia che rende Dune il fulcro dell'Impero galattico.\nVicende politiche.\nIn epoche remote il pianeta Arrakis venne colonizzato dai Fremen, una popolazione derivante dalla stirpe nomade degli \"Zensunni\" soggetta a una lunga diaspora nella galassia. Arrakis assurse a mondo-chiave dell'universo dopo la scoperta degli effetti del melange, la spezia prodotta solo su questo pianeta. Nell'84 b.g. (prima della Gilda Spaziale) fu compiuto il primo viaggio nell'iperspazio sfruttando il melange, e inizi\u00f2 subito l'interessamento del \"Corpus Luminis Praenuntiantis\" (la futura Gilda Spaziale) verso il pianeta. Precedentemente, Arrakis era stato visitato da delegazioni del Bene Gesserit, particolarmente nella branca della \"Missionaria Protectiva\", allo scopo di indottrinare la popolazione Fremen con le superstiziose leggende profetiche dello \"Kwisatz Haderach\", \"la via pi\u00f9 breve\", un umano con capacit\u00e0 di essere mentalmente in molti spaziotempi contemporaneamente. L'azione del Bene Gesserit sul pianeta rimarr\u00e0 di importanza capitale nello sviluppo sociale dei Fremen e nell'ascesa di Paul Atreides.\nAlcune migliaia di anni dopo la scoperta del melange, la gestione del pianeta Arrakis divent\u00f2 molto delicata per la sua posizione primaria nell'economia della galassia. Si decise che la sua amministrazione (e dunque anche l'estrazione del melange) dovesse venire affidata a una delle grandi case del Landsraad. Il baronato degli Harkonnen fu scelto per questo compito. Nell'amministrazione del pianeta, gli Harkonnen usarono metodi brutali per portare l'estrazione della spezia a livelli soddisfacenti, attuando una sistematica campagna di sterminio dei Fremen. In queste vicende si distinsero le personalit\u00e0 del barone Vladimir Harkonnen, succeduto ad Abulurd - destituito per incapacit\u00e0 - nella gestione di Arrakis, e del nipote Feyd-Rautha Harkonnen, destinato nei progetti del Barone a succedergli e a garantirsi un'impunit\u00e0 basata sulla menzognera percezione di una sua pretesa maggiore bonariet\u00e0.\nPer motivi di interesse dinastico, l'Imperatore \"Padishah\" Shaddam IV affid\u00f2 nel 10191 il controllo di Arrakis alla casa Atreides, destituendo gli Harkonnen. Il duca Leto Atreides, tuttavia, govern\u00f2 solo per pochi mesi il pianeta poich\u00e9 cadde vittima di un sanguinoso attacco da parte degli Harkonnen, sostenuti segretamente dalle truppe Sardaukar dell'Imperatore, che si reimpossessarono legalmente del pianeta.\nNel 10193 il figlio di Leto, Paul Atreides, sfuggito alle persecuzioni degli Harkonnen e divenuto il messia dei Fremen, capeggi\u00f2 una rivoluzione contro gli Harkonnen - massacrandoli - e conquistando il dominio del pianeta. Grazie al suo inarrestabile potere politico-religioso, nel 10196 l'imperatore padisci\u00e0 abdic\u00f2 in favore di Paul Atreides, che divenne cos\u00ec nuovo imperatore e pose su Arrakis la sede imperiale.\nIl progetto di terraformazione di Arrakis.\nLa singolare ecologia di Dune \u00e8 stata studiata approfonditamente da Pardot Kynes, planetologo imperiale. Egli convinse i Fremen, gli abitanti indigeni del pianeta, della possibilit\u00e0 di modificare il pianeta cancellandone l'aridit\u00e0, tramite l'accumulazione in enormi bacini sotterranei dell'umidit\u00e0 del pianeta. Il progetto prevedeva un periodo che andava dai 300 ai 500 anni. A convincere Kynes della plausibilit\u00e0 del progetto furono i suoi studi, in particolare il ritrovamento di una rara pianta nativa che cresceva sopra i 2500 metri nell'emisfero nord, un tubero lungo due metri contenente mezzo litro d'acqua; a convincerlo definitivamente del fatto che Arrakis un tempo fosse ricoperto d'acqua fu la scoperta casuale di una gigantesca depressione che si estendeva per circa 300\u00a0km e che era un vero e proprio giacimento di sale. La \"trota delle sabbie\", animale ben noto ai Fremen che da adulto evolve nel verme delle sabbie di Dune, riveste un ruolo chiave nella sequestrazione dell'acqua dall'atmosfera di Dune. Infatti, la trota delle sabbie nella sua attivit\u00e0 all'interno delle sabbie isola l'acqua in sacche all'interno degli strati porosi in profondit\u00e0. Il progetto di terraformazione coinvolse l'intero popolo dei Fremen: esso inizi\u00f2 con la semina di erba sulle dune di sabbia, poi con l'impianto di vegetali dalle radici pi\u00f9 profonde e poi con l'inserimento nell'area di un ecosistema faunistico composto di animali capaci di perforare la sabbia (per aerare il sottosuolo) e di predatori. Infine, per verificare la stabilit\u00e0 del nuovo ecosistema vennero impiantate palme, meloni, piante di cotone e di caff\u00e8. Si instaur\u00f2 cos\u00ec un ciclo autosufficiente che in 350 anni trasform\u00f2 Arrakis da pianeta deserto a mondo fertile ed umido (\"Rakis\"), al prezzo per\u00f2 della drastica diminuzione dei Vermi delle sabbie, per i quali l'acqua \u00e8 estremamente tossica.\nIl messaggio ecologista di Frank Herbert.\nL'attenta costruzione del mondo di Dune da parte del suo autore, Frank Herbert, fu una scelta dovuta agli studi accurati da lui compiuti sui fenomeni della desertificazione e sulle costumanze delle popolazioni delle zone aride. Il messaggio che appare chiaro in \"Dune\", almeno per quanto riguarda il valore del popolo Fremen e degli insegnamenti del personaggio di Liet-Kynes, \u00e8 un messaggio ecologista. Herbert criticava duramente lo sfruttamento selvaggio della terra da parte dell'uomo, uno sfruttamento che non d\u00e0 possibilit\u00e0 di ricrescita delle zone sfruttate e dunque costituisce la principale fonte del fenomeno della desertificazione. Diversamente, i popoli che vivono in zone aride - detentori di una saggezza molto antica - utilizzano la terra senza sconvolgerne l'equilibrio ecologico, attendendo i tempi di ricrescita invece di sfruttare fino all'esaurimento una fonte di cibo.\n\"Dune\" \u00e8 anche un inno all'adattamento, una specie di testo darwinistico in cui Herbert d\u00e0 dimostrazioni di come la fauna e la flora siano capaci di adattarsi in ambienti aridi e sopravvivere: gli esempi riportati nel romanzo - piante che assorbono ad elevate velocit\u00e0 l'umidit\u00e0 del terreno, animali che prelevano dal sangue delle vittime l'acqua sufficiente a idratarli (consuetudine applicata dagli stessi Fremen) - non sono altro che adattamenti di esempi presenti sulla Terra, e da Herbert accuratamente studiati negli anni precedenti la stesura del romanzo. Il mondo di Arrakis, di Dune, \u00e8 dunque lo spettro di come la Terra potr\u00e0 diventare se lo sfruttamento umano continuer\u00e0 in modo cos\u00ec irresponsabile.\nInfluenza culturale.\nAd Arrakis \u00e8 intitolata l'Arrakis Planitia su Titano."}
{"id": "2414318", "revid": "594559", "url": "https://it.wikipedia.org/wiki?curid=2414318", "title": "Caladan", "text": "Caladan \u00e8 un pianeta immaginario presente nei libri del \"Ciclo di Dune\" dello scrittore Frank Herbert. \nSi tratta del terzo pianeta del sistema di Delta Pavonis, dove ebbe origine la Casa Atreides. Venti furono le generazioni degli Atreides che lo dominarono e lo stesso Paul Atreides vi nacque. In seguito essi si mossero su Arrakis mentre Caladan divenne un luogo di ritiro per Lady Jessica e Gurney Halleck (da allora viene semplicemente conosciuto come Dan).\nCaratteristiche.\nLa superficie del pianeta \u00e8 quasi interamente coperta d'acqua e il clima \u00e8 caratterizzato da abbondanti precipitazioni e forti venti. La terra abitabile \u00e8 caratterizzata da praterie, paludi e dense foreste. Le principali risorse di Caladan consistono nell'agricoltura e nelle biomasse: il vino locale, il riso \"Pundi\" e il pesce sono i principali prodotti d'esportazione e le fonti tradizionali di sostentamento per gli abitanti. Importante anche il bestiame, principalmente bovini.\nCaladan possiede una potente forza di difesa militare basata sulla superiorit\u00e0 navale ed aerea, nonch\u00e9 sulla assoluta lealt\u00e0 della popolazione alla casa Atreides. Caladan \u00e8 per tale motivo considerato inespugnabile.\nInfluenza culturale.\nA Caladan \u00e8 intitolata la Caladan Planitia su Titano."}
{"id": "2414320", "revid": "155136", "url": "https://it.wikipedia.org/wiki?curid=2414320", "title": "Logoteta del dromo", "text": ""}
{"id": "2414322", "revid": "767487", "url": "https://it.wikipedia.org/wiki?curid=2414322", "title": "Michael Largo", "text": "Biografia.\nNato in una famiglia di pompieri e poliziotti (sia il nonno che il padre facevano parte del dipartimento di polizia di New York), Largo vanta la discendenza per linea materna da una delle prime famiglie olandesi che fondarono New Amsterdam (poi divenuta New York).\nLargo ha avuto un'infanzia e un'adolescenza serene; al college di Staten Island si \u00e8 diplomato in scienze ambientali, mentre al college di Brooklyn, in cui ha studiato insieme al poeta John Ashbery, si \u00e8 diplomato in letteratura inglese, vincendo anche il Whiteside Poetry Award.\nSuccessivamente si \u00e8 trasferito nell'East Village dedicandosi all'insegnamento, alla pubblicazione di articoli su riviste letterarie e aprendo anche una galleria d'arte. Largo ha altres\u00ec aperto un locale (il St. Marks Bar &amp; Grill), da cui \u00e8 venuta l'ispirazione per il suo ultimo libro: \"Genius And Heroin: The Illustrated Catalogue of Creativity, Obsession and Reckless Abandon through the Ages\" (inedito in Italia). Questo bar, in origine una taverna attiva sin dagli anni Trenta del XX secolo, \u00e8 diventato punto di raccolta per molti artisti bohemienne, come si vede nel video dei Rolling Stones intitolato \"Waiting on a Friend\".\nA met\u00e0 anni Ottanta, Largo ha lasciato New York per lavorare su rimorchiatori e altre imbarcazioni, sfruttando le lunghe ore solitarie presso i vari porti per leggere l'intera Enciclopedia Britannica (ammetter\u00e0 poi di essere arrivato \"solo\" fino alla lettera U). In seguito, ha lavorato come archivista presso la compagnia Allied Artists, continuando a pubblicare brevi racconti e poesie su riviste specializzate\nNei primi anni Novanta, a causa di alcuni incidenti e alla perdita di alcuni cari, Largo si \u00e8 fissato sullo studio delle diverse cause di morte negli Stati Uniti. Per raccogliere le informazioni che lo interessavano, ha viaggiato in tutto il Paese: questa esperienza \u00e8 culminata nella pubblicazione di \"Stecchiti &amp; Censiti: l'enciclopedia illustrata di tutti i modi in cui si passa a miglior vita\" (Antonio Vallardi Editore, 2008), che ha vinto il Bram Stoker Award nella categoria \"saggistica\". Successivamente ha pubblicato \"The Portable Obituary: How The Famous, Rich, and Powerful Really Died\" (inedito in Italia). \nDopo aver trascorso alcuni anni in Europa per visitare i luoghi in cui numerose menti brillanti hanno vissuto e si sono alla fine auto-distrutte (frutto di tutto questo \u00e8 stato il libro \"Genius &amp; Heroin\"), Largo si \u00e8 trasferito nelle vicinanze di Atlanta.\nTutte queste attivit\u00e0 non hanno impedito a Largo di sposarsi ben tre volte; da questi matrimoni sono nati cinque figli."}
{"id": "2414325", "revid": "1360634", "url": "https://it.wikipedia.org/wiki?curid=2414325", "title": "Trichiana", "text": "Trichiana \u00e8 una frazione del comune italiano di Borgo Valbelluna, in provincia di Belluno.\nGi\u00e0 comune autonomo (con frazioni Campedei, Carfagnoi, Casteldardo, Cavassico Inferiore, Cavassico Superiore, Confos, Frontin, Morgan, Pialdier, Pranolz, Sant'Antonio Tortal), il 30 gennaio 2019 si \u00e8 fuso con i comuni di Lentiai e Mel per costituire il nuovo ente.\nGeografia fisica.\nTrichiana sorge al centro di un pianoro che si estende tra la riva sinistra del fiume Piave e il versante settentrionale delle Prealpi Bellunesi. \u00c8 lambita a est dal torrente Tuora, mentre a ovest scorre l'Ardo.\nOrigini del nome.\nIl toponimo \u00e8 citato per la prima volta nel 1172 come \"Terkeana\", diventa \"Tricana\" nel 1237 e assume l'odierna forma \"Trichiana\" nel 1286. Secondo Giovan Battista Pellegrini \u00e8 un prediale derivato dal personale latino \"Tarquius\" o dal personale celtico \"Tricco\", \"Triccus\". Improbabile una derivazione da santa Tecla, titolare di una chiesa oggi scomparsa.\nStoria.\nEt\u00e0 preistorica.\nL'uomo comparve nell'attuale territorio di Trichiana gi\u00e0 in epoca preistorica, come ha dimostrato la campagna di scavi condotta al Pian Grande di Nareon. I reperti testimoniano una presenza umana costante dal mesolitico (10000 a.C.) sino alla fine dell'et\u00e0 del bronzo (1000 a.C.) e, in particolare, il ritrovamento di selci adatte a un falcetto fanno pensare a una comunit\u00e0 dedita all'agricoltura.\nSi colloca nel mesolitico recente (6000-5500 a.C.) il sito di Col di Varda presso Sant'Antonio Tortal, che fa pensare a una frequentazione del passo San Boldo gi\u00e0 in epoca antica.\nAl Museo civico di Belluno si conserva una chiave rituale in bronzo rinvenuta sul monte Nenz presso Noal, databile all'et\u00e0 del Ferro (VII secolo a.C.) e vicina ai manufatti della cultura di Hallstatt, in Austria. Il reperto potrebbe aver avuto un significato magico-religioso e fa pensare all'esistenza di un luogo sacro; inoltre, rivelerebbe degli scambi tra le civilt\u00e0 della Valbelluna e quelle dell'Europa centrale.\nEpoca romana.\nCome per tutto il Veneto, l'arrivo dei Romani nel Bellunese fu graduale e pacifico. I nuovi arrivati costruirono citt\u00e0, realizzarono strade, diedero al territorio un'organizzazione amministrativa e imposero lingua e cultura. Nel corso del I secolo a.C. Belluno e Feltre divennero municipi, ovvero citt\u00e0 dotate di una propria struttura amministrativa, con propri governanti e un territorio annesso.\nRisale al I secolo d.C. un'urna cineraria individuata all'interno della scomparsa chiesa di Santa Tecla e oggi conservata nel palazzo comunale. Come riporta l'iscrizione sulla stessa, la sepoltura fu realizzata da Precellia Procura per conservare i resti del marito Caio Durenio Secondo, abitante di Oderzo, dove aveva ricoperto cariche amministrative. Il fatto che sia stata specificata l'origine del defunto, fa pensare che la zona non appartenesse al municipio di Oderzo, come si \u00e8 a lungo pensato, ma che orbitasse gi\u00e0 allora attorno a Belluno.\nDiversi, inoltre, i ritrovamenti di monete: nel 1912 fu rinvenuta sul passo San Boldo una moneta di un Tolomeo; nel 1944-45 emerse dalla ghiaia del torrente Limana una moneta cartaginese (IV secolo a.C.), usata forse durante la seconda guerra punica per pagare un mercenario celtico; nel 1967 fu rinvenuto un \"tesoretto\" con 42 denari d'argento del III secolo d.C., che fu forse messo da parte durante l'introduzione di un nuovo conio per conservare vecchie monete pi\u00f9 preziose.\nTracce molto pi\u00f9 evidenti della presenza romana sono date dai toponimi, che dimostrano l'organizzazione agraria del territorio attraverso la centuriazione e l'assegnazione di poderi: oltre al gi\u00e0 citato Trichiana, si ricordano Cavassico (da un proprietario chiamato \"Capatius\" o \"Cavasius\"), Carfagnoi (da un \"Carfanius\") e Frontin (da \"Frontinus\"). Sempre legati alla centuriazione sono alcuni cippi confinari individuati a Col di Frontin, Cavassico Inferiore e Villanova.\nMedioevo.\nNel medioevo, pur facendo parte della diocesi di Ceneda con sede in territorio trevigiano, Trichiana rimase sottoposta alla citt\u00e0 di Belluno, che alla fine del XII secolo si era costituita in Comune. Fu tuttavia un periodo di grave instabilit\u00e0 politica, che vide anche l'alternarsi di varie signorie (Caminesi, Scaligeri, Carraresi, Visconti), sino al definitivo arrivo della Serenissima.\nDi quest'epoca va ricordata la distruzione del Casteldardo, durante la battaglia che oppose i Bellunesi e i Trevigiani per il controllo delle contee di Cesana e Zumelle (fine XII secolo). L'esatta collocazione del fortilizio non \u00e8 nota, ma doveva trovarsi nei pressi dell'omonima frazione, secondo Giorgio Piloni su un dirupo a picco sul torrente Ardo. L'evento riveste importanza anche dal punto di vista letterario: alla presa del castello si riferiscono i quattro versi del cosiddetto \"ritmo bellunese\", una delle pi\u00f9 antiche testimonianze del volgare locale.\nQuest'epoca vide anche la formazione, nel contado, delle cosiddette Regole, con cui veniva garantita ai villaggi una forma di autogoverno mediante i capifamiglia riuniti in assemblea. Un documento del 1424 ci offre un elenco delle regole che facevano riferimento alla pieve di San Felice: Pialdier, Cavassico, Trichiana, Casteldardo, Carfagnoi, Frontin e Morgan.\nEpoca veneziana.\nLa prima dedizione di Belluno alla Repubblica di Venezia risale al 1404. Ne segu\u00ec una breve parentesi in cui govern\u00f2 il futuro imperatore Sigismondo d'Ungheria, ma torn\u00f2 alla Serenissima nel 1420, rimanendovi ininterrottamente sino al 1797.\nVenezia insedi\u00f2 a Belluno un proprio podest\u00e0, ma mantenne buona parte delle cariche e degli statuti locali, comprese le Regole: nell'Archivio notarile di Belluno si conservano ancora i manoscritti con la \"carta di Regola\" di Cavassico (1577) e di Pialdier (1601).\nCon la fine della guerra della Lega di Cambrai, inizi\u00f2 un lungo periodo di pace e relativa prosperit\u00e0 che si protrasse sino alla caduta della Repubblica.\nOttocento.\nI primi dell'Ottocento videro l'avvicendarsi delle amministrazioni austriaca e francese, che portarono nuove organizzazioni amministrative. Con il Decreto Napoleonico del 1807 venne istituito il comune di Trichiana, inquadrato nel dipartimento della Piave, nel distretto di Belluno e nel cantone di Belluno.\nCon il congresso di Vienna il Veneto torn\u00f2 definitivamente austriaco. Fu istituita la provincia di Belluno, suddivisa in otto distretti (Trichiana dipendeva da quello di Mel). Nel 1866, al termine della terza guerra d'indipendenza, anche Trichiana entr\u00f2 a far parte del Regno d'Italia.\nNovecento.\nDurante la Grande Guerra, il momento pi\u00f9 difficile fu quello seguito alla disfatta di Caporetto. Le truppe italiane, ritiratesi sul monte Grappa e al di l\u00e0 del Piave, lasciarono la Valbelluna all'occupazione degli Imperi Centrali. I soldati austro-ungarici si abbandonarono al saccheggio: depredarono ville e abitazioni, occuparono chiese, spogliarono i negozi e requisirono opere d'arte. La liberazione giunse solo l'anno successivo, con la battaglia di Vittorio Veneto.\nNel 1930 venne inaugurato il ponte San Felice che, superando il Piave presso l'omonima localit\u00e0, permise un collegamento pi\u00f9 rapido tra Trichiana e la riva opposta. Prima di allora esisteva solo un traghetto, che gi\u00e0 nei tempi pi\u00f9 antichi era parte del percorso che collegava la pianura veneta all'Europa centrale attraverso il passo San Boldo.\nDurante la seconda guerra mondiale, dopo l'armistizio di Cassibile, la provincia di Belluno fu annessa al Terzo Reich. Grande fu il sacrificio del Comune, che vide molti dei suoi abitanti giustiziati e deportati nei lager, mentre altri prendevano parte alla Resistenza partigiana. A memoria di questi sacrifici, nel 1973 vennero consegnate le medaglie d'argento al valor militare ai quattro fratelli Felice, Gervasio, Antonio e Giuseppe Schiocchet e nel 1987 la medaglia di bronzo al valor militare al Comune.\nIl Novecento fu anche il secolo dell'emigrazione, iniziata gi\u00e0 alla met\u00e0 dell'Ottocento attratta dai cantieri stradali e ferroviari dell'Impero Austro-Ungarico. Il fenomeno continuer\u00e0, a pi\u00f9 riprese, sino al secondo dopoguerra, quando i flussi si indirizzavano verso la Svizzera e altri paesi europei.\nOnorificenze.\nIl Comune di Trichiana \u00e8 tra le citt\u00e0 decorate al valor militare per la guerra di liberazione, insignito nel 1987 della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale :\nMonumenti e luoghi d'interesse.\nIl centro di Trichiana si articola attorno alla piazza dedicata a Toni Merlin, dove si affacciano la chiesa di Santa Maria, originaria del 1400 ma di fattezze odierne risalenti alla fine del Settecento, e il palazzo comunale del 1870.\nChiesa di Santa Maria Assunta e San Felice.\n\u00c8 la chiesa parrocchiale di Trichiana, dipendente dalla diocesi di Vittorio Veneto (ex diocesi di Ceneda).\nLa storia ecclesiastica di Trichiana \u00e8 nota a partire da un documento 1204, quando viene nominata la pieve di San Felice. Questa, tuttora esistente, si trova nell'omonima frazione, nei pressi del guado sul Piave posto lungo l'itinerario che, attraverso il passo San Boldo, collegava la pianura veneta all'Europa centrale. In quello stesso documento i Trevigiani rivendicano per s\u00e9 i territori della pieve in quanto, pur trovandosi nel contado bellunese, dipendeva dal punto di vista ecclesiastico dal vescovo di Ceneda.\nNel XV secolo si ha la prima notizia di un oratorio intitolato a Santa Maria, collocato presso la villa di Trichiana. Data la posizione pi\u00f9 centrale, col tempo cominci\u00f2 ad assorbire le funzioni della vecchia pieve di San Felice e nel 1510 risulta essere pieve a pieno titolo. Tuttavia, a causa delle sue anguste dimensioni, verso la met\u00e0 del Seicento se ne decise la ricostruzione. I lavori si protrassero a lungo: non era ancora completa nel 1787 e solo il 25 settembre 1825 venne inaugurata con la consacrazione officiata dal vescovo Jacopo Monico. In questa occasione, assunse i titoli di entrambe le chiese.\nAll'interno dell'edificio sono conservate numerose opere di pregio. Tra tutte, spicca la pala dell'altare maggiore, con la \"Madonna con Bambino tra i santi Tiziano e Bernardino\" \u00e8 di Giovanni da Mel (1543), mentre sugli altri altari si trovano le pale raffiguranti la \"Madonna con i santi Pietro e Paolo\" di Antonio Federici (uno dei maestri di Valentino Besarel, XIX secolo), la \"Madonna con san Giovanni Battista e un santo vescovo\" e la \"Madonna del Rosario con san Domenico e santa Rosa\" (entrambe di anonimo settecentesco). Si ricordano, inoltre, una statua marmorea di \"Sant'Ignazio di Loyola\" (di ignoto, datata 1728), gi\u00e0 esposta nella chiesa del collegio dei Gesuiti di Belluno, e gli affreschi sul soffitto della navata, con la \"Gloria della Vergine e di san Felice\" e le \"Quattro virt\u00f9 cardinali\", attribuiti a Giambattista Canal (inizi XIX secolo). Gli arredi lignei, in noce, sono stati realizzati nell'Ottocento su disegno dell'architetto Giuseppe Segusini e di grande interesse \u00e8 anche il fonte battesimale, realizzato in marmo con copertura in legno, dallo scultore zumellese Lorenzo Brisighella (fine Cinquecento). Lavori pi\u00f9 recenti sono gli affreschi di Lino Dinetto (1949) e le statue di Raffaele Piazza (Otto-Novecento).\nBiblioteca comunale.\nLa Biblioteca comunale di Trichiana \u00e8 stata inaugurata nel 1974 ed \u00e8 dedicata a Enrico Merlin (1937-1971), libraio trichianese prematuramente scomparso.\nInfrastrutture e trasporti.\nIl paese \u00e8 raggiungibile dalla S.P. 1 della Sinistra Piave e dalla S.R. 635 del Passo San Boldo."}
{"id": "2414331", "revid": "72396", "url": "https://it.wikipedia.org/wiki?curid=2414331", "title": "Pentamerone", "text": ""}
{"id": "2414333", "revid": "156341", "url": "https://it.wikipedia.org/wiki?curid=2414333", "title": "Play-off NBA", "text": ""}
{"id": "2414336", "revid": "393542", "url": "https://it.wikipedia.org/wiki?curid=2414336", "title": "Storia degli ebrei di Trieste", "text": ""}
{"id": "2414339", "revid": "393542", "url": "https://it.wikipedia.org/wiki?curid=2414339", "title": "Storia degli ebrei di Reggio Emilia", "text": ""}
{"id": "2414340", "revid": "438678", "url": "https://it.wikipedia.org/wiki?curid=2414340", "title": "Piante mirmecofile", "text": "Le piante mirmecofile o mirmecofite sono vegetali che hanno sviluppato un rapporto di associazione mutualistica con colonie di formiche.\nLe mirmecofite posseggono adattamenti strutturali che forniscono riparo e nutrimento alle formiche, le quali ricambiano garantendo la manutenzione e pulizia alla superficie dell'albero, protezione dagli insetti fitofagi, concimando la pianta con i loro escrementi, e in alcuni casi contribuendo alla impollinazione e alla disseminazione dei semi.\nEcologia.\nLe azioni delle formiche sono molto importanti per le piante mirmecofile; infatti nelle foreste pluviali l'attacco di piante epifitee, dei muschi e degli insetti, sono fattori importanti di aggressivit\u00e0 verso altre piante. \nSe le piante mirmecofile hanno l'onere di provvedere alla colonia delle formiche, queste ricevono dalle formiche innumerevoli vantaggi.\nUno dei fatti derivati, interessante per l'uomo che utilizza il legname, molte piante mirmecofile d'alto fusto non hanno legno resistente.\nQuesto \u00e8 dovuto al fatto che il miglior legname delle foreste pluviali non \u00e8 di piante mirmecofile, infatti il legno duro e resistente serve alla pianta per reggere i carichi enormi di altre piante epifite, cio\u00e8 che vivono sospese o appoggiate ai rami come felci, Bromeliaceae, muschi, licheni, spesso intrise d'acqua. Le piante mirmecofile sono evidenti perch\u00e9 non hanno strati vegetali appoggiati sui rami, cio\u00e8 non hanno alcun carico aggiuntivo grazie alle formiche, e quindi hanno in aspetto \"pulito\" e legno molto leggero e a rapida crescita, cosa che le avvantaggia per raggiungere gli strati alti della foresta che sono meglio illuminati dal sole. Un interesse per alcune piante mirmecofile \u00e8 appunto per il loro legno molto leggero e facilissimo da intagliare. \nPrincipali generi di mirmecofite.\nSono stati descritti oltre un centinaio di generi di piante mirmecofile.Tra i pi\u00f9 noti ci sono:\nAdattamenti strutturali.\nDomazie.\nLe domazie (dal latino \"domus\" = casa) sono delle particolari strutture cave che si sviluppano all'interno delle piante, nelle quali trovano rifugio le formiche.\nAlcune specie di \"Acacia\" (\"A. cornigera\", \"A. drepanolobium\", \"A. sphaerocephala\") possiedono grandi stipole spinose cave, nelle quali ospitano colonie di formiche. Alcune specie di \"Cecropia\" (p.es. \"C. pachystachya\") posseggono domazie nella cavit\u00e0 degli internodi del fusto. In alcune specie infine le domazie si sviluppano all'interno di voluminose strutture tuberose, solcate da complessi sistemi di gallerie: \u00e8 il caso delle rubiacee epifite \"Myrmecodia\" e \"Hydnophytum\", note comunemente, per questa loro caratteristica, come \"ant plant\" (= pianta delle formiche).\nCorpi nutritivi.\nAlcune piante mirmecofile producono dei corpuscoli ricchi di materiale lipo-proteico che fungono da nutrimento per le formiche.\nRientrano in questa categoria: \nNettari extrafiorali.\nI nett\u00e0ri extrafiorali sono strutture ghiandolari in grado di produrre nettare, che possono trovarsi sulle foglie, i fusti o i giovani ramoscelli di alcune specie di piante.Il termine non si riferisce ad una struttura anatomica ben definita, essi infatti possono essere morfologicamente diverso in piante di diverse specie e avere una origine anatomica differente. Da un punto di vista evolutivo la prima specie in cui \u00e8 documentata la presenza di nett\u00e0ri \u00e8 la felce \"Pteridium aquilinum\". Nettari extrafiorali possono essere trovati anche in piante non mirmecofile e i loro secreti possono attrarre insetti diversi dalle formiche. Tuttavia nelle mirmecofite il nettare spesso contiene sostanze gradite alle formiche, che al tempo stesso fungono da deterrente per gli altri insetti.\nIl risultato di questa simbiosi mutualistica, in cui sia piante che formiche ricevono vantaggi, \u00e8 una riduzione dei danni da parte dei fitofagi ed un maggiore tasso riproduttivo della pianta."}
{"id": "2414341", "revid": "1226", "url": "https://it.wikipedia.org/wiki?curid=2414341", "title": "Editoria sostenuta", "text": ""}
{"id": "2414342", "revid": "388006", "url": "https://it.wikipedia.org/wiki?curid=2414342", "title": "Uno sconosciuto alla mia porta (film 2007)", "text": "Uno sconosciuto alla mia porta (\"Point of Entry\") \u00e8 un film per la televisione del 2007 diretto da Stephen Bridgewater.\nTrama.\nKathy e Richard Alden sono due coniugi che, intimoriti da un crimine violento subito, decidono di trasferirsi col figlio Sam in una casa situata in una zona residenziale dotata di ogni forma di protezione e con accesso controllato. Si tratta di una casa confortevole che reca alla famiglia felicit\u00e0, almeno all'inizio, tanto che sono lieti di conoscere il loro nuovo vicino di casa, che ha da poco divorziato. Successivamente si scopre che quest'uomo fa cose strane in casa sua, che risulteranno essere disegni all'interno di un album che include tutte le vittime di cui il vicino psicopatico \u00e8 colpevole e fra queste \u00e8 presente Kathy, alla quale nel corso del film si avvicina sempre con fare strano e quando viene messo alle strette le dichiara il suo \"amore\" per lei, cos\u00ec come faceva con le altre donne uccise. Alla fine, per\u00f2, la donna riesce a salvare se stessa e il marito uccidendo per legittima difesa l'assassino."}
{"id": "2414344", "revid": "1442080", "url": "https://it.wikipedia.org/wiki?curid=2414344", "title": "Armoriale dei comuni del libero consorzio comunale di Agrigento", "text": "Questa pagina contiene le armi (stemmi e blasonature) dei comuni del Libero consorzio comunale di Agrigento."}
{"id": "2414346", "revid": "2100117", "url": "https://it.wikipedia.org/wiki?curid=2414346", "title": "Fran\u00e7ois Ngeze", "text": "Quinto Presidente della repubblica del Burundi dal 21 ottobre 1993 al 27 ottobre 1993.\nFran\u00e7ois Ngeze nacque da famiglia hutu a Isale in provincia di Bujumbura, dove inizi\u00f2 gli studi primari. Nel 1973 si rifugi\u00f2 in Ruanda dove termin\u00f2 gli studi in Francese e Storia. In Rwanda inizi\u00f2 la carriera di insegnante, che continu\u00f2 anche in Burundi quando rientr\u00f2 nel 1988.\nIn Ruanda fu membro attivo del Fronte popolare di liberazione e del PALIPEHUTU. Rientrato in Burundi ader\u00ec al partito UPRONA. Fu segretario permanente di questo partito a Bujumbura, fu nominato governatore della provincia di Cankuzo e successivamente di Bujumbura-Rural. Nel marzo 1993 divenne ministro degli Interni, della Sicurezza pubblica e dello sviluppo delle collettivit\u00e0 locali nel governo di Pierre Buyoya. Alle elezioni legislative del 1993 ottenne un seggio all'Assemblea generale nelle file dell'UPRONA, eletto nella circoscrizione di Bujumbura-Mairie.\nVenne scelto dal \"Comitato militare di pubblica salvezza\", un gruppo di ufficiali dell'esercito che rovesci\u00f2 il governo democraticamente eletto del presidente Melchior Ndadaye, sommariamente giustiziato insieme ad alcuni dei suoi ministri con altre alte personalit\u00e0 del Burundi durante il colpo di Stato del 21 ottobre 1993. Ngeze venne proposto dallo stesso Pierre Buyoya, essendo un civile hutu non estremista, in modo da far accettare alla popolazione del Burundi e all'opinione pubblica internazionale il colpo di Stato.\nNgeze venne portato dai militari golpisti al campo \"Para\" nelle prime ore del 21 ottobre. Dopo aver assistito alla tortura e all'uccisione di Melchior Ndadaye mentre era ancora \"in pigiama\", venne proclamato presidente dalle stesse truppe che avevano eseguito l'esecuzione.\nA seguito della condanna internazionale del colpo di stato e delle manifestazioni di violenza scoppiati nel paese, il \"Comitato militare di pubblica salvezza\" ammise il fallimento del golpe e si sciolse il 27 ottobre.\nSylvie Kinigi, primo ministro nel governo Ndadaye, subentr\u00f2 come presidente \"de facto\", secondo le disposizioni costituzionali."}
{"id": "2414348", "revid": "1318658", "url": "https://it.wikipedia.org/wiki?curid=2414348", "title": "Convento dell'Annunciata (Medole)", "text": "Il convento dell'Annunciata, anche detto eremo dell'Annunciata, \u00e8 un edificio religioso risalente al XV secolo, in provincia di Mantova, situato in localit\u00e0 Annunciata, nella zona sud del territorio di Medole, ai confini con quello di Castel Goffredo.Costruito in luogo appartato, anticamente boschivo, il convento venne in passato spesso ricordato come eremo. Il complesso \u00e8 costituito da tre fabbricati disposti attorno al giardino, comprendenti quattro sale a volto, il chiostro, un rustico e la piccola chiesa.\nStoria.\nIl convento ebbe origine da una donazione fatta da Guglielmo Luchino Venturella di Castel Goffredo di un oratorio privato, con casa ed orto contigui, assegnata agli Eremitani di Sant\u2019Agostino con breve di Papa Callisto III del 1455. Nel 1467 i lavori erano probabilmente terminati o in stato avanzato, essendosi tenuto nel convento il Capitolo Generale della Congregazione di Lombardia degli Agostiniani. Nel 1499 il vescovo Leone dell'Ordine dei Minimi Osservanti, consacr\u00f2 la chiesa oggi demolita.\nDurante il corso dei secoli seguenti, l'importanza del convento dell'Annunciata aument\u00f2 grazie alle munifiche donazioni della famiglia Gonzaga e dei comuni di Medole e Castel Goffredo. Nel 1532 il marchese di Castel Goffredo Aloisio Gonzaga don\u00f2 agli Eremitani un fondo boschivo adiacente al convento. Dal 1467 al 1614 vi si tennero nove Capitoli Generali della Congregazione Lombarda dell'ordine agostiniano (Eremitani di Sant'Agostino).\nIl 28 giugno 1543 l'Imperatore Carlo V, giunto al Castello di Medole per un incontro politico con la famiglia Gonzaga, sost\u00f2 al convento donando agli agostiniani un prezioso breviario rilegato in argento. (Si ricorda che Carlo V fu particolarmente legato agli agostiniani e soggiorn\u00f2 a lungo nel convento di Sant'Agnese in Mantova, cui concesse benefici e privilegi). \nNel corso del Cinquecento un'altra presenza illustre \u00e8 quella di San Luigi Gonzaga, molto devoto all'immagine custodita nel convento e ritenuta miracolosa: \"Il Beato Luigi Gonzaga molte volte essendo al secolo visit\u00f2 questa Santa Immagine, ad essa riverente offriva s\u00e9 stesso, come si dava vedere dalla divozione e piet\u00e0 nota del Santo\", narra un documento dell'epoca.\nSituato sul confine fra Medole e Castel Goffredo, il convento dell'Annunciata fu oggetto di una vertenza fra due rami della famiglia Gonzaga, i principi di Castiglione delle Stiviere e i marchesi di Castel Goffredo, che se ne contesero il possesso per 160 anni. Tale contesa fu caratterizzata anche da episodi di violenza, come accadde nel 1685 quando le milizie dei Gonzaga di Mantova, in quel momento anche signori di Castel Goffredo, arrivarono ad occupare il castello di Medole, feudo del ramo di Castiglione.\nIl 12 giugno 1783, sotto il regno dell'imperatore Giuseppe II, venne decretata la soppressione del convento. Nel 1808 i fabbricati furono venduti dal Demanio al cavaliere Giovanni Arrighi di Medole. Il 5 novembre 1885 il vescovo di Mantova Giuseppe Sarto, futuro Papa Pio X, visit\u00f2 l'attuale chiesetta neoclassica e riconferm\u00f2 l'autorizzazione a celebrarvi la messa, come tuttora avviene.\nNel 1994, il regista Alberto Rondalli scelse il convento come location per girarvi il mediometraggio \"Quam Mirabilis\" che ottenne una menzione speciale della giuria al festival di Kiev (1994), di Dunkerque (1995), di Sulmona (1994) per la miglior regia, il premio speciale della giuria al festival di Messina (1995).\nFino alla fine del XVIII secolo, il 25 marzo, giorno dell'Annunciazione, sulla strada antistante il convento aveva luogo un'importante fiera che richiamava gran numero di fedeli. Un editto del 1589 di Alfonso Gonzaga, marchese di Castel Goffredo, proibiva che il giorno della fiera si portassero armi nella chiesa.\nOggi \u00e8 un'abitazione privata non aperta al pubblico, visitabile su appuntamento, a richiesta pu\u00f2 accogliere ricevimenti ed eventi culturali.\nArchitettura e arte.\n\"Ha il suddetto monasterio la chiesa sotto il titolo et invocazione di S. Maria dell'Annuntiata, la quale \u00e8 di struttura di due navi, la maggiore a suffitta e la minore a volta, con nove altari, choro, sagrestia e cimitario di muro davanti (...) due chiostri, il capitolo, refettorio, cantina, dispensa, cucina, corte per i cavalli e carri, quattro stanze per alloggiar servit\u00f9, altre tre per far bucato e torchiar vino, due salette da passeggiare(...) Add\u00ec 10 luglio 1650\".\nL'edificio \u00e8 un tipico esempio di architettura tardo gotica lombarda realizzata in cotto. La struttura originale constava di due chiostri e un'ampia chiesa dedicata a un'immagine miracolosa della Santissima Vergine Annunciata. Un muro di cinta costruito in sasso si sviluppa ancora oggi per circa un chilometro racchiudendo un parco di sei ettari e facendone la pi\u00f9 ampia area cintata in antico del mantovano.\nDell'antico edificio oggi sono rimaste solo alcune parti dei chiostri gotici, dei saloni con coperture a volto e a cassettoni.\nCome si deduce da numerosi disegni conservati presso l'archivio Gonzaga di Mantova, il complesso monastico originario era costituito da una chiesa, oggi scomparsa, dal refettorio, dalle sale capitolari e da due chiostri gotici di cui rimangono oggi dei frammenti. Allo stato attuale l'edificio si presenta con una semplice facciata neogotica che termina con la chiesa odierna, di spoglio impianto neoclassico, edificata nel 1851.\nAll'interno si trovano i resti dei due chiostri gotici che presentano una composizione assai simile a quella dei chiostri dell'abbazia di Polirone.\nTutto \u00e8 realizzato in cotto secondo la tradizione padana con interessanti lacerti di decorazioni a fresco ancora oggi leggibili sulle colonne e le mostre degli archi a ogiva.\nI fusti delle colonne sono vivacemente dipinti di rosso, lo strato sottostante di pittura fa supporre una decorazione a viticci. I capitelli, decorati col trigramma di San Bernardino attorniato da angeli alati, sono di sapore tardo gotico. Sulle pareti del chiostro frammenti di decorazioni ricordano la presenza in antico di un cornicione in finto marmo di gusto gi\u00e0 rinascimentale.\nFra gli altri elementi decorativi esterni risalenti al XV secolo si ricordano due finestre trilobate e affrescate ed un Padre Benedicente attorniato da angeli musicanti.\nSempre del Quattrocento sono tre sale con copertura a volto e le sale capitolari con soffitti a cassettoni, queste riccamente affrescate ma ancora in attesa di restauro.\nNell'antica chiesa dell'Annunciata era conservato il noto gruppo scultoreo in terracotta dipinta del Compianto sul Cristo morto (oggi nella parrocchiale di Medole) un tempo attribuito allo scultore Guido Mazzoni oggi, dopo gli studi recenti di Giuliana Algeri, restituito ad un plasticatore della stretta cerchia di Andrea Mantegna.\nLa chiesa attuale presenta semplici decorazioni a tempera del XIX secolo di carattere architettonico ed una pala d'altare d'area veneta della seconda met\u00e0 del XVIII secolo."}
{"id": "2414354", "revid": "1543377", "url": "https://it.wikipedia.org/wiki?curid=2414354", "title": "Cecropia (botanica)", "text": "Cecropia \u00e8 un genere di piante della famiglia delle Cecropiaceae (o Urticaceae secondo la classificazione APG), originario dell'America centrale.\nIl nome \u00e8 un riferimento al leggendario re Cecrope, primo re dell'antica Atene.\nTassonomia.\nComprende le seguenti specie:\nEcologia.\nMolte specie di questo genere sono piante mirmecofile; le colonie di formiche, che vivono all'interno delle cavit\u00e0 delle piante, traggono nutrimento dai corpuscoli proteici presenti alla base delle foglie e difendono le piante dagli animali fitofagi.\n\u00c8 anche l'habitat del bradipo.\nUsi.\nLa \"Cecropia peltata\" produce un lattice da cui si ottiene il caucci\u00f9."}
{"id": "2414355", "revid": "124596277", "url": "https://it.wikipedia.org/wiki?curid=2414355", "title": "Galleria di Severomuisk", "text": "La galleria di Severomuisk (in russo: \u0421\u0435\u0432\u0435\u0440\u043e\u043c\u0443\u0301\u0439\u0441\u043a\u0438\u0439 \u0442\u043e\u043d\u043d\u0435\u0301\u043b\u044c) \u00e8 una galleria ferroviaria, lunga 15.343 metri, a binario unico elettrificato della linea ferroviaria Bajkal-Amur Magistral (BAM), della federazione russa. Prende nome dai monti che attraversa.\nIl tunnel \u00e8 stato scavato attraverso i monti Severo-Mujskij che separano il bacino della Verchnjaja Angara a nord-ovest dal bacino del Muja a sud-est. La ferrovia segue poi la valle del fiume Mujakan nel suo percorso verso est. \nAlle due estremit\u00e0, attorno ai cantieri di costruzione, sono sorti due centri abitati popolati da tecnici e operai, Tonnel'nyj dal lato del portale occidentale e Severomujsk a quello orientale. La prima venne abbandonata dopo l'apertura della galleria e la sua popolazione si trasfer\u00ec a Severomujsk; in maggioranza si tratta di persone impegnate nella manutenzione e nel controllo tecnico del percorso ferroviario e delle sue attrezzature.\nStoria.\nI lavori preliminari del tunnel iniziarono nel 1975 iniziando gli scavi veri e propri a partire dal 28 maggio 1977. \nLa sua costruzione avvenne in una zona dalla composizione geologica molto particolare \u00e8 stata un'impresa di altissimo livello ingegneristico, tecnologico e architettonico. La zona attraversata si rivel\u00f2 un vero e proprio labirinto di laghi e fiumi sotterranei e una composizione del sottosuolo tra le pi\u00f9 complesse dell'intera Russia. La grande quantit\u00e0 di acqua sotterranea, a volte sotto pressione costrinse alla ricerca di soluzioni particolari; un metodo utilizzato consisteva nel pompare azoto liquido nella roccia per ottenere il congelamento dell'acqua contenuta e permettere il taglio e il rivestimento impermeabilizzato. \nNel settembre 1979 venne trovato un lago sotterraneo di 12.000 m\u00b3 che obblig\u00f2 alla costruzione di un tunnel di drenaggio e procur\u00f2 un ritardo di diciotto mesi.\nIl terreno venne stabilizzato chimicamente in molte occasioni. \nEssendo chiaro che la galleria non sarebbe stata completata in tempo per l'apertura ufficiale prevista della linea BAM (1984), venne costruita una variante della lunghezza di 28 km con rampe in ascesa del 40 per mille che limitava la prestazione e la velocit\u00e0 dei treni escludendo anche il traffico passeggeri. Nel 1989, a causa dei ritardi accumulati, venne realizzato un percorso provvisorio di 54 km con pendenze accettabili dell'ordine del 20 per mille, chiudendo il tracciato provvisorio precedente. Anche tale nuova sezione era tuttavia caratterizzata da un gran numero di curve strette e viadotti e un lungo ponte in curva costruito nei pressi del portale occidentale della galleria soprannominato localmente il \"ponte del Diavolo\". Il tracciato, dalla manutenzione costosa era anche a rischio di valanghe.\nIn conseguenza degli avvenimenti politici ed economici del triennio 1989-1991 che portarono alla nascita della nuova Federazione russa avvenne anche il crollo del traffico sulla BAM, nel 1990 ad appena 8 treni giornalieri.\nTra il 1992 e il 1998, furono presi provvedimenti da parte del governo per il completamento dei lavori, tra cui la continuazione della linea diramata AJaM, e misure per incentivare lo sviluppo economico della regione attraversata dalla ferrovia. La galleria fu infine messa in funzione il 21 dicembre 2003.\nLa realizzazione dell'opera ebbe il costo di 3 miliardi di rubli con 27 anni di lavoro. Vi prestarono la loro opera circa 8.000 persone\nL'8 dicembre del 2010 si verific\u00f2 un terremoto nell'area del tunnel che venne collegato ai lavori della sua costruzione; la zona \u00e8 tuttavia ad elevata sismicit\u00e0."}
{"id": "2414364", "revid": "111773743", "url": "https://it.wikipedia.org/wiki?curid=2414364", "title": "Comunit\u00e0 ebraica di Monte San Savino", "text": "Nel XVI e XVII secolo, il marchesato di Monte San Savino fu sede di una piccola ma fiorente comunit\u00e0 ebraica.\nI primi documenti risalgono al 1626 attestando la concessione da parte del marchese Bertoldo Orsini agli ebrei Elia Passigli e Angelo Pesaro di aprire un banco di prestito e gestire altre attivit\u00e0 mercantili. Esiste ancora oggi nel centro cittadino la via del piccolo quartiere ebraico, con la casa del rabbino e la sinagoga. La tranquilla presenza del nucleo ebraico nel centro della Val di Chiana si interruppe bruscamente nel maggio 1799, quando le famiglie ebraiche rimasero innocenti vittime dei moti antifrancesi e antigiacobini dei Viva Maria. L'evento segn\u00f2 la fine della presenza ebraica nella cittadina. A ricordo rimane anche l'antico cimitero (in localit\u00e0 Campaccio), in funzione dal 1627, dove poche lapidi risultano ancora visibili."}
{"id": "2414367", "revid": "1543377", "url": "https://it.wikipedia.org/wiki?curid=2414367", "title": "Istmo (Braudel)", "text": "Fernand Braudel nel libro \"Civilt\u00e0 e imperi nell'et\u00e0 di Filippo II\" utilizza in modo traslato il termine istmo, per indicare, non come convenzionalmente si dice, una lingua di terra che unisce due continenti, ma un ponte di passaggio di civilt\u00e0. In Europa, secondo Braudel, esistono 4 istmi: l'istmo russo, l'istmo polacco, l'istmo francese e l'istmo tedesco.\nIstmo russo.\nL'istmo russo va dal mar Nero al mar Caspio ed \u00e8 una zona che intorno al XVI secolo \u00e8 poco popolata, salvo che da popolazione nomadi tartare, che vivono d'allevamento e saccheggio. I tartari erano protetti dai turchi, che li rifornivano di armi in cambio di schiavi russi e polacchi, cosa che \u00e8 causa del debole popolamento della Russia. Nel XVI secolo i fuorilegge russi (cosacchi) con barche leggere compiono azioni di disturbo verso i traffici Turchi nel mar nero.\nI russi erano orientati verso nord est e non compirono nessuno sforzo verso sud (1600). La Russia comincia ad europeizzarsi, architetti italiani, polvere da sparo. Il pi\u00f9 importante polo commerciale russo \u00e8 Mosca che ha come via di comunicazione il fiume Volga, tenuto sotto stretto controllo a parte sporadiche scorrerie di Cosacchi e Tartari. Viaggiano soldati, artiglieri, grano verso valle (da Mosca) e, verso monte, sale e storione secco.\nQuesto fiume da alla Russia i collegamenti tra il sud est dei nomadi e la Persia, con le sue vecchie economie monetarie.\nL'importanza dell'istmo russo sta quindi nell'essere il punto di passaggio tra est e ovest, tra l'oriente e l'occidente. Anche l'Inghilterra lo comprese bene, cercando a pi\u00f9 riprese di sfruttare l'istmo come via alternativa al mediterraneo lungo la via delle spezie.\nIstmo polacco.\nL'istmo polacco va dal Baltico al Danubio, fino a giungere ad Istanbul attraverso il fiume. L'istmo polacco \u00e8 una zona di libero scambio tuttavia le strade sono insicure per via delle incursioni dei Tartari e per l'immensit\u00e0 dello spazio, che rende i commerci via terra svantaggiosi. Si rende quindi necessario utilizzare al massimo le vie d'acqua o limitarsi al trasporto di beni leggeri e di grande valore. Quello polacco pu\u00f2 dunque essere definito un commercio di lusso.\nLa principale piazza dell'istmo polacco \u00e8 Danzica, che tuttavia ha solo ruolo di intermediaria tra la forte economia di Amsterdam e quella debole della Polonia, priva di un'economia monetaria attiva e di largo raggio. La sua funzione \u00e8 quella di fare incetta di grano, controllarne la qualit\u00e0 e rivenderlo.\nIstmo tedesco.\nL'istmo tedesco \u00e8 compreso tra due linee immaginarie, una da Londra a Genova, l'altra da Venezia a Danzica. Questo istmo ha una spazialit\u00e0 complessa: le strade si restringono in Italia, poi c'\u00e8 la barriera delle alpi e infine le ampie pianure e gli altipiani dell'Europa centrale. Sulle alpi le citt\u00e0 pi\u00f9 grandi si sviluppano a contatto con le pianure, vicino a laghi e fiumi, dove la circolazione \u00e8 pi\u00f9 intensa. Villaggi si sviluppano poi lungo le vie che portano ai passi, vivendo di quella che \u00e8 una vera e propria \u201ccircolazione montanara\u201d.\nLa Germania \u00e8 invece un ampio paese costellato di foreste e grandi fiumi. La Germania pu\u00f2 essere vista nel senso dei meridiani o dei paralleli. Seguendo i meridiani troviamo una Germania che \u00e8 in stretta relazione con le citt\u00e0 italiane: l'Aquila, Venezia, Firenze, Roma, Napoli, Genova e Milano, dove vi \u00e8 un intenso traffico di spezie, tra cui lo zafferano, tessuti e vini, ma anche, spediti verso nord, droghe, pepe e cotone.\nNel senso dei paralleli, troviamo una Germania pi\u00f9 giovane, le cui citt\u00e0 sono sorte attorno alle miniere nel XV e all'inizio del XVI secolo in seguito a una rapida fioritura mineraria. Citt\u00e0 dalle alterne fortune.\nVi \u00e8 poi una terza Germania, che si affaccia sul Mare del Nord, a contatto con i Paesi Bassi. Questa zona rester\u00e0 neutrale anche nel corso della guerra dei trent'anni, cosa che porter\u00e0 ampissimi guadagni economici ai mercanti del posto.\nDa Genova ad Anversa si sviluppano ditte specializzate nel trasporto e nel XVI secolo si sviluppa la posta che stimola anche i mercanti debuttanti, solitamente poco provvisti di denaro liquido. In questo spazio si sviluppa l'industria tessile e, sulle larghe distanze, merci di pi\u00f9 alto valore (rame, argento, spezie\u2026).\nInsomma, le constatazioni fondamentali sono due: primo, la bilancia degli scambi pende a favore del sud, dato che i prodotti del nord non riescono a bilanciare quelli del sud, pi\u00f9 cari e pi\u00f9 numerosi.\nSecondo, i mercanti italiani sono molto presenti in tutta la Germania.\nIstmo francese.\nL'istmo francese pu\u00f2 essere tracciato con una linea immaginaria che da Marsiglia arriva a Rouen, passando per Lione e Parigi. Accanto alle vie di terra, solitamente mulattiere mal tenute, si affiancano varie vie d'acqua, come il Rodano e la Loira.\nL'istmo \u00e8 orientato da questa rete di vie sia ad est che a sud ovest, verso la Spagna. Ma una grande via continentale non pu\u00f2 essere vista solo in ambito economico, infatti, sfruttandola, la lingua francese si espande verso il mediterraneo, e sempre grazie a questa, nel XVI secolo vi \u00e8 un contatto continuo con i mercanti e gli artisti italiani."}
{"id": "2414369", "revid": "101284913", "url": "https://it.wikipedia.org/wiki?curid=2414369", "title": "Comunit\u00e0 ebraica di Saluzzo", "text": "Saluzzo fu sede, fino alla seconda guerra mondiale, di una fiorente comunit\u00e0 ebraica, ora sezione della comunit\u00e0 ebraica di Torino.\nLa storia.\n\\La presenza ebraica \u00e8 attestata fin dal XV-XVI secolo nelle campagne del Marchesato: a Savigliano, Busca, Venasca, Vigone, Moretta. Con il passaggio di potere ai Savoia nel 1631, gli ebrei a poco a poco si concentrarono a Saluzzo, per essere quindi costretti per legge a risiedervi dal 1724 con la formazione del ghetto. Il cosiddetto \"ghetto nuovo\", istituito nel 1795 in sostituzione di una prima area provvisoria, si trovava nel centro della cittadina, nell'odierna via Deportata ebrei (gi\u00e0 via degli Israeliti).\nA testimonianza della vitalit\u00e0 della comunit\u00e0 saluzzese rimane la bella sinagoga, ampliata nel 1832 e ancora oggi ricca degli arredi originari del Settecento e Ottocento. Finita l'epoca del ghetto con l'emancipazione nel 1848, la vita della comunit\u00e0 di Saluzzo continu\u00f2 a fiorire, minacciata solo dalla crescente emigrazione verso i centri urbani pi\u00f9 grandi della regione. Il colpo mortale fu inferto per\u00f2 dalle persecuzioni razziali durante la seconda guerra mondiale quando 29 ebrei di Saluzzo (ovvero i due terzi dell'intera comunit\u00e0) furono deportati e trucidati.\nNel dopoguerra si consuma il declino della comunit\u00e0 con la caduta in disuso dal 1964 della sinagoga, il cui patrimonio librario fu trasferito nel 1983 all'archivio di Torino. Resta a Saluzzo un cimitero ebraico, in via Lagnasco, acquistato nel 1795 e nel quale furono trasportate anche le vecchie lapidi di due precedenti cimiteri."}
{"id": "2414383", "revid": "599013", "url": "https://it.wikipedia.org/wiki?curid=2414383", "title": "Bruno Kernen (sciatore 1961)", "text": "Biografia.\nSpecialista delle prove veloci originario di Sch\u00f6nried di Saanen, Bruno Kernen ottenne i suoi primi risultati di rilievo in Coppa Europa nell'edizione del 1981 concludendo terzo nella classifica dello slalom gigante. In Coppa del Mondo ottenne il primo piazzamento di rilievo il 5 dicembre 1982 sulle nevi di casa di Pontresina giungendo 13\u00ba in discesa libera e si assicur\u00f2 cos\u00ec i primi punti validi per la competizione.\nIl 21 marzo 1983 conquist\u00f2 il suo unico successo di carriera sul prestigioso tracciato della Streif di Kitzb\u00fchel (in Austria), vincendo in discesa libera davanti al canadese Steve Podborski e al connazionale Urs R\u00e4ber e ottenendo cos\u00ec il suo primo podio in Coppa del Mondo. Il 2 marzo 1985 a Furano in Giappone si aggiudic\u00f2 il suo secondo e ultimo podio piazzandosi 3\u00ba in discesa libera dietro al \"crazy canuck\" Todd Brooker e al tedesco occidentale Sepp Wildgruber. Colse l'ultimo piazzamento della sua attivit\u00e0 agonistica il 23 febbraio 1986 a \u00c5re in Svezia, piazzandosi al 12\u00ba posto in combinata; in carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2414384", "revid": "107998449", "url": "https://it.wikipedia.org/wiki?curid=2414384", "title": "Comunit\u00e0 ebraica di Vitorchiano", "text": "La presenza di una piccola comunit\u00e0 ebraica a Vitorchiano, nel periodo precedente ai decreti di espulsione della fine del XVI secolo, \u00e8 attestata in documenti di archivio (dove si parla della presenza di una sinagoga) e dalla toponomastica \"casa del rabbino\" conservatasi per un edificio in via Ughelli."}
{"id": "2414385", "revid": "216401", "url": "https://it.wikipedia.org/wiki?curid=2414385", "title": "Giochi delle isole", "text": ""}
{"id": "2414394", "revid": "125157364", "url": "https://it.wikipedia.org/wiki?curid=2414394", "title": "Che fece per viltade il gran rifiuto", "text": "Che fece per viltade il gran rifiuto \u00e8 il 60\u00b0 verso del III canto dell'\"Inferno\" di Dante Alighieri.\nDante ha appena superato con Virgilio la porta dell'Inferno e ha raggiunto l\"'Antinferno\", il luogo dove sono le anime degli ignavi, coloro \u00abche visser sanza 'nfamia e sanza lodo\u00bb, non facendo propriamente il male ma nemmeno operando il bene, cos\u00ec che tanto la misericordia divina li sottrae all'Inferno quanto la giustizia li esclude dal Paradiso.\nDante scrive che tra \u00abs\u00ec lunga tratta di gente\u00bb\nL'interpretazione.\nPoich\u00e9 Dante non indica espressamente il nome di quell'anima, gi\u00e0 i primi commentatori della \"Divina Commedia\" si posero il problema di dare un'identit\u00e0 al personaggio: in grande maggioranza essi si trovarono d'accordo nell'identificarlo in Pietro da Morrone, l'eremita che il 5 luglio del 1294 un conclave di 11 cardinali riunito a Perugia elesse papa e assunse il nome di Celestino V: incoronato il 29 agosto successivo, presso la Basilica di Santa Maria di Collemaggio a L'Aquila rinunci\u00f2 al papato il 13 dicembre 1294.\nInizi\u00f2 il figlio di Dante, Jacopo Alighieri il quale, scrivendo appena dopo la morte del padre, indic\u00f2 in Celestino V colui che, \u00abper vilt\u00e0 di cuore, temendo d'altrui il grande uficio apostolico rifiut\u00f2 di Roma\u00bb. Prosegu\u00ec Graziolo Bambaglioli nel 1324, identificando l'ignavo con \u00abfra' Pietro de Morono, che fu tanto pusillanime da rinunziare al pontificato\u00bb grazie alle arti escogitate dal cardinale Benedetto Caetani, suo successore al soglio pontificio con il nome di Bonifacio VIII. \nPi\u00f9 articolato \u00e8 il commento di Jacopo della Lana (ca 1326): Pietro da Morrone era un frate di grande penitenza che \u00absdegnava le baratter\u00ece e simonie di corte\u00bb e si mise, per questo motivo, in urto con la corte pontificia. I cardinali, non riuscendo a convincerlo con i ragionamenti che \u00able ricchezze mondane acquistate, usurpate e tolte\u00bb erano necessarie alla Chiesa, escogitarono l'inganno di parlargli di notte nella sua camera, fingendosi angeli inviati da Dio, per esortarlo a rinunciare al pontificato finch\u00e9, \u00abquesto udito per pi\u00f9 notti\u00bb, Celestino \u00abmise in cuore, credendo s\u00e9 insufficiente essere e cattivo, di rifiutare; e cos\u00ec fece\u00bb.\nIntorno agli stessi anni anche Guido da Pisa si dichiara convinto che Dante si riferisse a papa Celestino, ma vuole precisare che questi non rinunci\u00f2 al pontificato per \u00abignavia di cuore\u00bb, quanto per \u00abconservare la sua anima nell'umilt\u00e0\u00bb. Guido da Pisa ricorda ancora che Dante scriveva quando ancora Celestino non era stato canonizzato, diversamente, a suo giudizio, non avrebbe osato mettere un santo nell'Inferno e nemmeno accusarlo d'ignavia. In realt\u00e0 Dante mise mano alla \"Commedia\" per tutta la sua vita e certamente seppe della canonizzazione di Pietro da Morrone: secondo moderni commentatori, Dante ignorerebbe appositamente la canonizzazione avvenuta sotto il pontificato di Clemente V, collocato all'Inferno tra i simoniaci, considerandola un atto nullo.\nAnche l'anonimo \"Ottimo Commento\", del 1334 circa, riporta che \u00abvuole alcun dire\u00bb che Dante si riferisca a \u00abfrate Piero del Murrone\u00bb che, cinque mesi dopo essere stato eletto papa, \u00abin Napoli fece una Decretale, che ogni Papa per utilitade di sua anima potesse rinunziare al Papato\u00bb e poi si dimise, ingannato dal suo successore Bonifacio. Circa l'inganno che sarebbe stato perpetrato dal Caetani si diffonde l'altro autore delle \"Chiose anonime\", del 1336 circa. \u00abBonifazio, che si era accorto della miseria e della cattivit\u00e0 sua [\"di Celestino V\"], fece fare ali e volto e mani e scritta con cose che lucono di notte e non di d\u00ec, e poi [...] spenti in prima tutti i lumi, entr\u00f2 ne la camera sua, lui dormendo\u00bb. Chiamato e svegliato Celestino, il cardinale Caetani, fingendosi un angelo e minacciandogli pene infernali, gli fece leggere quella scritta che riluceva al buio nella quale era scritto: \u00abI' ti comando che domattina, fatto il d\u00ec, tu prenda il manto e 'l pasturale, e 'l primo cardinale che tu truovi fa sedere in su la sedia di san Pietro [...] e poi rifiuta e p\u00e0rtiti\u00bb. Naturalmente, la mattina dopo il Caetani si fece trovare vicino alla camera di Celestino che \u00abadempi\u00e9 il comandamento\u00bb.\nNel 1342 Francesco Petrarca, nel \"De vita solitaria\" guard\u00f2 con ammirazione alla scelta di Celestino V, compiuta in coerenza con la sua vita di eremita che fuggiva la corruzione del mondo e della Chiesa. Seppure il Petrarca non si pronunciava sull'identit\u00e0 del personaggio dantesco, forse le sue considerazioni condizionarono il commento di Pietro Alighieri che, sottolineando come anche in precedenza Clemente I e Marcellino, a suo avviso, avessero rinunciato al papato, indica anche Diocleziano come possibile espressione di \"gran rifiuto\", mentre il Boccaccio, dopo aver ricordato l'eremita, \u00abil quale noi oggi abbiamo per santo\u00bb, e gli intrighi del Caetani, suggerisce con qualche cautela la possibilit\u00e0 che Dante intendesse alludere a Esa\u00f9. Testualmente:\"Altri vogliono dire questo cotale, di cui l'autore senza nominarlo dice che fece il gran rifiuto, essere stato Esa\u00f9, figliuolo d'Isac\". Boccaccio, pertanto, ci fa capire che l'ipotesi Esa\u00f9 era gi\u00e0 diffusa tra i lettori della \"Commedia\" (magari non tutti esegeti patentati) e lui la trovava relativamente plausibile.\nAlle due figure di Celestino e di Esa\u00f9 fanno riferimento anche il \"Codice Cassinese\" e l\"'Expositione sopra l'Inferno di Dante Alighieri\" di Guglielmo Maramauro, redatti intorno al 1370, mentre qualche anno dopo Benvenuto da Imola rifiuta decisamente la possibilit\u00e0 che Dante alludesse a Celestino, dichiarandosi favorevole all'identificazione di Esa\u00f9. Celestino V ed Esa\u00f9 restano le opzioni prevalenti per i commentatori successivi, da Francesco Buti a Cristoforo Landino e da Alessandro Vellutello a Lodovico Castelvetro nel 1570, finch\u00e9 nell'Ottocento apparve una quantit\u00e0 di nuovi nomi: Alboino della Scala, Giano della Bella, Romolo Augustolo, Flavio Claudio Giuliano, Ottone III, Filippo Benizi, Alfonso X di Castiglia, Venceslao II di Boemia e Ponzio Pilato, quest'ultimo suggerito da Emilio Barbarani e sostenuto anche da Giovanni Pascoli.\nCon Bruno Nardi, che nel 1957 ribadiva l'identificazione dell'ignavo con Celestino V, polemizzava Giorgio Petrocchi, sostenendo l'impossibilit\u00e0 che Dante, pena l'accusa di eresia, avesse potuto collocare all'Inferno il santo eremita, tesi invece ribadita da Giorgio Padoan. Infine, mentre Paolo Baldan ha creduto di individuare l'ignavo nell'evangelico giovane ricco, Natalino Sapegno riteneva che Dante non pensasse nemmeno a un personaggio concreto, ma fosse intenzionato a fare di quella figura centrale un \u00abpersonaggio emblema, termine allusivo di una disposizione polemica che investe non un uomo singolo, ma tutta la innumerevole schiera degli ignavi\u00bb.\nLa legittimit\u00e0 del \u00abrifiuto\u00bb.\nQuella di Celestino V non fu la prima delle rinunce al papato, siano esse storicamente accertate o meno. Gi\u00e0 di figure di papi che sfumano nella leggenda come Clemente I, Ciriaco e Marcellino si parl\u00f2 di rinuncia; seguono poi i casi di Ponziano, Cornelio e Liberio; ancora si parl\u00f2 di dimissioni o di deposizione per Martino I, Benedetto V e Giovanni XVIII, fino ad arrivare alle rinunce di Benedetto IX, Gregorio VI, Pasquale II, Celestino III.\nNel XII secolo i giuristi cominciarono a porsi il problema dell'ammissibilit\u00e0 della rinuncia al papato, cercando di distinguere le eventuali cause legittime da quelle inammissibili e ponendo altres\u00ec il problema dell'inesistenza di un superiore gerarchico nelle cui mani il papa in carica potesse rassegnare le dimissioni. Il giurista Baziano sostiene che la rinuncia \u00e8 ammissibile in due casi: nel desiderio di dedicarsi esclusivamente alla vita contemplativa e nel caso di impedimenti fisici dovuti a malattia e a vecchiaia. Il canonista Uguccione da Pisa confermava le osservazioni di Baziano precisando che la rinuncia non doveva comunque danneggiare la Chiesa e doveva essere pronunciata di fronte ai cardinali o a un concilio di vescovi.\nLe decretali di Gregorio IX, pubblicate nel \"Liber Extra\" del 1234, precisavano altre cause di rinuncia: oltre alla debilitazione fisica, veniva rintracciata l'inadeguatezza del papa per \"defectus scientiae\", nell'aver commesso delitti, nell'aver dato scandalo - \"quem mala plebs odit, dans scandala cedere possit\" - e nell'irregolarit\u00e0 della sua elezione, ma si escludeva quale legittimo motivo di rinuncia il desiderio di condurre una vita religiosa, il cosiddetto \"zelum melioris vitae\", gi\u00e0 ritenuto ammissibile dai canonisti.\nNell'immediatezza della rinuncia di Celestino, altri interventi di canonisti - il francescano Pietro di Giovanni Olivi, i teologi della Sorbona Godefroid de Fontaines e Pierre d'Auvergne - avallarono la decisione del papa abruzzese, mentre i cardinali nemici di Bonifacio VIII, Giacomo e Pietro Colonna, presentarono nel 1297 tre memoriali intesi a dimostrare l'illegittimit\u00e0 della rinuncia di Pietro da Morrone. Contro la rinuncia di Celestino si espressero Iacopone da Todi e Ubertino da Casale, che nel 1305 la giudic\u00f2 una \u00abhorrenda novitas\u00bb, avendo favorito le successioni degli \u00abAnticristo\u00bb Bonifacio e Benedetto XI.\nL'atto originale di rinuncia di Celestino V \u00e8 andato perduto: lo Stefaneschi scrive nel suo \"Opus metricum\" che Celestino, nel concistoro dell'8 dicembre del 1294, dichiar\u00f2 di rinunciare al papato per la sua insufficienza sia fisica che dottrinale; respinta la \u00abdannosa novit\u00e0\u00bb dal collegio, Celestino si consult\u00f2 con il Caetani e il 13 dicembre espose ancora i motivi della rinuncia: \u00abDefectus, senium, mores, inculta loquela, non prudens animus, non mens experta, nec altum ingenium\u00bb.\nUna testo che sembra rifarsi al documento originale, ma senza citare la fonte, \u00e8 riportata da Alfonso Chac\u00f3n che nel XVII secolo, nelle sue \"Vitae et res gestae Pontificum Romanorum\" scrive:\nche si rif\u00e0 chiaramente alle cause previste dalle decretali gregoriane, con l'aggiunta della causa \"humilitatis et melioris vitae\".\nResta da aggiungere che successivamente alla rinuncia di Celestino, fu proprio Bonifacio VIII, emanando la costituzione \"Quoniam aliqui\", ad eliminare ogni condizione ostativa e a stabilire l'assoluta libert\u00e0 del pontefice in carica a rinunciare al papato, una norma recepita nel 1917 dal \"Codex Iuris Canonici\" che si limita, a questo riguardo, a precisare esplicitamente che non \u00e8 necessario che la rinuncia venga confermata dal collegio cardinalizio.\nLa \u00abviltade\u00bb in Dante.\nStabilita la sostanziale equivalenza fra \"rifiuto\" e \"rinuncia\", resta da capire l'esatto significato che la parola \u00abvilt\u00e0\u00bb ha nel verso di Dante, essendo quella la causa attribuita dal poeta alla rinuncia.\nLo storico Paolo Golinelli ha dimostrato come \"Vilt\u00e0\" \u00e8 il contrario di \"nobilt\u00e0\" - \"nobilitas\", \"non vilitas\" - e pertanto pu\u00f2 assumere, se riferito all'uomo, un significato tanto morale quanto di condizione sociale. In Dante e in generale nella lingua del Trecento, il \"vile\" pu\u00f2 essere sinonimo di \"pusillanime\", opposto a \"magnanimo\": \u00abSempre lo magnanimo si magnifica in suo cuore, e cos\u00ec lo pusillanimo, per contrario, sempre si tiene meno che non \u00e8 [...] lo pusillanimo sempre le sue cose crede valere poco, e l'altrui assai; onde molti per questa viltade dispregiano lo proprio volgare e l'altrui pregiano\u00bb.\nNel II canto dell\"'Inferno\", del resto, Dante usa e spiega la \u00abviltade\u00bb con le parole del \u00abmagnanimo\u00bb Virgilio:\ndove la \"viltade\" \u00e8 commentata da Natalino Sapegno come opposta alla magnanimit\u00e0 e dunque intesa come pusillanimit\u00e0: \u00abvilt\u00e0 \u00e8 quella rilassatezza che deriva da troppa scarsa coscienza di s\u00e9 e delle proprie forze\u00bb. Ed \u00e8 utile riportare la definizione di pusillanime data da uno scrittore stimato e ben conosciuto da Dante come Tommaso d'Aquino: \u00ab\u00e8 chiamato pusillanime soprattutto colui che, degno di grandi cose, si rifiuta di occuparsene e attende ad altre meno importanti; infatti, si abbasserebbe a cose molto minori se non fosse degno delle grandi\u00bb.\nSecondo l'ipotesi pi\u00f9 di recente avanzata dallo storico del diritto Valerio Gigliotti la definizione dell'Aquinate ripresa da Dante nel \"Convivio\" escluderebbe un giudizio negativo sotto l'aspetto morale: Pietro da Morrone non sarebbe stato un \"inetto\" n\u00e9 un \"incapace\", cio\u00e8, in tal senso, un \"vile\", ma un uomo che, pur degno del papato, credette di essere inferiore ai compiti che lo attendevano. La causa della sua rinuncia - espressa nei termini della dottrina canonica - andrebbe allora compresa nella \"insufficienza\", nella sensazione di non possedere adeguata \"scientia\" a una carica che l'eremita doveva sentire di troppo elevato impegno per l'umilt\u00e0 del proprio spirito. Si tratterebbe evidentemente delle stesse ragioni addotte da Celestino V nella propria rinuncia. \nSecondo tale proposta interpretativa la condanna di Celestino sarebbe, per Dante, una condanna non morale, ma politica: la sua mancanza di \u00abmagnanimit\u00e0\u00bb lo port\u00f2 alla rinuncia del papato, aprendo cos\u00ec la strada alle ambizioni del Caetani che non temette di"}
{"id": "2414398", "revid": "767487", "url": "https://it.wikipedia.org/wiki?curid=2414398", "title": "Fangchenggang", "text": "Fangchenggang (cinese: \u9632\u57ce\u6e2f; pinyin: F\u00e1ngch\u00e9ngg\u01ceng; zhuang\uff1aFangzcwngzgangj) \u00e8 una citt\u00e0-prefettura della Regione Autonoma di Guangxi Zhuang, nel sud della Cina.\nLa citt\u00e0 \u00e8 posta lungo le coste meridionali del Guangxi, non molto distante dal confine con il Vietnam."}
{"id": "2414403", "revid": "1305772", "url": "https://it.wikipedia.org/wiki?curid=2414403", "title": "Matteo Ricci (disambigua)", "text": ""}
{"id": "2414409", "revid": "1305772", "url": "https://it.wikipedia.org/wiki?curid=2414409", "title": "Ascot (disambigua)", "text": "Geografia.\nIn Australia:\nIn Canada:\nNel Regno Unito:"}
{"id": "2414410", "revid": "139907", "url": "https://it.wikipedia.org/wiki?curid=2414410", "title": "Locomotiva kkStB 270", "text": "La locomotiva 270 della kkStB era una locomotiva a vapore con tender, alimentata a carbone, progettata per la trazione di treni merci.\nStoria.\nI progetti della locomotiva vennero approntati intorno al 1915, dal professore Johann Riho\u0161ek dell'Ufficio costruzioni delle kkStB, allo scopo di migliorare le prestazioni ottenute con il precedente progetto della locomotiva 170.\nLa produzione ebbe inizio in pieno periodo bellico e si prolung\u00f2 ben oltre fino al 1930.\nLe prime 2 locomotive furono consegnate nel 1917 dalla fabbrica di macchine Boemo-Morava e in seguito al positivo risultato dei collaudi questa ricevette, assieme alla Breitfeld-Dan\u011bk, l'ordinativo per produrne ulteriori 89 unit\u00e0. Alla fine della guerra ne erano state prodotte 27 unit\u00e0, all'inizio fornite dai produttori austriaci Wiener Neustadt e Floridsdorf, ma entro lo scioglimento delle kkStB, avvenuto il 11 novembre 1918, ne erano state immatricolate come \"kkStB 270\" soltanto le unit\u00e0 da 01 a 07. Le successive, pur previste in origine da immatricolare come kkStB 270, rivettero gradualmente le sigle e le numerazioni delle nuove reti costituitesi in seguito alla fine del conflitto. Nel dopoguerra la produzione della macchina venne avviata in serie e, nel 1922, ne risultava un totale di 100 unit\u00e0 in servizio. In ragione della riparazione dei danni di guerra la produzione venne comunque orientata verso forniture ai vari stati esteri da risarcire.\nParte della serie 270 rimase, dopo la fine della prima guerra mondiale nella neonata Cecoslovacchia. Le Ferrovie dello Stato cecoslovacco (CSD) ordinarono nel 1919 ulteriori 119 macchine, cos\u00ec nel 1920, quasi tutti i costruttori cechi di locomotive venivano coinvolti nella produzione. Dal 1924 alle locomotive venne data una nuova denominazione come serie 434.1. Nel 1930 entrava in servizio l'ultima macchina, la 434.1165.\nDopo la seconda guerra mondiale rimasero nella ex Cecoslovacchia anche 34 locomotive delle BBO, che aggiunte alle precedenti portarono il totale delle macchine ceche a 199 locomotive il cui servizio di elezione fu principalmente quello relativo ai treni merci e alla manovra fino a quando iniziarono ad essere sostituite dalle locomotive diesel del gruppo T 458.1 (poi gruppo 721). La maggior parte delle locomotive fu ritirata dal servizio attivo entro il 1972. L'ultima, la 434.1181, fu tolta dal servizio attivo il 16 marzo 1976.\nLa produzione delle 270 interess\u00f2 molte fabbriche: la B\u00f6hmisch-M\u00e4hrische Maschinenfabrik, la Breitfeld &amp; Danek, la CKD, la Adamov, la \u0160koda, la Wiener Neust\u00e4dter Lokomotivfabrik, la Lokomotivfabrik Floridsdorf, tutte appartenenti all'ex impero austroungarico dissolto.\nIn Polonia la classificazione PKP attribuita fu Tr 12; molte unit\u00e0 vennero consegnate in forma di semilavorati e assemblate dalla fabbrica di locomotive \"Wiener Neustadt\" in Polonia. La Jugoslavia le immatricol\u00f2 come JDZ 25, mentre le Ferrovie dello Stato italiane le assegnarono al gruppo 728 mentre le ferrovie statali della Romania CFR 140. Le ferrovie, delle parti dell'Ungheria cedute alla Cecoslovacchia avevano macchine analoghe immatricolate come gruppo MAV 403,6 che divennero CSD 434.1.\nNel 1938 le ferrovie del Terzo Reich (DRB) inglobarono tutto il gruppo austriaco che venne riclassificato come Br 56.3401-3.500.\nDopo la seconda guerra mondiale restavano in Austria solo 25 unit\u00e0 e vennero riclassificate \u00d6BB 156. 15 di esse locomotive erano dotate di estrattori Giesl. Tali locomotive vennero ritirate dal servizio entro il 1968.\nDel gruppo austriaco \u00e8 stata preservata la 156.3423 (ex 270 125). La locomotiva 434.1100 (la prima unit\u00e0 di quelle realizzate da \u0160koda) \u00e8 stata preservata per il museo delle locomotive Cesk\u00e9 dr\u00e1hy, in Repubblica ceca, mentre la 434.1128 per il museo \u017deleznice Slovenskej, nella Slovacchia.\nLe ex 270 ebbero accoppiati vari tipi di tender di differente capacit\u00e0 e configurazione assiale; a due, tre assi o a due carrelli biassiali.\nIl gruppo 270 suddiviso in seguito allo smembramento dell'impero.\nLe 270 in Austria.\nAlle BB\u00d6 austriache vennero consegnate fino al 1922 100 locomotive, che mantennero la classificazione nel gruppo 270.\nIn seguito all\"'Anschluss\" del 1938 le locomotive entrarono a far parte del parco DRB, dove furono classificate 56.3401\u22123500.\nDopo la seconda guerra mondiale erano in servizio solo 25 macchine, classificate dalle \u00d6BB nel gruppo 156. Esse rimasero in servizio fino al 1968.\nLe 270 in Cecoslovacchia.\nLe \u010cSD ebbero una parte delle macchine ex-kkStB, e ne ordinarono altre 119 unit\u00e0, costruite fino al 1930.\nA partire dal 1924 le 270 vennero riclassificate nel gruppo 434.1, restando in servizio fino al 1976.\nLe 270 in Italia.\nLe FS ottennero 35 esemplari ex-kkStB, immatricolandole nel gruppo 728 con i numeri 728.001\u2013035.\nDopo la seconda guerra mondiale 19 unit\u00e0 vennero cedute alle J\u017d jugoslave e una alle \u00d6BB austriache. Le rimanenti rimasero in servizio fino al 1960.\nLe 270 in Jugoslavia, Polonia, Romania e Ungheria.\nAltre unit\u00e0 ex-kkStB andarono alle J\u017d jugoslave (gruppo 25), alle PKP polacche (gruppo Tr12), alle CFR rumene (gruppo 140) e alle M\u00c1V ungheresi (gruppo 403.6)."}
{"id": "2414414", "revid": "767487", "url": "https://it.wikipedia.org/wiki?curid=2414414", "title": "Walter Russell Mead", "text": "Biografia.\nMead \u00e8 \"Henry A. Kissinger Senior Fellow\" per la politica estera degli Stati Uniti presso il Council on Foreign Relations ed \u00e8 uno dei principali studiosi di politica estera statunitense.\nWalter Mead ha conseguito il \"Bachelor of Arts\" in letteratura inglese dall'Universit\u00e0 di Yale, senza proseguire gli studi per la laurea. Ha poi ricevuto la laurea honoris causa dalla \"Groton School\" e da Yale, dove ha ricevuto premi per la storia e per il contributo dato al dibattito critico.\nOltre alla posizione rivestita in seno al \"Council\", Mead insegna politica estera americana al Bard College. \nDa un punto di vista politico, Mead si definisce come un \"Democratico\" da sempre. Nel 2003 ha appoggiato la guerra in Iraq.\nScritti.\nSaggistica e giornalismo.\nMead collabora regolarmente a diversi giornali e riviste, come \"Foreign Affairs\", \"The New Yorker\" e \"Wall Street Journal\". \nFa parte dello staff di \"Foreign Affairs\" come recensore di libri e quale membro dell\"'editorial board\" (comitato editoriale) del \"The American Interest\".\n\u00c8 celebre una sua affermazione sui precari e rischiosi equilibri politici ed economici in un mondo globalizzato e occidentalizzato, contenuta in un articolo del 1992:"}
{"id": "2414416", "revid": "24580823", "url": "https://it.wikipedia.org/wiki?curid=2414416", "title": "Columbia, South Carolina", "text": ""}
{"id": "2414420", "revid": "834", "url": "https://it.wikipedia.org/wiki?curid=2414420", "title": "Strike!", "text": ""}
{"id": "2414424", "revid": "729019", "url": "https://it.wikipedia.org/wiki?curid=2414424", "title": "Comunit\u00e0 ebraica di Campagnano", "text": "La presenza della piccola comunit\u00e0 ebraica di Campagnano, nel periodo precedente ai decreti di espulsione della fine del XVI secolo, \u00e8 attestata dall'omonimo cognome ebraico e dalla presenza dell'edificio abbandonato della sinagoga, dove una tradizione popolare voleva che gli ebrei, nel lasciare il paese, avessero nascosto un tesoro, per anni cercato invano dagli abitanti del luogo."}
{"id": "2414425", "revid": "647919", "url": "https://it.wikipedia.org/wiki?curid=2414425", "title": "Superliga Danese 2008-2009", "text": ""}
{"id": "2414430", "revid": "287204", "url": "https://it.wikipedia.org/wiki?curid=2414430", "title": "Andalucia Tennis Experience 2009 - Singolare", "text": "Il singolare dell'Andalucia Tennis Experience 2009 \u00e8 stato un torneo di tennis facente parte del WTA Tour 2009.\nJelena Jankovi\u0107 ha vinto in finale 6\u20133, 3\u20136, 6\u20133 contro Carla Su\u00e1rez Navarro."}
{"id": "2414431", "revid": "1305772", "url": "https://it.wikipedia.org/wiki?curid=2414431", "title": "Comunit\u00e0 ebraica di Carmagnola", "text": "Carmagnola fu sede, fino agli inizi del Novecento, di una piccola ma fiorente comunit\u00e0 ebraica, ora ridotta a sezione della comunit\u00e0 ebraica di Torino. \nLa storia.\nLa presenza di una comunit\u00e0 ebraica a Carmagnola \u00e8 attestata con certezza dal 1680, ma si ha notizia di famiglie ebree residenti nella cittadina almeno fin dal XV secolo. Due di esse, i de Pogetti e Donato Conde, svolgevano il lavoro di prestatori di denaro. Il ghetto, istituito nel 1724 nel quartiere detto Cherche (o Cierche), \u00e8 ancor oggi chiaramente identificabile, nella zona delimitata dalle attuali vie Bertini, Cherche, Benso e Baldessano. La popolazione ebraica, che ancora nel 1706 contava solo 8 famiglie, crebbe di numero anche per l'arrivo nel 1737 degli ebrei di Racconigi, oscillando tra le 100 e le 150 persone, per sfiorare le 200 unit\u00e0 nel 1841, nel periodo immediatamente precedente all'emancipazione. Gli ebrei di Carmagnola si dedicarono in prevalenza all'oreficeria e al commercio di stoffe. A testimonianza della vitalit\u00e0 della comunit\u00e0 resta la splendida sinagoga barocca, i cui arredi seicenteschi e settecenteschi rappresentano uno degli esempi pi\u00f9 belli di arte ebraica in Piemonte e in Italia. La fine del ghetto nel 1848 signific\u00f2 anche il rapido declino della comunit\u00e0 con l'emigrazione verso i centri maggiori della regione. Gi\u00e0 agli inizi del Novecento la comunit\u00e0 era virtualmente estinta.\nCollegamenti esterni.\nhttp://www.artemista.net/blog/index.php?p=284 "}
{"id": "2414432", "revid": "31886", "url": "https://it.wikipedia.org/wiki?curid=2414432", "title": "Locomotiva FS 729", "text": "La locomotiva gruppo 729 era una locomotiva a vapore con tender di costruzione austroungarica che le Ferrovie dello Stato acquisirono parte come \"bottino di guerra\" dopo il 1918, parte tra 1924 e 1925 in conto risarcimento e parte in seguito alla ripartizione del 1923 decisa dopo gli accordi di Saint Germain. Fu il gruppo di locomotive a vapore di provenienza \"bellica\" pi\u00f9 numeroso.\nStoria.\nLe locomotive a vapore con tender, immatricolate nel gruppo 729 delle Ferrovie dello Stato appositamente creato, giunsero in Italia alla fine della prima guerra mondiale e negli anni successivi fino a raggiungere la notevole consistenza di 116 locomotive. Le locomotive erano tutte di costruzione austriaca immatricolate come gruppo kkStB 170 e Sudbahn Sb 30. La costruzione delle unit\u00e0, progettate tra 1895 e 1896 da Karl G\u00f6lsdorf, uno dei migliori progettisti austriaci di locomotive a vapore, venne iniziata nel 1897 e si concluse nel 1921; la maggior parte delle unit\u00e0 fu comunque realizzata negli anni del conflitto.\nNel parco rotabili delle Ferrovie dello Stato esse assunsero la classificazione di \"gruppo 729.001-053 e 089-116\" per quelle provenienti dalle ferrovie statali austriache (kkStB) e \"729.054-088\" per quelle provenienti dal parco ex-Sudbahn.\nL'acquisizione \"italiana\" delle locomotive avvenne in modo e in tempi diversi: un gruppo di 62 locomotive (quelle poi numerate da 729.001 a 053, ex kkStB, e 729.054-062, ex SB) rimase intrappolato nel territorio conquistato dalle truppe italiane nella loro avanzata del novembre 1918 e quindi \u00e8 considerabile \"preda bellica\" a tutti gli effetti. Ulteriori 26 unit\u00e0, quelle immatricolate 729.063-088, furono invece consegnate nel 1924 in seguito agli accordi di ripartizione del materiale rotabile e delle linee della \"Ferrovia Meridionale\" stipulati il 29 marzo 1923 nell'ambito dell'Trattato di Roma.\nLe ulteriori macchine comprese nel lotto di locomotive 729.089-116 venne invece consegnato dall'Austria poco per volta nell'arco di tempo tra il 1924 e il 1925 in conto riparazioni di guerra definite e quantificate nel Trattato di Saint Germain.\nL'assegnazione di locomotive del gruppo riguard\u00f2 principalmente i depositi di Bolzano, Fortezza, Trieste e Gorizia. Piccole dotazioni riguardarono altri impianti del Nord-est italiano e l'Istria.\nPer poter circolare in Italia le locomotive dovettero subire tutta una serie di modifiche per adeguarle alle caratteristiche e alle normative FS.\nUn buon numero di unit\u00e0 vennero accantonate funzionanti nel periodo della \"grande depressione\" e 5 erano gi\u00e0 state demolite prima del 1939.\nLa maggior parte di esse per\u00f2 trovarono impiego, allo scoppio del conflitto, in varie ferrovie degli Stati dell'area nazifascista; 55 unit\u00e0 furono noleggiate alle Deutsche Reichsbahn(Germania), 38 unit\u00e0 alle ferrovie di stato dell'Ungheria sia in regime di noleggio che, in seguito, di sussidio per le esigenze belliche e a partire dal 1941 per le esigenze di trasporto dell'ARMIR.\nAlla fine della seconda guerra mondiale un gran numero di locomotive risultavano distrutte o intrappolate nei territori occupati; 14 locomotive erano rimaste in Ungheria, 5 in Austria, 5 in Cecoslovacchia 5 in Germania orientale e 12 in Iugoslavia, 11 delle quali furono cedute alla fine del 1954 come risarcimento per danni bellici e immatricolate nel gruppo JDZ 24 e una demolita. Due finirono in Polonia. Le rimanenti poche FS 729 furono in servizio nel nord-est dell'Italia fino all'inizio degli anni cinquanta. Le superstiti 729.015, 025, 050, 055, 066, 079 rimaste fino alla seconda met\u00e0 degli anni cinquanta finirono per essere demolite dopo qualche anno.\nCaratteristiche.\nLa locomotiva era a 2 cilindri e a doppia espansione, con caldaia tarata a 13 bar in grado di sviluppare fino a 1200\u00a0CV di potenza massima.\nLa caratteristica costruttiva che balzava subito all'occhio era quella dei due duomi uniti da un grosso tubo orizzontale che servivano a concentrare il vapore pi\u00f9 possibilmente secco per mandarlo ai cilindri; era una macchina non molto veloce, 50, 60\u00a0km/h a seconda delle versioni, ma adatta a molti ruoli e soprattutto concepita per linee di valico e molto tortuose. Il rodiggio era a 4 assi accoppiati con carrello portante tipo \"Adams\" anteriore con un basso peso assiale di 14,3\u00a0t per asse. Era dotata di impianto frenante a vuoto Hardy dato che gran parte del materiale rimorchiato austriaco era con sistema frenante a vuoto.\nModifiche e adattamenti.\nLe locomotive giunte in Italia dovettero subire numerose e consistenti modifiche per essere adattate alla circolazione sulla rete italiana. Venne innanzitutto eliminato il caratteristico parascintille Riho\u0161ek nelle unit\u00e0 che ne erano provviste dato che interferiva con la sagoma limite italiana. Le valvole di sicurezza della caldaia vennero sostituite con quelle \"Coale\" di uso nelle locomotive FS. Si modific\u00f2 il tipo di respingenti e si applic\u00f2 il caratteristico avvisatore acustico a fischio italiano. Vennero modificati presto anche i fanali montando sui panconi anteriori i tipici fanali regolamentari del periodo.\nUna modifica importante riguard\u00f2 l'apparato frenante che comport\u00f2 l'applicazione del compressore di aria per l'impianto del freno continuo automatico ad aria compressa Westinghouse in uso sulle ferrovie italiane. In primo tempo venne montato un compressore monostadio tipo F a vapore allo scopo di avere un doppio apparato frenante, a vuoto, per locomotiva ed eventuale materiale rimorchiato ex austro-ungarico, e ad aria compressa per tutto il resto dei veicoli trainati. Ovviamente si dovette montare anche il rubinetto di comando del freno allora in uso, il \"Westinghouse a 5 posizioni\" e anche un serbatoio per l'aria del freno. In seguito, dal 1928 in poi, un certo numero di macchine fu privato dell'impianto originario del freno a vuoto e maggiorata con un secondo serbatoio la riserva di aria destinata ai freni."}
{"id": "2414435", "revid": "2034938", "url": "https://it.wikipedia.org/wiki?curid=2414435", "title": "Episodi de Il cucciolo Scooby-Doo", "text": "La seguente voce contiene la lista degli episodi della serie televisiva animata \"Il cucciolo Scooby-Doo\"."}
{"id": "2414437", "revid": "729019", "url": "https://it.wikipedia.org/wiki?curid=2414437", "title": "Citt\u00e0 dell'Aria", "text": "Citt\u00e0 dell'Aria \u00e8 il nome che fu dato negli anni '30 all'area destinata alle ricerche aeronautiche nei pressi di Montecelio (Lazio). Fu poi rinominata Guidonia-Montecelio nel 1937, in memoria del generale Alessandro Guidoni, perito in un incidente durante il test di un paracadute. La Citt\u00e0 dell'Aria fu abbandonata nel 1943 a seguito dei danni riportati durante la seconda guerra mondiale.\nStoria.\nL'attivit\u00e0 di osservazione e studio per l'innovazione tecnologica e l'affermazione delle potenzialit\u00e0 della neonata Aeronautica Militare, costituita come Forza Armata il 28 marzo 1923 sub\u00ec un forte impulso negli anni '20, quando i record aeronautici costituivano un ottimo investimento in immagine sul palcoscenico internazionale.\nPer raggiungere risultati di rilievo i vertici dell'epoca costituirono una concentrazione di figure di elevato valore professionale nella Direzione Superiore Studi ed Esperienze a partire dal 1926. Alle attivit\u00e0 della DSSE concorrevano tutte le specialit\u00e0 che sono tuttora inquadrate nel Corpo del Genio Aeronautico: ingegneri, geofisici, chimici e tecnici specializzati.\nNell'ambito di questo fermento di uomini e di idee innovative venne realizzato a Guidonia il centro per gli studi e le esperienze aeronautiche, necessario per ospitare tutte le attivit\u00e0 della DSSE, secondo una idea originale del generale Gaetano Arturo Crocco.\nQuesto Centro aveva la particolarit\u00e0 di comprendere nel suo ambito tutti i settori della ricerca aeronautica dell'epoca: radiotecnica, armamento, tecnologia, elicistica, aerodinamica subsonica, ottica, fotografia e strumentistica. Alla ricerca nel settore della tecnica aeronautica furono via via affiancati anche altri centri di studio in un certo senso \"affini\", per ricerche di Medicina aeronautica, il Reparto Sperimentale di Volo e uno Stabilimento di Costruzioni Aeronautiche (S.C.A.).\nIl piano regolatore della nuova citt\u00e0 fu affidato agli architetti Giorgio Calza Bini, Gino Cancellotti ed al professore ingegnere Giuseppe Nicolosi, architetto della Fabbrica di S.Pietro.\nIl giorno 27 aprile del 1936 il Capo del Governo fond\u00f2, nella zona di Montecelio, la \"Citt\u00e0 dell'Aria\", sede della D.S.S.E. proprio nel sito attuale. Con il successivo R.D. 21/03/1937 la citt\u00e0 di Montecelio, ovvero la Citt\u00e0 dell'Aria, veniva rinominata Citt\u00e0 di Guidonia-Montecelio, in omaggio al gen. Alessandro Guidoni, deceduto il 27 aprile 1928 durante un test di un nuovo modello di paracadute in una zona distante circa quattro chilometri dall'Aeroporto.\n\u00ab..Guidonia veniva a costituire cos\u00ec la silenziosa fucina di prove che dava sicurezza al volo e che, in un lavoro senza soste, sviscerava i complessi problemi relativi ai settori chimico, tecnologico, aerodinamico, fotografico, strumentale, agli studi sulle velocit\u00e0 supersoniche, sulle vibrazioni in volo, sulle velocit\u00e0 critiche, traendo le relative regolamentazioni per ogni tipo d'aereo, impartendo prescrizioni di sicurezza alle Ditte Costruttrici: veniva sperimentato e collaudato ogni ramo delle attivit\u00e0 aeronautiche, dalle benzine, alle vernici, ai legni speciali, ai materiali plastici\u00bb (da una relazione del Gen. A.A. Giuseppe Valle - Sottosegretario di Stato, nel 1939)."}
{"id": "2414442", "revid": "253269", "url": "https://it.wikipedia.org/wiki?curid=2414442", "title": "Shenae Grimes", "text": "Biografia.\nNata a Toronto, Ontario, nel 2004 recita un ruolo minore in \"\" per poi diventare una dei protagonisti della serie nel 2006, quando ottiene la parte di Darcy Edwards. Nel 2008 viene ingaggiata nel ruolo di Annie Wilson, protagonista della serie televisiva \"90210\". Per via dei suoi impegni in \"90210\", la Grimes ha dovuto ridurre le apparizioni del proprio personaggio in \"Degrassi\", in cui comunque \u00e8 stata confermata anche per l'ottava stagione. Sempre nel 2008 \u00e8 nel cast di \"Se mi guardi mi sciolgo\" assieme a Lauren Collins e Ashley Tisdale, gi\u00e0 colleghe in \"Degrassi\", e di \"Che fatica fare la star!\", in cui affianca JoJo.\nShenae compare sulla copertina dell'edizione di novembre 2008 della rivista statunitense \"Saturday Night Magazine\", in cui viene soprannominata \"la nuova Brenda\", mentre nel 2009 la rivista \"People\" la definisce una delle \"pi\u00f9 belle star al mondo senza makeup\". Appare nel video musicale del brano \"All You Did Was Save My Life\" dei Our Lady Peace e su YouTube nel video di Freddie Wong dal titolo \"Gun Size Matters\" del 22 settembre 2010.\nNel 2010 recita nel cortometraggio muto \"Unzipped\" e dirige il video musicale per la propria canzone \"My self and I\", in cui appare anche Ryan Eggold, con cui la Grimes aveva recitato in \"90210\".\nNel 2011 interpreta un cameo nel film horror \"Scream 4\".\nHa dichiarato di essere atea. Ha citato Natalie Portman e Johnny Depp come suoi attori preferiti; della Portman ha detto di apprezzare in particolare la versatilit\u00e0 dimostrata nel corso della carriera, e ha fatto riferimento all'attrice come alla propria \"ispirazione\".\nVita privata.\nNel maggio 2013 si \u00e8 sposata con Josh Beech. Nel settembre 2018 \u00e8 nata la loro prima figlia, Bowie Scarlett Beech.\nDoppiatrici italiane.\nNelle versioni in italiano dei suoi film, Shenae Grimes \u00e8 stata doppiata da:"}
{"id": "2414455", "revid": "87572414", "url": "https://it.wikipedia.org/wiki?curid=2414455", "title": "Comunit\u00e0 ebraica di Sermoneta", "text": "Dal XIII al XVI secolo, Sermoneta \u00e8 stata sede di una fiorente comunit\u00e0 ebraica. \nIl primo documento certo attestante la presenza di ebrei nella cittadina risale al 1270. Nei secoli successivi la comunit\u00e0 crebbe di numero e di \nimportanza accogliendo alla fine del XV secolo ebrei in fuga dall'Italia meridionale, fino a che il decreto pontificio di espulsione del 1569 ne sanc\u00ec la fine. Sono ancora visibili a Sermoneta le tracce della presenza ebraica che si concentrava lungo l'odierna via Marconi (gi\u00e0 via degli ebrei e quindi via delle Scuole), nel quartiere detto \"Contrada degli idoli\". Su via Marconi (angolo via Riccelli) si conserva anche l'edificio della sinagoga, ora casa privata. Il cimitero ebraico si trovava sulla strada per l'Abbazia di Valvisciolo. Il ricordo della comunit\u00e0 rimane tuttora nel cognome Sermoneta, mantenuto da alcune famiglie ebraiche italiane."}
{"id": "2414459", "revid": "19330", "url": "https://it.wikipedia.org/wiki?curid=2414459", "title": "Knyaz", "text": ""}
{"id": "2414461", "revid": "31886", "url": "https://it.wikipedia.org/wiki?curid=2414461", "title": "Base (geometria)", "text": "In geometria, per base si intende un particolare lato di un poligono, o una particolare faccia di un solido. Originariamente, il termine venne utilizzato per indicare il lato o la faccia disegnato orizzontale in basso, con funzione, in un certo senso metaforica, di basamento su cui \"poggia\" la figura.\nIn alcuni poligoni o solidi particolari, il termine ha poi acquisito un significato pi\u00f9 specifico e pi\u00f9 formale, e viene utilizzato per indicare uno o pi\u00f9 lati o facce particolari (la cui particolarit\u00e0 dipende di volta in volta dalla figura in questione, ma solitamente li distingue nettamente dagli altri lati o dalle altre facce).\nIl significato grafico.\n\u00c8 importante notare che solitamente in geometria - in particolare moderna - le illustrazioni vengono considerate aiuti per la comprensione, non elementi chiave di un ragionamento formale. A maggior ragione, \u00e8 sulla carta irrilevante, ai fini del ragionamento, l'orientamento con cui una figura \u00e8 rappresentata in un disegno.\nCiononostante, esistono prassi piuttosto consolidate, sia nelle pubblicazioni, di qualsiasi livello, che nella didattica frontale, ad esempio con l'utilizzo di una lavagna, ed una delle pi\u00f9 radicate vuole che i poligoni vengano disegnati con un lato pi\u00f9 basso di tutti gli altri e orizzontale.\nSimile \u00e8 la situazione per le forme tridimensionali: nella loro raffigurazione piana (in prospettiva o assonometria), una delle facce viene solitamente raffigurata sotto le altre e parallela ad un ipotetico piano orizzontale.\nAlla luce di ci\u00f2, si pu\u00f2 spiegare l'utilizzo del termine \"base\" per indicare tale lato, nonostante la sua specificazione dipenda unicamente dalla scelta del disegnatore.\nQuesta accezione del termine si \u00e8 poi diffusa anche in situazioni in cui si pu\u00f2 considerare pi\u00f9 formale, ovvero quando prescinde da un particolare disegno: l'esempio pi\u00f9 celebre \u00e8 il seguente:\nQuesta \u00e8 un'affermazione generale: di un qualsiasi triangolo, una volta scelto - arbitrariamente, e a prescindere da qualsiasi raffigurazione - uno dei lati e chiamatolo \"base\", se consideriamo l'altezza relativa, possiamo calcolare l'area in questo modo.\nI significati particolari.\nAlcuni poligoni e solidi particolari vengono solitamente raffigurati con un orientamento convenzionale: ad esempio, un triangolo isoscele simmetrico rispetto ad un asse verticale, o un cono con la punta rivolta verso l'alto.\nIn virt\u00f9 di queste consuetudini, per queste ed altre forme geometriche si \u00e8 preso a chiamare \"base\" un lato o una faccia specificato da alcune caratteristiche. Ad esempio:\nIn pi\u00f9 dimensioni.\nNonostante l'evidente difficolt\u00e0 insita nel raffigurare oggetti formula_1-dimensionali - o perlomeno la mancanza di convenzioni riguardo alla loro raffigurazione - il concetto di \"base\" viene talvolta utilizzato anche in geometria di dimensione arbitraria, ad esempio quando si considera oggetti che sono la versione formula_1-dimensionale di figure piane o solide.\nAd esempio, in dimensione 4, del prodotto cartesiano di una sfera formula_3 per il segmento formula_4, si potr\u00e0 considerare \"base\" la sfera stessa, o pi\u00f9 precisamente i seguenti due insiemi:"}
{"id": "2414467", "revid": "228587", "url": "https://it.wikipedia.org/wiki?curid=2414467", "title": "Cape Blanco", "text": "Cape Blanco \u00e8 un promontorio situato sulla costa occidentale dell'America settentrionale.\nGeografia.\nAffacciato sull'oceano Pacifico, fa parte del territorio della contea di Curry, nello Stato dell'Oregon (USA), posizionato a circa 5 mi (8 km) a nord di Port Orford, sulla parte settentrionale dello Stato, e che costituisce il punto pi\u00f9 occidentale dello stesso.\nIl territorio di Cape Blanco, che fa parte del Cape Blanco State Park, \u00e8 caratterizzato da una zona montana ed isolata delimitata ad est dalla catena montuosa del Southern Oregon Coast Range e dal caratteristico faro di Cape Blanco che segnala il promontorio ai naviganti dal 1870.\nPrimati geografici.\nCon Cape Alava, nello Stato di Washington, si contende anche il primato di punto pi\u00f9 occidentale degli Stati Uniti continentali, escludendo l'Alaska. Questo \u00e8 dovuto ai cambiamenti sui due territori ed anomalie nella misurazione, ma le ricerche compiute e le fonti che le citano affermano che Cape Alava si colloca pi\u00f9 ad ovest.\nStoria.\n\u00c8 al largo di Cape Blanco che si verific\u00f2 la prima incursione bellica del territorio continentale statunitense. Il sommergibile \"I-25\" della Marina imperiale giapponese si avvicin\u00f2 alla costa nell'agosto 1942. Questa unit\u00e0 come altre della stessa classe era equipaggiata con un idroricognitore Yokosuka E14Y, un piccolo aereo che normalmente aveva il compito di avvistare le unit\u00e0 nemiche e riferirle al comando. In questo caso la missione ebbe una valenza dimostrativa; si tratt\u00f2 di sorvolare il territorio dell'Oregon lanciando volantini propagandistici e, grazie a due piccole bombe incendiarie, di appiccare il fuoco a dei tratti boschivi. Bench\u00e9 l'importanza tattica dell'operazione fosse nulla l'impatto psicologico che ne deriv\u00f2 fu notevole. Quella fu la prima volta che la popolazione statunitense si rese conto che era possibile subire un attacco sul proprio suolo.\nCape Blanco in letteratura.\nNel romanzo di fantascienza I cinquecento milioni della B\u00e9gum, scritto da Jules Verne, la citt\u00e0 ideale di \"France-Ville\", un'utopia sanitaria, nel 1872 viene fondata dal dottor Sarrasin sul litorale sud occidentale dell'Oregon. Verne colloca l'immaginaria comunit\u00e0 ad \"ottanta chilometri a nord di Cape Blanco\"."}
{"id": "2414468", "revid": "1318658", "url": "https://it.wikipedia.org/wiki?curid=2414468", "title": "Episodi di Shaggy e Scooby-Doo", "text": "Lista di episodi di Shaggy e Scooby-Doo."}
{"id": "2414469", "revid": "767487", "url": "https://it.wikipedia.org/wiki?curid=2414469", "title": "Tim Brown", "text": "Carriera.\nClub.\nHa iniziato la sua carriera calcistica con il Miramar Rangers, per poi trasferirsi negli Stati Uniti, dove ha giocato con la University of Cincinnati ed il Richmond Kickers nella USL Second Division.\nNel 2006 \u00e8 passato al Newcastle Jets, club militante nell'A-League australiana. Ha fatto il suo debutto con la nuova squadra l'8 ottobre 2006 in una sconfitta per 2-0 contro il Melbourne Victory e un mese dopo, il 4 novembre, ha segnato il suo primo gol con i Jets, fissando il punteggio della partita contro il Sydney FC sull'1-1.\nNella stagione 2007-2008 Brown si \u00e8 trasferito al Wellington Phoenix, neonata squadra neozelandese che avrebbe tuttavia partecipato alla A-League, dove \u00e8 stato nominato vice capitano. Ha debuttato in campionato il 30 settembre 2007 in una vittoria per 4-1 ai danni del Perth Glory. Nella stagione successiva ha segnato il suo primo gol per la squadra neozelandese, della quale rappresenta uno dei giocatori di maggiore spicco.\nNel 2012 chiude la sua carriera a 31 anni, per poter continuare la sua carriera studentesca.\nNazionale.\nHa rappresentato la Nuova Zelanda nelle Nazionali di calcio Under-20 e Under-23 prima di debuttare con la Nazionale maggiore il 31 maggio 2004 nella partita vinta per 3-0 contro le Isole Salomone. \u00c8 stato convocato per prendere parte alla FIFA Confederations Cup 2009 con il ruolo di capitano.\nNel maggio 2010 \u00e8 stato inserito nella lista neozelandese dei convocati per il in Sudafrica. A causa di un infortunio alla spalla occorsogli durante un'amichevole contro l'Australia, ha rischiato di non parteciparvi. Sottopostosi ad un intervento chirurgico, la sua partecipazione \u00e8 rimasta in dubbio fino alla vigilia del torneo. \u00c8 infine riuscito a recuperare dall'infortunio e ha potuto prendere parte ai Mondiali, ma non ha giocato nessuna partita."}
{"id": "2414472", "revid": "3831", "url": "https://it.wikipedia.org/wiki?curid=2414472", "title": "Serlone", "text": ""}
{"id": "2414473", "revid": "36426", "url": "https://it.wikipedia.org/wiki?curid=2414473", "title": "Tomba di Ursina Castiglioni", "text": "La lastra tombale di Ursina Castiglioni \u00e8 oggi conservata nel chiostrino del Museo del Duomo di Monza.\nStoria.\nDatata al secondo quarto del XV secolo, questa tipica lastra tombale era collocata nel pavimento del Duomo presso l'altare del Crocifisso, in prossimit\u00e0 della Cantoria.\nUrsina Castiglioni, che mor\u00ec il 1\u00ba febbraio 1433, era forse imparentata con Giacomo Castiglioni che fu governatore di Monza negli stessi anni.\nDescrizione.\nIl rilievo \u00e8 consumato dal secolare calpest\u00eco, ma consente ancora di leggere chiaramente la figura femminile che indossa una lunga veste con un'alta cintura ed un mantello. \nIl capo, con acconciatura \"a bulbo\", appoggia su di un cuscino con quattro fiocchi agli angoli. \nLa figura \u00e8 chiusa in un arco ogivale ai lati del quale sono scolpiti due stemmi gentilizi."}
{"id": "2414475", "revid": "2044650", "url": "https://it.wikipedia.org/wiki?curid=2414475", "title": "Tristan Wilds", "text": "Biografia.\nWilds ha frequentato la scuola \"Michael J. Petrides\" di Staten Island, New York. Suo padre \u00e8 afro-americano, mentre sua madre \u00e8 dominicana, di origini irlandesi.\nCarriera di attore.\nComincia a recitare all'et\u00e0 di sette anni, ed il suo primo ruolo importante \u00e8 nel 2005 nel film \"Miracle's Boys\", a cui segue \"The Wire\". Nel 2008 viene ingaggiato nel ruolo di Dixon Wilson, uno dei protagonisti del serial \"90210\".\nWilds \u00e8 anche apparso nel video musicale \"Roc Boys\" di Jay-Z, in \"Ghetto Mindstate\" di Lil Flip e in \"Teenage Love Affair\" di Alicia Keys. Ha inoltre prestato la propria immagine in una campagna promozionale, insieme a Jessica Alba e Hayden Panettiere. Al cinema ha lavorato, fra le altre, nelle pellicole \"Half Nelson\" ed in \"La vita segreta delle api\", adattamento del romanzo di Sue Monk Kidd. Nel 2015 appare nel video della canzone Hello della cantante Adele.\nMusica.\nNel settembre 2013 ha pubblicato l'album discografico \"New York: A Love Story\". Il genere di riferimento del disco \u00e8 l'R'n'B. L'album \u00e8 stato pubblicato a nome Mack Wilds."}
{"id": "2414476", "revid": "287204", "url": "https://it.wikipedia.org/wiki?curid=2414476", "title": "Campionato bulgaro di calcio a 5 2008-2009", "text": "Il Campionato bulgaro di calcio a 5 2008-2009 \u00e8 stata la sesta edizione del massimo campionato di calcio a 5 della Bulgaria, giocato nella stagione 2008-09 con la formula del girone unico con girone finale di playoff, e che ha visto la vittoria finale del , al suo terzo titolo di Bulgaria."}
{"id": "2414482", "revid": "767487", "url": "https://it.wikipedia.org/wiki?curid=2414482", "title": "Davide Ceccarelli", "text": "Carriera.\nHa disputato 11 stagioni in serie A. Tra queste ricordiamo l\u2019esordio a Siena, gli anni con la Sangiorgese a Porto San Giorgio (1984-1987) e gli anni con la Libertas Basket 1946 a Forl\u00ec (1987-1993). Buon tiratore, ha raggiunto la massima serie partendo dalla promozione.\n\u00c8 diventato allenatore della squadra femminile di Porto San Giorgio nel 2008-09 a stagione gi\u00e0 iniziata (il 20 dicembre 2008); la squadra aveva appena subito 7 sconfitte su 11 partite giocate e dopo il suo arrivo la squadra ha vinto 11 gare su 15 ed \u00e8 riuscita a entrare nei play-off, concludendo al sesto posto in classifica. Nel campionato successivo, 2009-2010, ha disputato la finale di A2 femminile per la promozione in A1 contro Lucca. Nel 2011 viene convocato da coach Alberto Bucci in Nazionale Over 50, per disputare a Nadal, in Brasile, il Campionato Mondiale, in cui l'Italia vinse la medaglia d'argento. A Salonicco in Grecia nel 2013 ha vinto con la Nazionale Italiana Over 50 la medaglia d'oro, battendo in finale la Slovenia, in squadra con Mario Boni, Luigi Mentasti, Marco Solfrini, Piero Montecchi, Flavio Carera, Marco Tirel, Peppe Ponzoni.\nAttivit\u00e0 come scrittore.\nScrittore emergente, nel 2009 ha pubblicato un libro di poesie: \"Dove la terra annega\". Nel 2011 viene edito da Tracce Editore la sua seconda raccolta di poesie intitolata \"Attese\". Nel 2013 Marte Editrice pubblica la sua terza raccolta intitolata \"Macadamie\". La giuria del premio nazionale Histonium di Vasto gli conferisce una menzione d'onore nel 2012 sezione libri editi e nel 2013 il premio speciale del presidente nella sezione \"poesie d'amore - silloge inedite\". Nel 2015 l'agenzia di consulenze editoriali \"Scriptorama\" nella persona del titolare Luca Pantanetti decide di inserire un racconto inedito intitolato \"Dell'amore e dell'amicizia\" nella pubblicazione del libro \"AA.VV. 2\". Sempre nel 2015, in seguito alla partecipazione al corso di scrittura creativa promosso dal Collettivo Idra e sponsorizzato dalla COOP, ha contribuito alla stesura e realizzazione di un romanzo cooperativo intitolato \"Una nuova stagione\" disponibile in tutte le COOP d'Italia."}
{"id": "2414483", "revid": "287204", "url": "https://it.wikipedia.org/wiki?curid=2414483", "title": "Yotsudama", "text": ""}
{"id": "2414484", "revid": "1573940", "url": "https://it.wikipedia.org/wiki?curid=2414484", "title": "Poephila acuticauda", "text": "Il diamante codalunga (\"Poephila acuticauda\" ) \u00e8 un uccello passeriforme della famiglia degli Estrildidi.\nTassonomia.\nQuesto uccello venne descritto per la prima volta nel 1840 da John Gould, che osservando degli esemplari fornitigli da Benjamin Bynoe (medico di bordo del Beagle) scelse il nome scientifico di \"Amadina acuticauda\": in seguito, il diamante codalunga \u00e8 stato riclassificato nel genere \"Poephila\", che condivide con altre due specie (il diamante bavetta ed il diamante mascherato) nell'ambito della sottofamiglia austronesiana delle Lonchurinae. Il diamante codalunga sembrerebbe aver cominciato a divergere dal congenere e simile diamante bavetta circa 600.000 anni fa.\nVengono generalmente riconosciute due sottospecie di diamante codalunga, le quali si differenziano fra loro principalmente in base alla colorazione del becco:\nLe due sottospecie hanno cominciato a divergere fra loro circa 340.000 anni fa, trovandosi separate all'altezza della terra di Arnhem.\nDistribuzione ed \"habitat\".\nIl diamante codalunga \u00e8 endemico dell'Australia, dove abita la fascia costiera settentrionale occupando un areale che si estende grossomodo dalla citt\u00e0 di Broome ad ovest fino alla base della penisola di Capo York.\nL\"'habitat\" di questo uccello \u00e8 rappresentato dalle zone a clima secco con vaste aree di savana o prateria e presenza sporadica di cespugli od alberi (in particolare \"Pandanus spiralis\", fra le foglie del quale la specie \u00e8 solita nidificare): molto importante \u00e8 anche la presenza di fonti d'acqua dolce nelle vicinanze.\nDescrizione.\nDimensioni.\nQuesto uccello misura circa 15\u201317\u00a0cm, coda compresa.\nAspetto.\nIl corpo \u00e8 di un beige-grigio caldo e uniforme che ricorda molto il colore delle tortore dal collare, con tendenza a scurirsi su dorso ed ali e ad assumere tonalit\u00e0 rosate sul ventre. Il sottocoda ed il codione sono bianchi, mentre la coda vera e propria \u00e8 di colore nero e munita di penne centrali allungate, che danno il nome comune alla specie. Nere sono anche due bande che percorrono verticalmente i fianchi, una mascherina che dal becco raggiunge gli occhi e la caratteristica \"bavetta\" sulla gola. La testa \u00e8 di colore grigio con tendenza a schiarirsi su guance e orecchie, le zampe sono di colore carnicino rossastro, il becco \u00e8 conico e di colore giallo nella sottospecie nominale e di colore rosso-arancio nella sottospecie \"hecki\".\nI due sessi sono simili, con le femmine che possono avere colori pi\u00f9 sbiaditi e minore estensione della bavetta, oltre che coda ed ali pi\u00f9 corte a parit\u00e0 d'et\u00e0: tuttavia, queste differenze non sono sempre cos\u00ec marcate ed anzi gli stessi maschi di diamante codalunga non sono in grado di determinare il sesso di altri esemplari a loro estranei se questi non emettono alcun suono, in quanto il canto di questi uccelli \u00e8 differente nei due sessi.\nBiologia.\nIl diamante codalunga \u00e8 un uccello molto socievole, che vive in gruppi comprendenti parecchie decine d'individui, che tendono a compiere assieme le azioni di ricerca del cibo al suolo e dell'avvicinamento alle fonti d'acqua, in modo tale da confondere eventuali predatori. Sebbene la maggior parte del giorno venga passata al suolo o fra gli steli d'erba, le colonie passano la notte nei propri nidi, costruiti sugli alberi.\nI maschi tendono ad approcciare i conspecifici estranei con parate di corteggiamento, alle quali gli individui approcciati, se di sesso maschile, rispondono emettendo il proprio richiamo. Capita che alcuni maschi non rispondano ai richiami, forse per evitare zuffe ed aumentare le possibilit\u00e0 di essere accettati nella colonia e quindi la percentuale di sopravvivenza e di riproduzione.\nAlimentazione.\nSi tratta di uccelli principalmente granivori, che si nutrono di semi e granaglie di piccole dimensioni che frantumano grazie al becco relativamente robusto. Tuttavia, essi non disdegnano di integrare la propria dieta con germogli, semi, bacche e, specialmente durante il periodo riproduttivo, anche con piccoli insetti e larve.\nRiproduzione.\nIl periodo riproduttivo non \u00e8 ben definito in quanto coincide con le piogge, che in Australia non hanno una stagionalit\u00e0 precisa: le coppie possono perci\u00f2 portare a termine due o tre covate in anni particolarmente piovose, cos\u00ec come possono non riprodursi affatto in annate secche.\nIl corteggiamento viene effettuato dal maschio effettuando veloci scatti della testa, tenendo il corpo in postura eretta e cantando, azione questa alla quale segue un tentativo di accoppiamento. Una volta formatesi, le coppie rimangono saldamente insieme per la vita.\nIl nido viene deposto in luoghi sopraelevati ed appartati, come il folto della vegetazione o delle cavit\u00e0 naturali: esso \u00e8 costituito da materiale allungato (steli d'erba, radici, rametti, pelo) il cui reperimento \u00e8 a cura quasi esclusiva del maschio e che viene intrecciato da ambedue i sessi a formare una struttura sferica di circa 15\u00a0cm di diametro, con un tunnel d'entrata di circa 10\u00a0cm di lunghezza.\nAll'interno del nido vengono deposte da tre ad otto uova (in media 5) lunghe circa 17\u00a0mm e larghe 12, che ambedue i sessi covano alternatamente per un periodo che varia fra i 13 ed i 17 giorni. I \"pulli\" sono ciechi ed implumi, e vengono nutriti e accuditi da entrambi i genitori: essi aprono gli occhi attorno ai 10 giorni dalla schiusa, a 12 giorni di vita il loro becco (inizialmente biancastro) assume il colore tipico della sottospecie, a tre settimane il piumaggio \u00e8 completamente cresciuto (anche se la livrea adulta viene assunta non prima del terzo mese di vita) e attorno a questa et\u00e0 i giovani sono pronti per l'involo. In questi uccelli l'aggressivit\u00e0 dei genitori che si accingono ad effettuare una nuova covata verso i giovani delle covate precedenti non \u00e8 accentuata come in altre specie, tanto che sarebbero stati osservati alcuni giovani aiutare i propri genitori nell'alimentazione della covata successiva (riproduzione cooperativa), caso unico fra gli Estrildidi australiani.\nLa speranza di vita di questo uccello in natura non va oltre i 3-4 anni, mentre in cattivit\u00e0 si dimostra un uccellino piuttosto longevo, potendo vivere anche fino ad oltre 10 anni."}
{"id": "2414486", "revid": "141783", "url": "https://it.wikipedia.org/wiki?curid=2414486", "title": "Diamante codalunga", "text": ""}
{"id": "2414488", "revid": "76963", "url": "https://it.wikipedia.org/wiki?curid=2414488", "title": "Jonathan Bouck", "text": "Fratello maggiore dell'attrice Brittany Paige Bouck, Jonathan \u00e8 nato a Winter Park, in Florida ed \u00e8 conosciuto per la sua interpretazione nel film Small Soldiers, di Joe Dante.\nAttualmente vive a Chatsworth, California."}
{"id": "2414489", "revid": "31886", "url": "https://it.wikipedia.org/wiki?curid=2414489", "title": "Comunit\u00e0 ebraica di Savigliano", "text": "Savigliano fu sede, fino agli anni precedenti la seconda guerra mondiale, di una piccola ma fiorente comunit\u00e0 ebraica. \nLa presenza di ebrei \u00e8 attestata fin dal XV secolo: artigiani, medici, cambiavalute. Nel 1774, al momento dell'istituzione del ghetto (attorno all'odierna piazza Santorre di Santarosa), abitavano in citt\u00e0 116 ebrei. Nel plastico ottocentesco della citt\u00e0, conservato al Museo civico, sono bene individuabili i confini del ghetto.\nNel 1848, con l'emancipazione, fu costruita la sinagoga in un edificio accanto al vecchio teatro cittadino (il locale \u00e8 oggi occupato da una tipografia). La fine del ghetto signific\u00f2 per\u00f2 anche il declino della comunit\u00e0 ebraica per la forte emigrazione verso i centri maggiori della regione. A testimonianza della presenza ebraica a Savigliano non rimangono che poche tombe nella sezione del cimitero comunale, tra le quali spiccano due tumuli di guardie reali albanesi di religione ebraica, ivi sepolte nel 1918."}
{"id": "2414491", "revid": "297745", "url": "https://it.wikipedia.org/wiki?curid=2414491", "title": "Liste civiche", "text": ""}
{"id": "2414494", "revid": "736476", "url": "https://it.wikipedia.org/wiki?curid=2414494", "title": "Watergraafsmeer", "text": "Watergraafsmeer \u00e8 un polder olandese che dal 1921 fa parte della citt\u00e0 di Amsterdam.\nStrappato al mare nel 1629, nel XVII e XVIII secolo era sede di molte residenze nobiliari di campagna, ma solo una, la \"Buitenplaats Frankendael\", esiste tuttora. "}
{"id": "2414500", "revid": "83531", "url": "https://it.wikipedia.org/wiki?curid=2414500", "title": "Comunit\u00e0 ebraica di Sacrofano", "text": "Sacrofano fu sede nel medioevo di una piccola comunit\u00e0 ebraica. \nNella zona pi\u00f9 alta del centro antico \u00e8 ancora oggi visibile uno stretto passaggio dove \u00e8 scritto \"vecchio ghetto\", dal quale si entra in una piccola corte chiusa sulla quale si affacciano case basse, ognuna con la sua scala di accesso in pietra."}
{"id": "2414501", "revid": "1442080", "url": "https://it.wikipedia.org/wiki?curid=2414501", "title": "Jos\u00e9 Francisco Torres", "text": "Biografia.\nDi padre originario del Messico e madre americana, possiede entrambe le cittadinanze.\nCarriera.\nClub.\nTorres \u00e8 stato ingaggiato dal Pachuca mentre frequentava, ancora, la scuola in Texas. Nel 2008, \u00e8 riuscito a conquistare un posto da titolare in squadra come centrocampista centrale. \u00c8 stato impiegato in tutti i tre incontri del Pachuca nella Coppa del mondo per club FIFA 2008, partendo da titolare in due di questi. Nella finale di InterLiga 2009, Torres ha segnato il calcio di rigore che ha mandato il Pachuca in Coppa Libertadores 2009.\nNazionale.\nTorres era convocabile sia dal , paese nel quale ha sempre giocato, che dagli , ossia il paese che gli ha dato i natali. Entrambe le Nazionali hanno osservato i suoi progressi al Pachuca.\nTorres \u00e8 stato invitato da Piotr Nowak a giocare per gli alla XXIX Olimpiade, a Pechino. Torres ha per\u00f2 rifiutato la proposta, quando il Pachuca gli ha offerto un posto da titolare se non fosse partito. Comunque, soltanto tre mesi dopo, il 2 ottobre 2008, Torres ha annunciato l'intenzione di rappresentare gli Stati Uniti a livello internazionale. Il commissario tecnico Bob Bradley lo ha cos\u00ec convocato pochi giorni dopo.\nHa debuttato l'11 ottobre 2008 nella partita contro , entrando in campo per sostituire Heath Pearce. L'esordio da titolare, invece, \u00e8 arrivato nell'incontro successivo, contro , quattro giorni dopo. Torres \u00e8 stato incluso anche nella squadra che avrebbe affrontato il Messico a febbraio 2009, ma non \u00e8 stato utilizzato. Il 3 giugno, \u00e8 partito da titolare contro la , ma all'intervallo \u00e8 stato sostituito e non \u00e8 stato convocato per la gara seguente contro l'. \u00c8 stato incluso nei convocati per la FIFA Confederations Cup 2009."}
{"id": "2414502", "revid": "1833487", "url": "https://it.wikipedia.org/wiki?curid=2414502", "title": "Culture andine", "text": "Con il termine culture andine si indica l'insieme delle culture locali sviluppatesi lungo la Cordigliera delle Ande e di cui \u00e8 possibile seguire la genesi dal XII millennio a.C. fino all'arrivo degli spagnoli.\nEsse sono suddivise dagli studiosi in tre aree culturali con caratteristiche diverse: \"Ande Settentrionali\", \"Ande Centrali\", \"Ande Meridionali\", in cui sono comprese le culture formatesi nelle aree costiere formatesi nel versante occidentale delle Ande.\nAnde Settentrionali.\nRegione che comprende la Colombia, l'Ecuador, l'estremo nord del Per\u00f9 fino a lambire il Venezuela montano.\nPer alcuni millenni diverse ondate migratorie attraversarono la Colombia e l'Ecuador, stazionandosi nelle fertili valli e i bacini intermontani della cordigliera.\nLe Ande Settentrionali sono definite \"area intermedia\" per la loro posizione mediana tra la Mesoamerica e la ragione peruviana. Nella regione non sorsero grandi imperi n\u00e9 vennero costruite grandi citt\u00e0 o templi imponenti. In ambito politico i gruppi delle Ande Settentrionali abbozzarono soltanto forme di stato basato sul \"chiefdom\" (dall'inglese \"chief\", capo), in cui la centralizzazione non raggiunse mai i livelli delle Ande Centrali, restando intatta una societ\u00e0 di tipo tribale. I \"chiefdom\" colombiani ed ecuadoriani sono definiti \"militaristici\", per via dell'importanza attribuita alla guerra non solo come mezzo di conquista, ma anche come strumento di elevazione sociale.\nPeriodo Preceramico (12000-3500 a.C.).\nGruppi di cacciatori e di raccoglitori superarono in quell'epoca lo stretto \"Corridoio del Dari\u00e9n\" e si stanziarono sia presso i bacini intermontani (2.000-3.000m), sia sulla costa pacifica, ad eccezione del tratto pi\u00f9 settentrionale reso insuperabile dalla presenza di paludi e pantani. Di questi i primi insediamenti umani sono state ritrovate significative tracce di diversi siti archeologici in Colombia, Ecuador e in Per\u00f9. Sul finire del Preceramico vennero fatti i primi tentativi di coltivazione, che avranno in seguito nel mais importato dal Mesoamerica il principale coltivatore.\nPeriodo Ceramico Antico (3500-1500 a.C.).\nDurante questo periodo popolazioni arcaiche passarono dalla semplice agricoltura a tecniche di coltivazioni pi\u00f9 complesse.\nL'uso della ceramica \u00e8 attestato sin dal IV-III millennio a.C. a Puerto Hormiga (Colombia), a Valdivia e in Per\u00f9. Rari gli utensili in osso, mentre erano diffusi gli oggetti di conchiglia, e attestati anche i tessuti di cotone fabbricati con telai a liccio; ma \u00e8 la ceramica la manifestazione pi\u00f9 celebrata di questa cultura. In questo periodo suddiviso nelle fasi 1A (3300-2300 a.C.), 2B (2300-2000 a.C.), 3C (2000-1500 a.C.), 4D (con inizio nel 1500 a.C.) la lavorazione della ceramica produsse oggetti semplici ma non rozzi o sperimentali. Tra il ceramico antico e il successivo \"Periodo Formativo\" si svilupparono stili nuovi come quello di Machalilla (1900-1500 a.C.), estesosi rapidamente in tutta la regione interna retrostante quella di diffusione costiera della cultura Valdivia.\nPeriodo Formativo (1500-500 a.C.).\nDurante quest'epoca l'economia agricola basata sulla coltivazione del mais e della manioca dolce e amara si diffuse nell'intera regione, favorendo lo sviluppo demografico e culturale. Molto diffusa era la tecnica del debbio, ma sono state rinvenute tracce di terrazzamenti e canali di irrigazione. Si perfezionarono, inoltre, la tessitura e la lavorazione della ceramica. Sono indubbi gli apporti delle popolazioni mesoamericane alle culture colombiane ed ecuadoriane ma la loro origine autoctona appare irrefutabile. La cultura Chorrera, cos\u00ec denominata dall'omonima localit\u00e0 situata sulla costa meridionale dell'Ecuador, si diffuse oltre la regione costiera, mostrando un alto livello delle tecniche di decorazione delle ceramiche.\nIn Colombia durante il \"Periodo Formativo\" si registra una graduale spostamento delle popolazioni dei basso piani settentrionali verso le regioni pi\u00f9 meridionali, idonee queste alla coltivazione della manioca. Si nota, inoltre, l'abbandono della attivit\u00e0 economica di raccolta di molluschi e vegetali e l'incremento della coltivazione dei tuberi, ed in seguito del mais. Abbondanza di cibo era assicurata dalla presenza di numerosi fiumi e lagune, presso i quali infatti i gruppi umani andavano concentrandosi in villaggi stabili sempre pi\u00f9 popolosi.\nPeriodo di Sviluppo Regionale (500 a.C.\u2013500 d.C.).\nAbbandonata la gran parte dei villaggi del bassopiano costiero la popolazione colombiana si sperse nelle vallate intermontane favorendo un processo di decentralizzazione e isolamento culturale.\nIn quest'epoca sembra essersi diffusa l'organizzazione politica del \"chiefdom\", in cui al capo erano attribuiti caratteri divini. Crebbe inoltre l'attivit\u00e0 bellica volta alla difesa e al controllo dei territori sottomessi e tributari.\nIn ambito religioso prende forma il complesso del tempio-idolo-sacerdozio. Tra le manifestazioni artistiche particolare rilievo assume la statuaria litica e oreficeria. La cultura principale \u00e8 quella di San Agust\u00ecn, dal centro omonimo sino alle sorgenti del Rio Magdalena, ove sono state rinvenute 300 statue monolitiche e grandi tumuli contenenti camere sepolcrali e templi. Importanti anche le culture di Tierradentro, Calima, Quinbaya, Choc\u00f2 e Tumaco.\nIn Ecuador, conclusasi l'egemonia della cultura Chorrera, si crearono piccoli \"chiefdom\" costieri, spesso in lotta con le genti dell'altopiano. In tale periodo si registra una differenza degli stili ceramici, particolarmente nell'ambito della decorazione. Nella fascia costiera ecuadoriana sono attestate otto culture archeologiche coeve, tra cui quella di Bahia estesa sulla costa centrale che sviluppo una complessa organizzazione sociale, politica e religiosa. Nei suoi maggiori, tra cui famoso quello di Manta, vennero innalzati grandi tumuli a pianta rettangolare che fungevano da piattaforme ad uso culturale. Le tre culture (Jama-Coaque, Tolita e Tiaone) affermatesi a nord di quella di Bahia, si distinsero per una produzione ceramica molto vari e per i pregevoli lavori di oreficeria (oro e rame).\nPeriodo Tardo (500-1550 d.C.).\nTale periodo si conclude con l'arrivo degli spagnoli, combattuti dalle popolazioni indigene. In questa fase conclusiva le culture precolombiane hanno consolidato il modello socio-politico del \"chiefdom\", caratterizzato dalla presenza di una societ\u00e0 stratificata, dall'esistenza di un culto praticato in templi e dal perenne stato di conflitto tra gruppi limitrofi. La guerra era l'unico mezzo di mobilit\u00e0 sociale, poich\u00e9 consentiva di entrare nella classe sociale dei nobili. Presso molti gruppi la schiavit\u00f9 era solo femminile, in quanto gli uomini erano sacrificati alle divinit\u00e0 o riservati ai banchetti cannibali. Si rafforz\u00f2, inoltre, il complesso tempio-idolo-sacerdozio, che aveva portato alla costruzione di strutture culturali di una certa imponenza; la produzione di oggetti in ceramica e di oreficeria raggiunse i massimi livelli di perfezione.\nLe principali culture colombiane si svilupparono nella sierra: i \"Tairona\" (Sierra Nevada de Santa Marta), cui sono da attribuirsi, oltre alla fondazione di estesi centri culturali, grandi opere di terrazzamento, e i \"Chibcha\" (cordigliera orientale, nei pressi dell'odierna citt\u00e0 di Bogot\u00e0), divisi in due federazioni che controllavano la parte settentrionale e quella meridionale dell'altopiano. In questo periodo in Ecuador vennero edificate vere e proprie citt\u00e0, mentre i centri cerimoniali di arricchirono di piramidi, di piazze, di statue litiche.\nSconvolto dall'arrivo degli spagnoli, il panorama delle culture delle Ande Settentrionali appare oggi sostanzialmente modificato. I rappresentanti delle culture autoctone, fortemente meticciati, sono inseriti nel contesto delle realt\u00e0 nazionali. Gruppi che hanno mantenuto un'identit\u00e0 etnica sono dislocati in zone marginali dell'altopiano o si sono spostate ai limiti del territorio forestale.\nAnde Centrali.\nEsse comprendono la zona costiera del Per\u00f9 e l'altopiano peruviano e boliviano, lambendo i confini dell'Ecuador meridionale e del Cile e dell'Argentina settentrionale.\nA partire dall'\"Orizzonte Antico\" si svilupparono \"altre culture\", cos\u00ec denominate per l'organizzazione economica e sociale caratterizzate da una presenza di un'agricoltura di tipo intensivo, dall'importanza dell'allevamento (lama e alpaca), e dall'alta competenza raggiunta nella ceramica, nella tessitura e nella metallurgica. Lo sviluppo di questi elementi fu anche favorito dagli intensi scambi culturali che, fin dai tempi preistorici, intercorsero tra i gruppi umani stanziati nel bassopiano costiero e quelli stabilitisi nella regione dell'altopiano. Assai meno incisivi e duraturi furono invece i contatti tra le genti andine montane e i gruppi amazzonici localizzati nella terza fascia geografica, costituita dal versante orientale della cordigliera.\nPeriodo Iniziale (1800-900 a.C.).\nIn tale periodo altre alla ceramica appaiono altre innovazioni, quali il telaio a martingala; la diffusione in tutta la regione del mais; la domesticazione del lama. Elemento caratterizzante del \"Periodo Iniziale\", la ceramica costituisce uno dei problemi pi\u00f9 intricati dell'archeologia Andina, poich\u00e9 compare gi\u00e0 tecnologicamente evoluta, indicando un periodo di sperimentazione precedente di cui non si hanno tracce. Molti studiosi vedono nei primi gruppi limitrofi di selva ecuadoriani i propagatori originali dell'arte ceramica estesasi poi in tutta l'area delle Ande Centrali. I pi\u00f9 antichi ritrovamenti ceramici sono stati effettuati nei siti di Las Haldas (costa centro-settentrionale), Hacha (costa meridionale), Kotosh, Toril (altopiano centrale). Di straordinaria imponenza, inoltre, si sono rilevati i complessi cerimoniali di La Florida (nella citt\u00e0 di Lima), con la piramide pi\u00f9 grande mai costruita nella costa centrale, e di Kotosh, nelle cui fasi finali e visibile l'influenza della cultura di Chav\u00edn, affermandosi nel periodo successivo.\nOrizzonte Antico (900-200 a.C.).\nLa cultura Chav\u00ecn, dalla localit\u00e0 di Chav\u00edn de Huantar nella sierra centrale nei pressi dell'odierna citt\u00e0 di Huaraz, \u00e8 la prima vera alta cultura \"orizzonte\", intendendosi con questo termine una cultura che abbia una diffusione omogenea su un'area molto vasta, costruendo le basi per ogni importante avvenimento successivo. \nChav\u00ecn possiede infatti in nuce tutti gli elementi caratteristici delle alte culture andine. Sviluppatasi dal 1200 a.C. al 400 a.C., la cultura Chav\u00ecn si impone nelle zone del nord e del centro della costa, e dell'altopiano. Le origini sono incerte, poich\u00e9 la produzione artistica chav\u00ecn appare all'improvviso in tutta la sua perfezione, senza alcun antecedente che ne spieghi l'elaborazione. Sotto l'influenza dello stile artistico di Chav\u00ecn, molti insediamenti del Per\u00f9 centro-settentrionale elaborarono espressioni architettoniche e ceramiche definite dagli studiosi come \"chavinoidi\".\nLa decadenza di Chav\u00edn appare invece una fase di transizione tra l'\"Orizzonte Antico\" e il successivo \"Periodo Intermedio Antico\", in cui scompare ogni influsso chavinoide e si affermano varie culture a stili artistici locali, tra cui la pi\u00f9 interessante \u00e8 quella di Paracas (costa meridionale, 400-100 a.C.) che ricopre una vasta area costiera. Priva delle acquisizioni pi\u00f9 significative di un'altra cultura, essa raggiunse livelli mai eguagliati nel settore artistico, soprattutto nella tessitura.\nPeriodo Intermedio Antico (200 a.C.-600 d.C.).\nTerminata l'influenza di un orizzonte pan peruviano, le culture andine si avviarono ad un'epoca di sperimentazione e di sviluppo, in cui si affinarono i sistemi agricoli e d'irrigazione e si coltivavano piante diverse. Si assistette cos\u00ec ad una frantumazione culturali in numerosi orizzonti \"regionali\". Definito, con vecchia terminologia, \"Periodo Classico\", il I millennio d.C. vede dunque, nella sua prima met\u00e0, la massima fioritura delle culture regionali, le cui principali manifestazioni tecniche ed artistiche sono state ritrovate nella fascia costiera. L'agricoltura si sviluppa anche sul suolo desertico, grazie ai complessi sistemi di irrigazione artificiale che permettono lo stanziamento di una popolazione sedentaria demograficamente consistente. Nel campo delle attivit\u00e0 artigianali, la tessitura conosce tutte le tecniche; nella metallurgia sono ormai adoperati tutti i procedimenti e tutte le leghe, meno il bronzo. La religione si \u00e8 fatta pi\u00f9 complessa, pur conservando alcuni culti e credenze pi\u00f9 antichi. Due culture si distaccano nettamente dalle altre, ben testimoniate da una produzione artistica fittile di grande rilievo: la Mochica (costa settentrionale, 100-800 d.C.) e soprattutto la Nazca (costa meridionale), che svilupp\u00f2 una delle pi\u00f9 ricche gamme cromatiche della ceramica mondiale.\nAnde Meridionali.\nPeriodo Preceramico (12000-500 a.C.).\nI pi\u00f9 antichi orizzonti litici sono il Flake e il Bifacciale (12000 ca.-9500 a.C.). Dal 9500 al 7000 a.C. si diffonde omogeneamente nell'area l'\"Antica tradizione venatoria sudamericana\". Dopo il 7000 a.C. emerge la \"Tradizione dei cacciatori e raccoglitori andini\", che ha la sua principale diffusione nelle zone montuose. A partire dal 4000 a.C. circa sulla costa si manifesta infine la \"Tradizione costiera pacifica\"."}
{"id": "2414503", "revid": "30580", "url": "https://it.wikipedia.org/wiki?curid=2414503", "title": "Gran Premio del Messico 1988", "text": "Il Gran Premio del Messico 1988 fu una gara di Formula 1, disputatasi il 29 maggio 1988 sull'Autodromo Hermanos Rodr\u00edguez. Fu la quarta prova del mondiale 1988 e vide la vittoria di Alain Prost su McLaren - Honda, seguito da Ayrton Senna e da Gerhard Berger.\nGara.\nAl via Prost prese la testa della corsa, mentre Senna fu sopravanzato anche da Piquet; nonostante il brasiliano riuscisse quasi immediatamente a superare il connazionale pilota della Lotus, la lotta per la vittoria era gi\u00e0 decisa. Piquet fu poi sorpassato anche da Berger, mantenendo il quarto posto fino a poche tornate dal termine, quando fu costretto al ritiro per un guasto al motore. A punti chiusero cos\u00ec Alboreto, Warwick e Cheever."}
{"id": "2414504", "revid": "287204", "url": "https://it.wikipedia.org/wiki?curid=2414504", "title": "Rickard Falkvinge", "text": "Biografia.\nNato con il nome di Dick Augustsson si \u00e8 diplomato al G\u00f6teborgs H\u00f6gre Samskola in scienze naturali nel 1991. Durante i suoi studi era attivo nella \"Lega dei Giovani Moderati\" (\"Moderata Ungdomsf\u00f6rbundet\"), un'ala del Partito Moderato.\nHa fondato la sua prima compagnia nel 1988 all'et\u00e0 di sedici anni.\nNel 1993 ha iniziato a studiare alla Universit\u00e0 di tecnologia Chalmers per prendere una laurea in ingegneria fisica, ma nel 1995 ha interrotto gli studi per lavorare come imprenditore.\nFalkvinge ha lavorato come capo progetto alla Microsoft Corporation. Fu anche manager di una piccola compagnia di software, incarico da cui si dimise per lavorare a tempo pieno per il Partito Pirata.\nAttualmente vive a Sollentuna a nord di Stoccolma."}
{"id": "2414509", "revid": "729019", "url": "https://it.wikipedia.org/wiki?curid=2414509", "title": "Amchitka", "text": "Amchitka (Amchixtax\u0302 in lingua Aleut,in Russo \u0410\u043c\u0447\u0438\u0442\u043a\u0430) \u00e8 un'isola vulcanica, instabile dal punto di vista tettonico. Fa parte delle Isole Rat, uno dei gruppi delle Isole Aleutine, nell'Alaska sud-occidentale (USA). All'incirca \u00e8 lunga 68\u00a0km e la larghezza varia tra i 3 ed i 6\u00a0km. \u00c8 caratterizzata da un clima oceanico ed \u00e8 spesso battuta dalle tempeste.\nL'isola \u00e8 stata abitata per pi\u00f9 di 2.500 anni dagli Aleuti e dagli Eschimesi, ma \u00e8 disabitata dal 1832. Nel 1867 entr\u00f2 a far parte del territorio statunitense con l'acquisto dell'Alaska. Nel corso della seconda guerra mondiale ha svolto l'importante ruolo di aeroporto per le \"United States Armed Forces\", soprattutto durante la Campagna delle isole Aleutine.\nAmchitka \u00e8 stata selezionata tre volte dalla Commissione per l'energia atomica degli Stati Uniti d'America per effettuare esperimenti nucleari.\nGeografia.\nAmchitka \u00e8 la pi\u00f9 meridionale delle Isole Rat, uno dei tanti gruppi in cui sono suddivise le Isole Aleutine. \u00c8 delimitata dal mare di Bering a nord e ad est e dall'Oceano Pacifico a sud e ad ovest. La parte orientale dell'isola \u00e8 costituita da un altopiano pianeggiante, con stagni isolati e dolci colline. La vegetazione \u00e8 abbondante ed \u00e8 costituita specialmente da licheni, muschi, epatiche, felci, erbe e carici. Il centro dell'isola \u00e8 montuoso, mentre l'estremit\u00e0 occidentale \u00e8 sterile e la vegetazione \u00e8 scarsa.\nAmchitka ha un clima oceanico, con la presenza costante della nebbia e del vento. Il cielo \u00e8 coperto per circa 358 giorni all'anno (il 98% del totale). La temperatura \u00e8 mite perch\u00e9 mitigata dall'oceano, mentre sono molto frequenti le tempeste. Dal punto di vista geologico, l'isola \u00e8 vulcanica ed \u00e8 uno dei punti pi\u00f9 instabili di tutti gli Stati Uniti\".\nStoria.\nL'isola \u00e8 stata abitata per pi\u00f9 di 2500 anni dai nativi aleuti, ma \u00e8 rimasta disabitata nel 1832. Poi, \u00e8 stata inclusa nell'acquisto dell'Alaska del 1867, e da allora fa parte degli Stati Uniti. Nel corso della seconda guerra mondiale ha svolto l'importante ruolo di aeroporto per le \"United States Armed Forces\", soprattutto durante la Campagna delle isole Aleutine.\nAmchitka \u00e8 stata in seguito scelta dalla Commissione per l'energia atomica degli Stati Uniti come sito per la detonazione di armi nucleari a scopo di test. Tre test sono stati portati avanti negli anni: \"Long Shot\", un'esplosione da 80 chilotoni nel 1965, \"Milrow\", da 1 megatone nel 1969, ed infine \"Cannikin\" nel 1971, da 5 megatoni, corrispondenti al pi\u00f9 devastante test nucleare sotterraneo mai condotto dagli Stati Uniti. I test hanno generato discussioni e proteste, soprattutto da parte dei gruppi ambientalisti, che temevano che \"Cannikin\" potesse causare terremoti e tsunami.\nAmchitka non \u00e8 pi\u00f9 usata per test nucleari, anche se viene continuamente monitorata per il controllo della radioattivit\u00e0."}
{"id": "2414514", "revid": "47767", "url": "https://it.wikipedia.org/wiki?curid=2414514", "title": "Kast\u00fcrb\u0101 G\u0101ndhi", "text": ""}
{"id": "2414515", "revid": "682087", "url": "https://it.wikipedia.org/wiki?curid=2414515", "title": "Ortognatodonzia", "text": ""}
{"id": "2414516", "revid": "228587", "url": "https://it.wikipedia.org/wiki?curid=2414516", "title": "Capo Bianco", "text": ""}
{"id": "2414522", "revid": "287204", "url": "https://it.wikipedia.org/wiki?curid=2414522", "title": "The Elton John Story", "text": "The Elton John Story \u00e8 un documentario sull'artista britannico Elton John.\nDiretto da Brian Forbes, viene pubblicato nel 1973; si tratta della prima VHS ufficiale della rockstar inglese. Il documentario indaga il grande successo di Elton, diventato famoso da pochissimi anni: alla fine, illustra il celebre LP \"Goodbye Yellow Brick Road\" e alcuni dei suoi brani (come ad esempio le registrazioni di \"The Ballad of Danny Bailey (1909-34)\" e \"Candle in the Wind\"). Nella VHS ci sono anche delle interviste ad Elton, al suo paroliere Bernie Taupin e ad altri membri della compagnia (come Davey Johnstone, Dee Murray e Nigel Olsson, costituenti la Elton John Band, ma anche il produttore Gus Dudgeon, John Reid e Dick James). Sono inoltre presenti degli spezzoni tratti da concerti dell'epoca: tra i brani eseguiti figurano \"Saturday Night's Alright for Fighting\" e \"Rocket Man\"."}
{"id": "2414527", "revid": "61051", "url": "https://it.wikipedia.org/wiki?curid=2414527", "title": "Surfing", "text": ""}
{"id": "2414529", "revid": "809148", "url": "https://it.wikipedia.org/wiki?curid=2414529", "title": "Comunit\u00e0 ebraica di Cagliari", "text": "Fino all'espulsione degli ebrei dalla Sardegna nel 1492, Cagliari fu sede della pi\u00f9 importante comunit\u00e0 ebraica della regione.\nLa presenza di ebrei a Cagliari \u00e8 attestata gi\u00e0 nel VI secolo in una lettera di papa Gregorio Magno al vescovo locale. Nel XIII e XIV secolo, sotto i pisani e quindi sotto Alfonso il Benigno agli ebrei fu concesso di vivere in una parte del castello della citt\u00e0 nella zona di Santa Croce e di esercitare liberamente i commerci, pur sottoposti ad alcuni obblighi.\nNel XV secolo le condizioni di vita degli ebrei cagliaritani andarono peggiorando, con l'inasprimento delle normative antiebriache, fino al decreto di espulsione. Il 31 luglio 1492, le 70 famiglie ebree di Cagliari lasciarono l'isola. I loro beni furono interamente confiscati. Quanti sopravvissero la traversata, trovarono rifugio a Napoli, nel Nordafrica o a Istanbul. La sinagoga di Cagliari fu trasformata nella basilica cattolica di Santa Croce; la chiesa ancor oggi preserva tracce ben visibili della struttura originaria, nonostante tutti i rifacimenti successivi."}
{"id": "2414534", "revid": "288300", "url": "https://it.wikipedia.org/wiki?curid=2414534", "title": "Luca Toni Verchetta Delle Cave", "text": ""}
{"id": "2414540", "revid": "119596091", "url": "https://it.wikipedia.org/wiki?curid=2414540", "title": "Haymarket", "text": "Haymarket \u00e8 una strada nel distretto St. James's della City of Westminster a Londra. Essa va da Piccadilly Circus a Pall Mall. In essa hanno sede numerosi ristoranti, teatri (Theatre Royal e Her Majesty's Theatre), cinema e l'ambasciata della Nuova Zelanda.\nStoria.\nOrigini.\nL'ampia strada che collega Pall Mall a Piccadilly era gi\u00e0 presente nell'epoca elisabettiana e, come suggerisce il nome, era essenzialmente usata per la vendita come mercato. In quel tempo era una zona rurale, e l'insediamento pi\u00f9 vicino era il villaggio di Charing. Questa situazione continu\u00f2 fino al regno di Guglielmo III. Da allora in poi, ai carri che trasportavano fieno e paglia fu permesso di stazionare sulla strada senza pagare alcun pedaggio. Nel 1692, quando la strada venne pavimentata, fu imposta una tassa per i carri di trasporto merci.. Nel 1830 il mercato venne spostato a Cumberland Market vicino Regent's Park.\nDai tempi antichi, Haymarket era stato uno dei centri pi\u00f9 importanti della prostituzione a Londra, ma questa situazione non dur\u00f2 a lungo. \"Old and New London\" informava nel 1878:\n\"Situato nel centro del divertimento della popolazione del West End, Haymarket \u00e8 un grande luogo per alberghi, ristoranti e caff\u00e8 stranieri; e non aveva proprio bisogno, che cos\u00ec tante delle sue taverne divenissero ricettacolo di personaggi disinvolti, che dopo la chiusura dei teatri, scambiassero il giorno per la notte, e dovessere essere continuamente portati di fronte ai magistrati a seguito di baruffe dovute ad ubriachezza. Positivo il fatto che il Parlamento abbia approvato una legge che obbliga questi locali a chiudere antro la mezzanotte.\".\nTeatri.\nEssa fa parte del distretto dei teatri di Londra, il West End, ed \u00e8 stata sede di teatri fin dal XVII secolo. Il \"Queen's Theatre\" di Haymarket, progettato da John Vanbrugh, apr\u00ec nel 1705. Venne dedicato alla rappresentazione di spettacoli di prosa, ma la sua ottima acustica lo rese pi\u00f9 adatto alla rappresentazione dell'opera, e fra il 1710 ed il 1745, la maggior parte delle opere e degli oratori di Georg Friedrich H\u00e4ndel, ebbero la prima in questo teatro, che venne rinominato \"King's Theatre\" alla morte della regina Anna nel 1714. Dopo che l'edificio di Vanbrugh venne distrutto da un incendio, nel 1790, venne edificato un altro \"King's Theatre\" nello stesso sito. Dopo un altro incendio, venne costruito, nel 1897, unm nuovo teatro che venne denominato \"His Majesty's Theatre\". Questo teatro, il quarto sullo stesso sito, \u00e8 ancora in esercizio come Her Majesty's Theatre ed usato per la rappresentazione di musical. L'attuale Theatre Royal, in altro sito sempre sulla Haymarket, \u00e8 l'edificio costruito da John Nash (1820), che sostitu\u00ec il precedente del 1720.\nOggi.\nHaymarket corre parallela a Lower Regent Street, ed assieme le due strade formano un sistema di sensi unici: \"Lower Regent Street\" ha una corrente di traffico verso nord e \"Haymarket\" verso sud.\nAttentati del 2007.\nIl 29 giugno 2007, la Metropolitan Police Service \"neutralizz\u00f2\" un'auto bomba che era stata parcheggiata in \"Haymarket\"."}
{"id": "2414545", "revid": "2166047", "url": "https://it.wikipedia.org/wiki?curid=2414545", "title": "K\u00f6k\u015fetaw", "text": "K\u00f6k\u015fetaw (in kazako: \u041a\u04e9\u043a\u0448\u0435\u0442\u0430\u0443) \u00e8 una citt\u00e0 del Kazakistan, capoluogo della regione di Aqmola.\nEtimologia.\nIl toponimo \"K\u00f6k\u015fetaw\" significa \"montagna blu\" in kazako.\nStoria.\nLa citt\u00e0 venne fondata il 29 aprile 1824.\nEconomia.\nK\u00f6k\u015fetaw \u00e8 conosciuto per i suoi paesaggi naturali e siti turistici, ma \u00e8 altres\u00ec presente l'industria leggera (alimentare) ed estrattiva (oro) data la presenza di una miniera a nord della citt\u00e0.\nLinee elettriche.\nDa notare che K\u00f6k\u015fetaw \u00e8 il capolinea dell'unica linea elettrica al mondo con una tensione superiore ai , la linea Ekibast\u016bz-K\u00f6k\u015fetaw.\nInfrastrutture e trasporti.\nAeroporti.\nLa citt\u00e0 \u00e8 servita da un aeroporto con voli per Almaty e Petropavl; \u00e8 anche presente una linea ferroviaria che connette K\u00f6k\u015fetaw con il Kazakistan meridionale e la Russia.\nAmministrazione.\nGemellaggi.\nLa citt\u00e0 \u00e8 gemellata con:\nSport.\nCalcio.\nLa squadra principale della citt\u00e0 \u00e8 l'Oqjetpes."}
{"id": "2414547", "revid": "809148", "url": "https://it.wikipedia.org/wiki?curid=2414547", "title": "Comunit\u00e0 ebraica di Alghero", "text": "Alghero fu sede, insieme a Cagliari, della pi\u00f9 ricca e importante comunit\u00e0 ebraica della Sardegna. \nNel XIV e XV secolo gli ebrei di Alghero godettero di ampie libert\u00e0 e contribuirono in modo decisivo, specie grazie della potente famiglia dei Carcassona, allo sviluppo economico e culturale della citt\u00e0.\nNel porto rimane l'imponente \"Torre degli ebrei\", costruita dagli ebrei locali su finanziamenti giunti da Cagliari. La sinagoga e il cimitero risalgono rispettivamente al 1381 e al 1383 e furono ampliati nel secolo successivo. La ricchezza e il prestigio che per secoli avevano garantito agli ebrei algheresi l'immunit\u00e0 da innumerevoli disposizioni antiebraiche, nulla valsero per\u00f2 di fronte al decreto generale di espulsione del 1492. Ad Alghero rimasero solo i Carcassona che preferirono la conversione all'esilio."}
{"id": "2414549", "revid": "196390", "url": "https://it.wikipedia.org/wiki?curid=2414549", "title": "Kokshetau", "text": ""}
{"id": "2414562", "revid": "339392", "url": "https://it.wikipedia.org/wiki?curid=2414562", "title": "Sistema dinamico lineare invariante alla traslazione", "text": ""}
{"id": "2414571", "revid": "287204", "url": "https://it.wikipedia.org/wiki?curid=2414571", "title": "Lega Nazionale A 2002-2003 (hockey su ghiaccio)", "text": "La stagione 2002-2003 del campionato svizzero di hockey su ghiaccio ha visto campione l'Hockey Club Lugano, mentre la stagione regolare \u00e8 stata vinta dai ZSC Lions.\nPlayout.\nAl termine della stagione regolare gli SCL Tigers si rifiutano di far scendere in pista i propri giocatori aprendo un contenzioso con l'HC Fribourg-Gott\u00e9ron, reo di aver fatto giocare un atleta da poco acquistato privo di autorizzazione (Sandro Abplanalp). A causa di questa situazione nessuna squadra per la stagione 2002-2003 viene retrocessa in LNB.\nPromozioni.\nL'EHC Basel, vincendo la Lega Nazionale B, a causa dell'annullamento dei playout nella lega maggiore, diventa automaticamente la tredicesima squadra del campionato 2003-2004."}
{"id": "2414581", "revid": "1632387", "url": "https://it.wikipedia.org/wiki?curid=2414581", "title": "Cobra Starship", "text": "I Cobra Starship sono stati un gruppo statunitense pop punk formatosi nel 2005 a New York e attivo fino al 2015.\nStoria.\nSecondo Gabe Saporta, cantante del gruppo, il nome del gruppo deriva da un suo viaggio nel deserto (per purificarsi) dove, a causa dalla sete e dalla disperazione, ebbe il miraggio di un cobra. Poi, secondo il suo racconto, sarebbe stato rapito dagli alieni e l\u00ec avrebbe incontrato il cobra sacro che gli avrebbe ordinato di tradurre il suo verbo attraverso la musica.\nNati per opera dell'ex cantante e bassista dei Midtown, Gabe Saporta, il loro primo album, intitolato \"While the City Sleeps, We Rule the Streets\", venne pubblicato dalla Decaydance Records/Fueled by Ramen nel 2006. Dal disco vennero poi estratti i singoli \"Bring It (Snakes on a Plane)\", contenuto anche nella colonna sonora del film omonimo, \"The Church of Hot Addiction\" e \"Send My Love to the Dancefloor, I'll See You in Hell (Hey Mister DJ)\".\nNel 2007 venne pubblicato il loro secondo album, \"\u00a1Viva La Cobra!\" e poi, l'11 agosto del 2009, \u00e8 uscito il terzo lavoro della band, intitolato \"Hot Mess\". Nell'estate del 2008 pubblicano \"I Kissed a Boy\", cover dell'hit \"I Kissed a Girl\" di Katy Perry.\nIl 25 agosto 2014 il gruppo pubblica il singolo \"Never Been in Love\" con la collaborazione del duo Icona Pop. Lo stesso anno Ryland Blackinton ed Alex Suarez, membri della band dal 2005, abbandonano i Cobra Starship per dare inizio alle loro carriere soliste ed Eric Halvorsen (ex membro dei A Rocket to the Moon) e Andy Barr entrano nel gruppo. Il 6 novembre 2014 questa formazione suona al \"Jimmy Kimmel Live!\".\nIl 10 novembre 2015 Gabe Saporta annuncia lo scioglimento del gruppo attraverso il loro sito ufficiale."}
{"id": "2414582", "revid": "332343", "url": "https://it.wikipedia.org/wiki?curid=2414582", "title": "Comunit\u00e0 ebraica di Urbino", "text": "La comunit\u00e0 ebraica di Urbino \u00e8 stata una delle pi\u00f9 antiche ed importanti d'Italia.\nOggi costituisce una sezione della comunit\u00e0 ebraica di Ancona.\nStoria.\nFederico da Montefeltro (1444-1482) si distinse per la sua politica liberale nei confronti degli ebrei che invit\u00f2 a stabilirsi entro i confini del Ducato per impiantarvi commerci. Oltre che ad Urbino, nacquero allora altre fiorenti comunit\u00e0 ebraiche nelle terre dei Montefeltro, a Gubbio, Cagli, Fano, Sant'Angelo in Vado. Le comunit\u00e0 israelitiche del Ducato gestivano i banchi dei prestiti, i commerci delle spezie e delle materie prime soprattutto quelle provenienti dall'oriente; erano addetti al commercio e alla tintura della stoffa e della lana nonch\u00e9 ai lavori di oreficeria e alla delicata transazione delle pietre preziose. Alcuni ebrei sedevano anche a corte come consiglieri del Duca per le questioni finanziarie e commerciali. La comunit\u00e0 ebraica crebbe cos\u00ec numerosa da costituire, alla fine del XV secolo, quasi un terzo della popolazione cittadina di Urbino. L'edificio della sinagoga, che si trovava nell'odierna via Veterani (gi\u00e0 via dei Merciari), \u00e8 ancor oggi identificabile.\nQuesta sinagoga conteneva l'ar\u00f2n pi\u00f9 antico di cui ancora oggi si abbia notizia; nel 1633, dopo l'istituzione del ghetto e conseguente trasferimento della sinagoga, questo venne portato a New York, dove ancora oggi \u00e8 conservato ed \u00e8 possibile ammirarlo al Jewish Museum. \nEccezionale documento del periodo \u00e8 la predella dipinta da Paolo Uccello tra il 1467 e il 1468 per conto della Confraternita del Corpus Domini nella quale si narra, in sei episodi, la presunta \"Desacrazione dell'ostia\" da parte di una famiglia di ebrei urbinati e la loro immediata punizione e condanna al rogo. La predella costituisce la parte inferiore della pala di Giusto di Gand, raffigurante \"La comunione degli Apostoli\", alla presenza del duca Federico da Montefeltro, della sua famiglia e della sua corte (tra cui si identifica anche il dotto ebreo convertito Isacco). L'opera \u00e8 oggi esposta alla Galleria Nazionale delle Marche, all'interno del Palazzo Ducale di Urbino. Il tema (che appartiene ai motivi ricorrenti dell'antigiudaismo medievale) e la crudezza della scena del supplizio al rogo (che tra i colpevoli include donne e bambini, ma non si estende all'intera comunit\u00e0 urbinate) intendono rassicurare la Chiesa e il Papa - di cui Federico \u00e8 forte alleato - sulle ferme intenzioni del Duca e sulla sua inflessibilit\u00e0 di difensore della fede, ma paradossalmente si rivolgono alla stessa comunit\u00e0 ebraica sulla protezione loro accordata a chi viva \"secondo le regole\".\nLa situazione di tolleranza e prosperit\u00e0 prosegu\u00ec anche nel periodo di Guidobaldo ma cambi\u00f2 radicalmente nel corso del XVI secolo quando il ducato inizi\u00f2 a gravitare nell'orbita pontificia e ancor pi\u00f9 nel XVII secolo, dopo l'annessione del Ducato allo Stato Pontificio avvenuta nel 1631 per mancanza di eredi maschi. Fu allora istituito il ghetto (attorno alla via Stretta), che rimase in vigore (con il solo breve intervallo dell'occupazione napoleonica) fino al 1861, quando Urbino fu annessa allo Stato italiano e le leggi di emancipazione furono estese agli ebrei urbinati. Al periodo del ghetto risale la costruzione della nuova sinagoga di via Stretta, completata negli anni 1633-1634 e rinnovata in stile neoclassico dopo il terremoto del 1848. Come tutte le sinagoghe di ghetto, nulla ne tradisce la presenza dall'esterno, mentre l'interno \u00e8 riccamente decorato, preservando gli arredi originari. Di notevole interesse \u00e8 anche il cimitero ebraico che si trova a circa tre chilometri dalla citt\u00e0, in localit\u00e0 Monte degli ebrei, frazione Gadana, e nel quale si conservano anche le lapidi di un cimitero pi\u00f9 antico che doveva trovarsi nella stessa zona."}
{"id": "2414585", "revid": "203463", "url": "https://it.wikipedia.org/wiki?curid=2414585", "title": "Johannes Hendrikus Donner", "text": "Nel 1959 la FIDE gli riconobbe il titolo di Grande Maestro.\nCon la nazionale olimpica olandese partecip\u00f2 a undici olimpiadi degli scacchi dal 1950 al 1978, vincendo tre medaglie d'argento: una di squadra alle olimpiadi di Haifa 1976 e due individuali alle olimpiadi di Dubrovnik 1950 e Helsinki 1952.\nVinse il campionato olandese nel 1954, 1957 e 1958. Tra gli altri migliori risultati i seguenti:\nNel 1983 fu colpito da un infarto, e da allora smise di partecipare a competizioni.\nNel 1987 scrisse \"De Koning\" (\"il re\"), contenente 162 articoli tratti da sue rubriche scacchistiche. Nello stesso anno ricevette il premio letterario olandese \"Henriette Roland-Holst\" per il suo libro \"Na mijn dood geschreven\" (\"Scritto dopo la mia morte\"), una raccolta di scritti tratti da sue collaborazioni alla rivista \"NRC Handelsblad\"."}
{"id": "2414587", "revid": "599013", "url": "https://it.wikipedia.org/wiki?curid=2414587", "title": "Daniel Parejo", "text": "Caratteristiche tecniche.\nGioca prevalentemente a centrocampo, ma essendo un calciatore duttile, pu\u00f2 agire eventualmente anche come trequartista o talvolta regista davanti alla difesa. Dotato di una buona tecnica individuale e visione di gioco, possiede un buon tiro, inoltre si dimostra molto abile nei calci piazzati, soprattutto come rigorista, dato che ha messo a segno 25 penalty su 32 calciati. La sua visione di gioco gli consente di dettare i tempi sia con passaggi corti che lunghi e di essere bravo anche nel recuperare palloni. In campo si distingue anche per la concentrazione che mantiene nell'arco della partita.\nCarriera.\nClub.\nA inizio carriera gioca nelle giovanili del , militando anche nella squadra B dello stesso club. Nell'agosto 2008 il club non lo conferma e viene acquistato dagli inglesi del Queens Park Rangers ma fa ritorno a casa nel dicembre dello stesso anno anche sotto il volere di Alfredo Di St\u00e9fano suo grosso ammiratore. Nel 2009 viene aggregato alla prima squadra, dove totalizza 5 presenze, tutte subentrando dalla panchina.\nNel luglio 2009 viene acquistato dal Getafe per 3 milioni di euro, dove fa il suo esordio nel club nella partita contro il Racing Santander, terminata 4-1 per la sua squadra. Nella stessa stagione segna proprio al Real Madrid nella partita casalinga della sua squadra e chiude la stagione siglando un altro gol in un derby, stavolta contro l'Atl\u00e9tico Madrid nello 0-3 del Estadio Vicente Calder\u00f3n. Nella stagione successiva trova la rete anche nel Play-Off di UEFA Europa League contro l'APOEL Nicosia. Molte le voci nel corso di quell'anno che lo volevano di ritorno a Madrid per la stagione 2011-2012. Proprio contro il Madrid di Jos\u00e9 Mourinho trover\u00e0 nuovamente il gol quell'anno in una partita casalinga persa per 2-3.\nA fine anno il Real Madrid non esercita l'opzione di acquisto del giocatore che cos\u00ec finisce al Valencia. Arriva a Valencia nella sessione estiva di calciomercato per circa 6 milioni di euro pi\u00f9 la cessione del portiere Moy\u00e0 e un'amichevole da disputare al Coliseum Alfonso P\u00e9rez con il Real Madrid che formula una nuova opzione di ricompera del giocatore a 18 milioni di euro al termine della prima stagione oppure a 15 milioni di euro nel caso di ricompera per la seconda. Fatica ad imporsi nella prima stagione mentre nella stagione 2012-2013 dopo l'esonero dell'allenatore Mauricio Pellegrino e con l'arrivo sulla panchina di Ernesto Valverde trova pi\u00f9 spazio. Nella stagione 2014-2015 diventa capitano del Valencia succedendo a Ricardo Costa; tuttavia nel corso dell'annata viene degradato in favore di Paco Alc\u00e1cer per decisione di Gary Neville, subentrato in panchina a Nuno Esp\u00edrito Santo. Dopo le partenze di Paco Alc\u00e1cer ed Enzo P\u00e9rez, dalla stagione 2017-2018 torna ad essere il capitano del Valencia. Negli anni successivi si conferma un punto fermo della squadra.\nIl 12 agosto 2020 viene ceduto al Villarreal, con cui sigla un contratto biennale.\nNazionale.\nHa compiuto la trafila delle nazionali giovanili spagnole giocando nell'Under-19, Under-20, fino a militare dal 2008 al 2011 per tre anni nell'Under-21 spagnola: nel giugno 2011 partecipa con la medesima nazionale agli Europei Under-21 svolti in Danimarca, giungendo sino in finale contro la Svizzera vincendo per 2-0, laureandosi cos\u00ec campione d'Europa Under-21.\nNel marzo 2018 riceve la sua prima convocazione nella nazionale maggiore, dal CT. Julen Lopetegui, per le due amichevoli in programma il 23 e 27 dello stesso mese, rispettivamente contro Germania e Argentina, debuttando a quasi 29 anni d'et\u00e0, nella partita contro i sudamericani.\nStatistiche.\nPresenze e reti nei club.\n\"Statistiche aggiornate al 23 febbraio 2022.\""}
{"id": "2414595", "revid": "287204", "url": "https://it.wikipedia.org/wiki?curid=2414595", "title": "Esercito austriaco", "text": ""}
{"id": "2414597", "revid": "647919", "url": "https://it.wikipedia.org/wiki?curid=2414597", "title": "Stampa a richiesta", "text": ""}
{"id": "2414601", "revid": "339392", "url": "https://it.wikipedia.org/wiki?curid=2414601", "title": "Esercito federale dell'Austria", "text": ""}
{"id": "2414606", "revid": "106908", "url": "https://it.wikipedia.org/wiki?curid=2414606", "title": "Karaman", "text": "La citt\u00e0 di Karaman, in precedenza chiamata Larende o Laranda (greco antico \u03c4\u1f70 \u039b\u03ac\u03c1\u03b1\u03bd\u03b4\u03b1), \u00e8 una citt\u00e0 della Turchia di ca. 100\u00a0000 abitanti capitale dell'omonima provincia.\nStoria.\nKaraman deve il suo nome al clan turcomanno dei Karamanidi (in turco Karamano\u011fullar\u0131), che la conquist\u00f2 nel 1250 creando il Beilikato di Karaman, che rimase molto influente nella regione per oltre due secoli, fino alla sua annessione alla fine del XV secolo da parte dell'Impero Ottomano ad opera di Mehmet I.\nSport.\nCalcio.\nLa principale societ\u00e0 calcistica della citt\u00e0 \u00e8 il Karaman Spor Kul\u00fcb\u00fc, che gioca le partite casalinghe allo Stadio Kemal Kayna\u015f."}
{"id": "2414609", "revid": "246700", "url": "https://it.wikipedia.org/wiki?curid=2414609", "title": "K. Beerschot V.A.C.", "text": ""}
{"id": "2414610", "revid": "4252", "url": "https://it.wikipedia.org/wiki?curid=2414610", "title": "Pholidosauridae", "text": "I folidosauridi (Pholidosauridae) sono una famiglia di rettili arcosauri estinti, affini ai coccodrilli attuali. Vissero tra il Giurassico medio e il Cretaceo inferiore (160 \u2013 100 milioni di anni fa) e i loro resti fossili sono stati ritrovati in numerose parti del mondo: Stati Uniti, Brasile, Canada, Cina, Kirghizistan, Africa (Niger, Mali, Algeria, Marocco e Tunisia) e Spagna.\nEvoluzione.\nNonostante possedessero caratteristiche molto simili a quelle degli attuali coccodrilli, i folidosauri erano pi\u00f9 primitivi e non sono considerati sulla stessa linea evolutiva che conduce ai coccodrilli attuali. Sviluppatisi nel Calloviano, circa 160 milioni di anni fa, i folidosauridi inizialmente furono rappresentati da forme di piccole dimensioni e pesantemente corazzate: \"Crocodilaemus robustus\", del Giurassico superiore della Francia, era lungo circa 60 centimetri.\nNel corso del Cretaceo questi animali diedero vita a grandi predatori notevolmente specializzati, con cranio allungato e il muso terminante in un'area espansa: \u00e8 il caso di \"Teleorhinus\", del Nordamerica, e di \"Sarcosuchus\", del Niger; quest'ultimo poteva raggiungere la lunghezza di 12 metri, e rappresenta uno dei coccodrilli pi\u00f9 grandi mai esistiti. Nel corso del Cretaceo, i folidosauridi si estinsero senza lasciare discendenti."}
{"id": "2414611", "revid": "7459", "url": "https://it.wikipedia.org/wiki?curid=2414611", "title": "Larende", "text": ""}
{"id": "2414612", "revid": "7459", "url": "https://it.wikipedia.org/wiki?curid=2414612", "title": "Laranda", "text": ""}
{"id": "2414613", "revid": "73843", "url": "https://it.wikipedia.org/wiki?curid=2414613", "title": "Comunit\u00e0 ebraica di Fossano", "text": "Fossano fu sede, fino agli anni precedenti la seconda guerra mondiale, di una piccola ma fiorente comunit\u00e0 ebraica.\nLa presenza ebraica \u00e8 attestata fin dal XVI secolo. Nel 1705 fu istituito il ghetto (nell'attuale via IV Novembre), al confine tra il quartiere Salice e quello Romanisi. La comunit\u00e0 raggiunse la sua massima espansione nella met\u00e0 dell'Ottocento, nel periodo seguente all'emancipazione del 1848, quando giunge a contare ben 250 membri.\nLa fine del ghetto signific\u00f2 per\u00f2 anche il declino della comunit\u00e0 ebraica per la forte emigrazione verso i centri maggiori della regione. La sinagoga (che sorgeva in via IV Novembre) fu smantellata gi\u00e0 negli anni precedenti la seconda guerra mondiale e i suoi arredi barocchi furono trasferiti a Torino dove andarono distrutti durante il conflitto.\nNel dopoguerra (maggio 1960) anche l'edificio della sinagoga fu demolito. A testimonianza della presenza ebraica a Fossano rimane solo il cimitero ottocentesco di via Orfanotrofio, fuori dalla porta del Salice."}
{"id": "2414614", "revid": "767487", "url": "https://it.wikipedia.org/wiki?curid=2414614", "title": "Atoposauridae", "text": "Gli atoposauridi (Atoposauridae) sono un gruppo di rettili arcosauri estinti, imparentati con i coccodrilli. Vissero tra il Giurassico superiore e il Cretaceo superiore (150 \u2013 70 milioni di anni fa) e i loro resti sono stati ritrovati principalmente in Europa, ma anche in Asia e (forse) in Nordamerica.\nDescrizione.\nNonostante la stretta parentela con i coccodrilli attuali, questi animali avevano un aspetto pi\u00f9 simile a quello delle lucertole: le dimensioni, infatti, variavano dai 17 centimetri di lunghezza di \"Atoposaurus\" al mezzo metro di \"Alligatorium\". Il cranio, inoltre, era insolitamente corto e di forma triangolare, mentre il corpo era privo o quasi di armatura dermica. Le zampe, infine, erano lunghe e snelle.\nClassificazione.\nDescritti per la prima volta verso la met\u00e0 dell' '800, questi insoliti rettili furono subito attribuiti ai coccodrilli, a causa di alcune caratteristiche dello scheletro e del cranio. Ricerche successive hanno dimostrato che gli atoposauridi, nonostante il loro aspetto cos\u00ec diverso da quello delle forme odierne, sono strettamente imparentati con gli antenati degli eusuchi, ovvero il sottordine che raggruppa i coccodrilli attuali. Alcune caratteristiche, come le vertebre procele (ovvero dotate di cavit\u00e0 anteriore) ricordano quelle dei coccodrilli attuali. In particolare, \"Theriosuchus pusillus\" dell'Inghilterra sembra essere stato molto vicino all'origine degli eusuchi.\nStile di vita.\nProbabilmente questi animali erano piccoli cacciatori che si cibavano di prede di dimensioni modeste, come insetti o altri invertebrati. La conservazione di numerosi resti di atoposauridi in ambienti che un tempo avevano ospitato lagune (ad es. \"Alligatorellus\", \"Montsecosuchus\") fa supporre che questi animali vivessero a stretto contatto con l'ambiente dulciacquicolo, pur avendo probabilmente abbandonato uno stile di vita semiacquatico."}
{"id": "2414615", "revid": "7459", "url": "https://it.wikipedia.org/wiki?curid=2414615", "title": "Karamania", "text": ""}
{"id": "2414617", "revid": "125599196", "url": "https://it.wikipedia.org/wiki?curid=2414617", "title": "Maura Delpero", "text": "Biografia.\nStudia lettere a Bologna e Parigi e drammaturgia a Buenos Aires.\nDopo aver lavorato come assistente in Bangladesh per il film \"Le ferie di Licu\", firma la sua prima regia nel 2005 con il mediometraggio documentario \"Moglie e buoi dei paesi tuoi\".\n\"Four tracks from Ossigeno\", cortometraggio sullo spettacolo \"Ossigeno\" del Teatrino Clandestino, \u00e8 finalista al Premio Riccione TTV 2008.\nIl suo primo lungometraggio, il documentario \"Signori professori\" vince il premio UCCA - Venti Citt\u00e0 e il premio Avanti! al ventiseiesimo Torino Film Festival.\nNel 2010 la sceneggiatura del mediometraggio \"Nadea e Sveta\" riceve la menzione speciale al Premio Solinas. Il film vince il \"Premio Cipputi\" al trentesimo Torino Film Festival e viene nominato nella cinquina finalista dei David di Donatello 2013.\n\"Hogar\", Il suo progetto per un lungometraggio di finzione di coproduzione italo-argentina, \u00e8 uno dei dieci selezionati per la Script Station della Berlinale 2015. Lo stesso vince la Menzione al Miglior Progetto e il premio ARTE al 64. Festival de San Sebasti\u00e1n.\nIl film \u00e8 stato presentato con il titolo \"Maternal\" nella Competizione Internazionale del 72. \"Locarno Film Festival\", dove ha vinto quattro premi. \u00c8 stato selezionato in pi\u00f9 di settanta festival internazionali come \"BFI London, Busan, Moscow, Chicago, Festa del cinema di Roma, Guadalajara, Mar del Plata, El Cairo\" e \"AFI Los Angeles\", ricevendo pi\u00f9 di venti premi tra cui \"Miglior Film, Miglior Interpretazione, FIPRESCI\" e \"Premio del Pubblico\". \n\u00c8 stato acquistato da diversi paesi tra cui USA, Germania, Argentina e Francia dove, alla sua uscita, \u00e8 stato nominato dalla stampa \u201cMiglior film della settimana\u201d. In Italia \u00e8 distribuito da Lucky Red. \nNel 2020 Kering e il Festival di Cannes assegnano alla regista il \"Women in Motion Young Talent Award\"."}
{"id": "2414621", "revid": "30580", "url": "https://it.wikipedia.org/wiki?curid=2414621", "title": "Gran Premio del Portogallo 1959", "text": "Il Gran Premio del Portogallo 1959 fu la settima gara della stagione 1959 del Campionato mondiale di Formula 1, disputata il 23 agosto sul Circuito di Monsanto.\nLa corsa vide la vittoria di Stirling Moss su Cooper-Climax, seguito dagli statunitensi Masten Gregory e Dan Gurney, rispettivamente su Cooper e Ferrari."}
{"id": "2414624", "revid": "119036454", "url": "https://it.wikipedia.org/wiki?curid=2414624", "title": "Megadontosuchus arduini", "text": "Il megadontosuco (Megadontosuchus arduini) \u00e8 un coccodrillo estinto, vissuto nell'Eocene medio (Luteziano, circa 50 milioni di anni fa). I suoi resti sono stati ritrovati in Italia, nei pressi di Verona, sul Monte Duello.\nDescrizione.\nDi grandi dimensioni (il solo cranio era lungo circa sessanta centimetri), questo coccodrillo possedeva una testa allungata e robusta, vagamente simile a quella del falso gaviale attuale (\"Tomistoma schlegelii\"). Il rostro del megadontosuco si assottigliava nella parte anteriore, ma conservava una struttura piuttosto robusta ed era armato di grossi denti conici (da qui il nome \"Megadontosuchus\", che significa \u201ccoccodrillo dai grandi denti\u201d).\nClassificazione.\nDescritto per la prima volta da Achille De Zigno nel 1880 sotto il nome di \"Crocodylus arduini\", questo animale fu in seguito riconosciuto come un appartenente a un genere a parte (Mook, 1955). Le recenti analisi filogenetiche hanno indicato che il megadontosuco era un rappresentante dei tomistomini, una sottofamiglia di coccodrilli attualmente rappresentata solo dal falso gaviale (\"Tomistoma schlegelii\"), ma che nel corso del Cenozoico ebbe una notevole diffusione in Europa, Nordamerica, Asia e Africa. In particolare, secondo lo studio di Piras et al. (2007), sembra che il megadontosuco occupasse una posizione pi\u00f9 evoluta delle forme pi\u00f9 primitive del gruppo, come \"Kentisuchus\" e \"Dollosuchus\", ma fosse meno derivato rispetto a \"Gavialosuchus\" e \"Tomistoma\"."}
{"id": "2414626", "revid": "201640", "url": "https://it.wikipedia.org/wiki?curid=2414626", "title": "Extraterrestre alla pari", "text": "Extraterrestre alla pari \u00e8 un romanzo per l'infanzia a sfondo fantascientifico scritto da Bianca Pitzorno.\nLa storia narra le avventure di Mo, giovane extraterrestre proveniente dal pianeta Deneb, che si trasferisce per qualche anno sulla Terra; la storia tratta del tema della disparit\u00e0 di genere e come la pressione sociale influenzi inevitabilmente il carattere dei bambini a seconda del sesso a cui appartengono. Il nome del personaggio principale \u00e8 un omaggio all'extraterrestre protagonista di \"Piovuta dal cielo\" di Henry Winterfeld (pubblicato nella collana \"Il Martin Pescatore\" nel 1960).\nTrama.\nIn un futuro non precisato, i collegamento in airbus tra Deneb e la Terra permette ai bambini di Deneb di partecipare a un \"programma scambio\" sulla Terra della durata minima di dieci anni, dovuta al fatto che la congiunzione astrale favorevole al viaggio fra la Terra e Deneb si verifica appunto solo ogni dieci anni. Mo, la cui et\u00e0 terrestre \u00e8 di pressappoco nove anni, su incoraggiamento della propria famiglia parte per questa esperienza formativa e la sua adozione temporanea viene concordata con una coppia terrestre senza figli, i signori Nicola e Lucilla Olivieri. Questi ultimi, nell'accoglierlo, scoprono che i denebiani non hanno un sesso distinguibile fino ai vent'anni di et\u00e0, quando raggiungono la maturazione, ricevendo un'educazione uguale e paritaria durante la crescita. Gli Olivieri vogliono per\u00f2 sapere come dover trattare Mo, pertanto i suoi genitori concedono il permesso di fare le analisi del sangue sul giovane extraterrestre, per venire a sapere in anticipo il suo sesso.\nL'unico analista in grado di fare l'esame si trova lontano per un lungo viaggio, pertanto il sangue di Mo viene congelato in attesa del suo ritorno. I signori Olivieri decidono di alternare i giorni in cui si tratter\u00e0 Mo come un maschio e come una femmina, introducendo l'extraterrestre alla vita sulla Terra. Per trovare una \"soluzione\", tuttavia, gli Olivieri sottopongono Mo a dei test psicologici alquanto dubbi, da cui risulta che \u00e8 un maschio. Il ragazzino viene allora iscritto a una scuola maschile, trascorre le sue giornate con il cugino Andrea e gli amici e giocare a pallone, a fare la lotta e crea anche una banda. Nonostante ci\u00f2, non mancano gli episodi in cui dimostra certe inclinazioni considerate \"inusuali\" per un maschio, come quando si commuove alla visione di un film romantico (contrariando parecchio il padre adottivo, che lo rimprovera per tale comportamento) o quando, in assenza delle altre donne di famiglia a causa di un contrattempo, dirige e gestisce egregiamente gli altri maschi della famiglia per prendersi cura della casa sul mare e dei bimbi piccoli, sbalordendo le femmine che temevano il peggio a causa della cosiddetta \"inettitudine\" dei maschi nell'ambito domestico. Tuttavia, al rientro dell'analista e con l'esecuzione delle analisi del sangue, si viene a sapere che, in realt\u00e0, Mo \u00e8 una femmina; l'extraterrestre \u00e8 costretta quindi a cambiare scuola, abbandona le sue amicizie, cambia abbigliamento, giocattoli e attivit\u00e0 ricreative, la sua stanza viene riarredata; i comportamenti \"maschili\", prima ritenuti normali, le vengono adesso rimproverati aspramente, e la sua banda la rinnega scacciandola dopo aver scoperto della sua femminilit\u00e0 nonostante le sue prove di forza, anche dopo aver salvato dall'annegamento due suoi amici. Mo si rende conto della pressione a cui le donne si trovano sottoposte costantemente in ambito sociale per sviluppare un carattere docile e remissivo e per spingerle a legarsi solo alla famiglia e alla casa, scoraggiando ogni forma di ambizione lavorativa, cos\u00ec come gli uomini sono invece spinti a dimostrare la propria \"virilit\u00e0\".\nParallela \u00e8 la storia della zia Anna, sorella della signora Olivieri di carattere libero e conformista, nonch\u00e9 brillante astronoma, che verr\u00e0 spinta ad abbandonare i suoi sogni, lavoro e studi a causa dei pregiudizi rivolti al suo \"egoismo\" nel trascurare marito e figli per il lavoro, da parte della societ\u00e0 e della sua stessa famiglia. Spaventata all'idea di essere plagiata a sua volta in questo modo, Mo alla prima occasione decide di tornare su Deneb per condurre una vita libera e felice, invitando con s\u00e9 la sua migliore amica e le cugine per farle sfuggire alla trappola sociale in cui sono ingabbiate. Solo Cecilia, una delle tre cugine, da sempre maschiaccio e ribelle, rifiuta di abbandonare la Terra, preferendo rimanerci e continuare a combattere i pregiudizi."}
{"id": "2414627", "revid": "111143006", "url": "https://it.wikipedia.org/wiki?curid=2414627", "title": "Ascanio Condivi", "text": "Biografia.\nFiglio di Latino Condivi e di Vitangela de' Ricci, Ascanio era un membro dell'ordine patrizio di Ripatransone, nelle Marche. Intorno al 1545 si trasfer\u00ec a Roma, dove conobbe Michelangelo Buonarroti e ne divent\u00f2 amico e allievo. Nonostante l'impegno profuso nella pittura, non ottenne che mediocri risultati; si dedic\u00f2 quindi alla stesura della \"Vita di Michelagnolo Buonarroti\", la biografia del grande artista rinascimentale per cui Condivi \u00e8 conosciuto principalmente. L'opera fu data alle stampe nel 1553 e fu dedicata a papa Giulio III.\nDopo la morte di Michelangelo (1564) torn\u00f2 nella citt\u00e0 natale, dove spos\u00f2 Porzia, figlia di Giovanni e nipote del poeta Annibal Caro. Un anno dopo (1565) fu eletto membro dell'Accademia fiorentina a titolo di riconoscimento per la sua opera biografica. Nel frattempo continu\u00f2 a coltivare la pittura, con una predilezione per i soggetti religiosi. A Ripatransone Condivi si incaric\u00f2 di funzioni pubbliche. Il 12 novembre 1574 fu a Macerata, ambasciatore della propria citt\u00e0, alla quale aveva ottenuto la dignit\u00e0 di sede vescovile nel 1571.\nIl 10 dicembre dello stesso anno mor\u00ec, non ancora cinquantenne, per un incidente insolito: fu infatti travolto da un'improvvisa piena della Menocchia nell'atto di guadare il piccolo torrente piceno.\nOpere.\nPittura e scultura.\nCome artista figurativo Condivi \u00e8 considerato un minore. Uno dei suoi dipinti (\"Sacra Famiglia e altre figure\"), incompiuto, si trova in Casa Buonarroti a Firenze. La composizione \u00e8 interamente debitrice di uno schizzo dello stesso Michelangelo, noto come l\"'Epifania\" (il titolo \u00e8 erroneo) e conservato al British Museum di Londra.\nAltre opere sono andate perdute. Esiste testimonianza di dipinti realizzati per lo Spedale di Ripatransone e per committenti privati, e di un busto bronzeo di Silla creato a Roma nel 1551 per il gentiluomo fiorentino Lorenzo Ridolfi.\nLetteratura.\nLa \"Vita di Michelagnolo Buonarroti\" fu un resoconto autorizzato dallo stesso grande scultore.\nL'opera era in parte intesa come un rigetto delle voci ostili all'artista, particolarmente sulla sua arroganza, avarizia, invidia e riluttanza ad accogliere allievi. Serv\u00ec inoltre a correggere le inesattezze della biografia elogiativa della prima edizione delle \"Vite de' pi\u00f9 eccellenti pittori, scultori e architettori\" di Vasari (1550), in seguito largamente revisionata dallo stesso autore sulla scia dell'opera condiviana.\nLa \"Vita\" nega l'indebitamento di Michelangelo verso altri artisti e rivendica che egli fosse autodidatta (in realt\u00e0 fu discepolo del Ghirlandaio). Insiste inoltre sulla sua presunta discendenza dai conti di Canossa, anche se questa convinzione di Michelangelo era del tutto infondata."}
{"id": "2414635", "revid": "149466", "url": "https://it.wikipedia.org/wiki?curid=2414635", "title": "Monete italiane medioevali", "text": ""}
{"id": "2414646", "revid": "105540550", "url": "https://it.wikipedia.org/wiki?curid=2414646", "title": "Lesley Duncan", "text": "Biografia.\n\u00c8 nota soprattutto per le varie collaborazioni che ha intrattenuto con artisti come Elton John e i Pink Floyd, specialmente negli anni Settanta. Pur essendo stata molto gettonata in radio, non ha mai ottenuto un grande successo commerciale; le sue canzoni parlavano spesso di problemi sociali. La discografia conta sette dischi (\"Black Flower\", \"Sing Children Sing\", \"Earth Mother\", \"Reading Festival '73\", \"Everything Changes\", \"Moonbathing\", \"Maybe It's Lost\"), mentre le apparizioni live sono state veramente esigue.\nDuncan \u00e8 stata una fondamentale corista nella compagnia di Elton John: appare in album come \"Elton John\", \"Tumbleweed Connection\", \"Friends\" e \"Madman Across the Water\". In \"Tumbleweed Connection\" \u00e8 addirittura presente un brano composto da lei e cantato in duetto con la rockstar, \"Love Song\" (una delle pochissime canzoni non scritte da John ad apparire nella discografia eltoniana). Lesley ed Elton eseguirono il pezzo nel corso di un concerto alla Royal Festival Hall di Londra, nel 1974: questa performance \u00e8 contenuta nell'album live \"Here and There\".\nDuncan ha anche partecipato come cantante alle sessioni di registrazione di album come \"The Dark Side of the Moon\" dei Pink Floyd e \"Eve\" di The Alan Parsons Project.\nSecondo alcune fonti, dopo aver abbandonato la scena musicale internazionale, si era trasferita in Cornovaglia, dove viveva insieme al marito (il compositore e produttore discografico Tony Cox).\nDa alcuni anni ci sono trattative per pubblicare i suoi album anche su CD.\nLesley \u00e8 morta dopo una lunga malattia il 12 marzo 2010."}
{"id": "2414655", "revid": "767487", "url": "https://it.wikipedia.org/wiki?curid=2414655", "title": "Youssouf Agnaou", "text": ""}
{"id": "2414657", "revid": "22356", "url": "https://it.wikipedia.org/wiki?curid=2414657", "title": "Euryboas", "text": ""}
{"id": "2414659", "revid": "767487", "url": "https://it.wikipedia.org/wiki?curid=2414659", "title": "Vintage (Canned Heat)", "text": " Vintage \u00e8 un album dei Canned Heat. Venne registrato nel 1966 ma la pubblicazione effettiva avvenne soltanto nel 1970 grazie all'etichetta discografica Janus Records. L'album comprende alcuni classici di rhythm and blues."}
{"id": "2414660", "revid": "118638481", "url": "https://it.wikipedia.org/wiki?curid=2414660", "title": "Entoloma hochstetteri", "text": "Entoloma hochstetteri (Reichardt) G. Stev. 1962 \u00e8 un fungo basidiomicete della famiglia delle Entolomataceae.\n\u00c8 una specie di fungo della Nuova Zelanda e dell'India. Il piccolo fungo ha un caratteristico colore azzurro, mentre le lamelle hanno una sottile tinta rossastra dovuta alle spore. La colorazione azzurra del fungo \u00e8 dovuta a pigmenti di azulene. L\"'Entoloma hochstetteri\" non \u00e8 commestibile, ma non si sa se sia velenoso o meno.\nDescrizione.\nLEntoloma hochstetteri\" ha un corpo molto delicato e pu\u00f2 essere trovato tra il muschio o tra le foglie morte. Il cappello pu\u00f2 superare i 4\u00a0cm di diametro ed ha forma conica. Il colore del cappello \u00e8 indaco-blu con una leggera sfumatura verde. La sporata \u00e8 rosa. Le spore sono di 9.9\u201313.2 per 11.8\u201313.2 \u00b5m, di forma tetraedrica.\nz\nDistribuzione e habitat.\nLE. hochstetteri\" cresce nei boschi delle zone occidentali sia nel nord che nel sud della Nuova Zelanda , dove \u00e8 associato con le specie \"Nothofagus\" e \"Podocarpus\". Sono stati rinvenuti esemplari anche in India.\nCommestibilit\u00e0.\nLa commestibilit\u00e0 dell\"'Entoloma hochstetteri\" \u00e8 sconosciuta. Diversi membri del genere \"Entoloma\" sono velenosi.\nTassonomia.\nQuesta specie fu descritta inizialmente nel 1866 come \"Hygrophorus hochstetteri\" da Reichardt, prima che gli fosse dato il suo nome binomiale corrente nel 1962 da Stevenson. Fu chiamata cos\u00ec per il celebre naturalista tedesco Ferdinand von Hochstetter."}
{"id": "2414664", "revid": "599013", "url": "https://it.wikipedia.org/wiki?curid=2414664", "title": "Carmelo Vidal", "text": "Carriera.\nHa allenato la Reyer Venezia nelle stagioni 1941-42 e 1942-43, vincendo due scudetti.\n\u00c8 stato presidente del sindacato degli agenti e rappresentanti di commercio della provincia di Venezia."}
{"id": "2414665", "revid": "767487", "url": "https://it.wikipedia.org/wiki?curid=2414665", "title": "Canned Heat '70 Concert Live in Europe", "text": "Canned Heat '70 Concert Live In Europe \u00e8 un album dei Canned Heat pubblicato nel 1970. \u00c8 il primo album live del gruppo e comprende brani tratti dai concerti fatti in Europa prima della morte di Alan Wilson."}
{"id": "2414666", "revid": "1456895", "url": "https://it.wikipedia.org/wiki?curid=2414666", "title": "Campionato olandese di scacchi", "text": "Il Campionato olandese di scacchi \u00e8 un torneo che si svolge dal 1909 nei Paesi Bassi per determinare il campione nazionale di scacchi. \u00c8 organizzato dalla federazione olandese degli scacchi (\"Koninklijke Nederlandse Schaakbond\").\nFino al 1969 aveva cadenza biennale, dal 1970 si svolge tutti gli anni.\nDal 1935 viene organizzato, parallelamente a quello \"open\", anche il campionato femminile."}
{"id": "2414670", "revid": "767487", "url": "https://it.wikipedia.org/wiki?curid=2414670", "title": "Revueltosaurus callenderi", "text": "Il revueltosauro (Revueltosaurus callenderi) \u00e8 un rettile arcosauro estinto, appartenente ai crurotarsi. Visse nel Triassico superiore (circa 215 milioni di anni fa), e i suoi resti fossili sono stati ritrovati in Nordamerica.\nDescrizione.\nLungo meno di un metro, questo animale possedeva una lunga coda e un corpo massiccio, sorretto da potenti zampe artigliate. Il corpo era dotato di una sorta di carapace, costituito da un'armatura di piastre allungate che ricoprivano parzialmente il dorso e il ventre. La caratteristica pi\u00f9 evidente del revueltosauro, per\u00f2, era data dal cranio: questo era davvero grande in relazione al resto del corpo, e poteva raggiungere una lunghezza di venti centimetri. Molto voluminoso, il cranio era per\u00f2 piuttosto leggero a causa delle ampie finestre antorbitali. La dentatura del revueltosauro era altrettanto caratteristica: i denti, infatti, erano a forma di foglia e frastagliati, molto simili a quelli dei dinosauri ornitischi primitivi.\nScoperta e classificazione.\nI primi resti noti di revueltosauro furono alcuni denti rinvenuti in Nuovo Messico, descritti nel 1989 da Adrian Hunt e ritenuti appartenere a un antico dinosauro ornitischio. Successivamente vennero ritrovati altri denti simili in varie localit\u00e0 degli Stati Uniti, e vennero attribuiti ad altri generi di dinosauri ornitischi. Nel 2002, altri denti vennero descritti come resti di una nuova specie di revueltosauro (\"Revueltosaurus hunti\"), e in seguito attribuiti a un altro genere (\"Krzyzanowskisaurus\").\nSolo nel 2004 vennero alla luce numerosi resti pi\u00f9 completi di revueltosauro, nella Foresta Pietrificata dell'Arizona. Centinaia di ossa di questo animale hanno permesso di comprendere la vera natura di \"Revueltosaurus\": non un dinosauro, ma un parente alla lontana dei coccodrilli, diverso da ogni altro arcosauro noto fino ad allora. La dentatura simile a quella dei dinosauri ornitischi, quindi, era semplicemente un fenomeno di convergenza evolutiva; la scoperta degli scheletri di \"Revueltosaurus\" ha inoltre gettato nuova luce sui numerosi denti isolati ritrovati in varie parti del Nordamerica e precedentemente attribuiti a dinosauri ornitischi (\"Lucianosaurus\", \"Pekinosaurus\", \"Tecovasaurus\").\nAttualmente il revueltosauro \u00e8 considerato un membro dei crurotarsi, il grande gruppo di arcosauri oggi rappresentato dai soli coccodrilli, ma che all'inizio del Mesozoico era molto pi\u00f9 diversificato. Il revueltosauro possedeva un miscuglio di caratteristiche (il grande cranio simile a quello dei rauisuchi, i denti da ornitischio, la corazza simile a quella degli aetosauri) che non hanno finora permesso di stabilire le reali parentele dell'animale.\nStile di vita.\nI denti a forma di foglia del revueltosauro lo denotano come un animale erbivoro, che probabilmente strappava ciuffi di fogliame e felci grazie ai potenti arti. Non \u00e8 chiaro a cosa servisse l'enorme e leggero cranio: solitamente un cranio del genere \u00e8 compatibile con attitudini carnivore. La corazza dorsale e ventrale, in ogni caso, doveva proteggere il revueltosauro dagli attacchi dei predatori come \"Coelophysis\" e \"Postosuchus\"."}
{"id": "2414672", "revid": "287204", "url": "https://it.wikipedia.org/wiki?curid=2414672", "title": "Ismael Rodr\u00edguez (regista)", "text": "Ha diretto molte delle maggiori star messicane dell'epoca, tra cui Pedro Infante, Dolores del R\u00edo, Mar\u00eda F\u00e9lix. Diresse anche Toshir\u014d Mifune, l'attore preferito di Akira Kurosawa, nel film \"Il dominatore degli Indios\" (\"\u00c1nimas Trujano\"), del 1961, dove impersonava un indio messicano. Il film, nel 1962, fu nominato agli Oscar come miglior film straniero.\nA livello internazionale, il pi\u00f9 celebre film di Ismael Rodr\u00edguez \u00e8 stato \"\", ultima pellicola di Pedro Infante, che aveva al suo fianco Mar\u00eda F\u00e9lix. Per quel ruolo Infante vinse, nel 1957, l'Orso d'argento al Festival di Berlino, mentre il film si aggiudic\u00f2 il Golden Globe, a Hollywood, nel 1958, come miglior film straniero."}
{"id": "2414686", "revid": "765341", "url": "https://it.wikipedia.org/wiki?curid=2414686", "title": "Pr\u00e9liminaires", "text": " \nPr\u00e9liminaires \u00e8 un album studio del 2009 composto e interpretato da Iggy Pop.\nL'album.\nRegistrato dopo la reunion degli Stooges questo album si differenzia dagli altri dischi del rocker statunitense in quanto per la prima vengono affrontati dall'iguana generi come il Jazz e il Blues. L'album trae ispirazione dal romanzo La possibilit\u00e0 di un'isola di Houellebecq e, per la prima volta, Iggy Pop canta anche in lingua francese alcune canzoni."}
{"id": "2414687", "revid": "373960", "url": "https://it.wikipedia.org/wiki?curid=2414687", "title": "Petruzzelli", "text": ""}
{"id": "2414690", "revid": "1442080", "url": "https://it.wikipedia.org/wiki?curid=2414690", "title": "Andalucia Tennis Experience 2009 - Doppio", "text": "Il doppio dell'Andalucia Tennis Experience 2009 \u00e8 stato un torneo di tennis facente parte del WTA Tour 2009.\nKlaudia Jans-Ignacik e Alicja Rosolska hanno vinto contro Anabel Medina Garrigues e Virginia Ruano Pascual,6-3,6-3."}
{"id": "2414691", "revid": "1543377", "url": "https://it.wikipedia.org/wiki?curid=2414691", "title": "Ermenek", "text": "Ermenek \u00e8 una citt\u00e0 della Turchia. Secondo il censimento del 2000, la popolazione del distretto contava 42'643 abitanti e la citt\u00e0 15'509.\nNome.\nLa citt\u00e0 in epoca romana portava il nome di Germanicopoli (Greco antico \u0393\u03b5\u03c1\u03bc\u03b1\u03bd\u03b9\u03ba\u03cc\u03c0\u03bf\u03bb\u03b9\u03c2) o Clibanus; molto pi\u00f9 tardi prese il nome di Ermenak.\nStoria.\nGermanicopoli era una citt\u00e0 dell'antica Isauria prese il nome da Gaio Giulio Cesare Claudiano Germanico generale romano nipote di Augusto. Cristianizzata nei primi secoli di questa era. Sede vescovile si conoscono i vescovi \"Tyrannus\", 451; \"Eustathius\", 797; \"Basil\", 878 e \"Bisulas\". Nei pressi della citt\u00e0 nel 1098 i crociati subirono una pesante sconfitta. Pass\u00f2 sotto controllo della dinastia armena dei Rupenidi prendendo il nome di Germanig, da cui deriva l'attuale Ermenek. Le rovine di molti monumenti romani e di una roccaforte sono ancora visibili nella regione."}
{"id": "2414695", "revid": "1305772", "url": "https://it.wikipedia.org/wiki?curid=2414695", "title": "Germanicopoli", "text": "Germanicopoli:"}
{"id": "2414696", "revid": "7459", "url": "https://it.wikipedia.org/wiki?curid=2414696", "title": "Clibanus", "text": ""}
{"id": "2414705", "revid": "339392", "url": "https://it.wikipedia.org/wiki?curid=2414705", "title": "Her Majesty's Armed Force", "text": ""}
{"id": "2414706", "revid": "1632387", "url": "https://it.wikipedia.org/wiki?curid=2414706", "title": "Comunit\u00e0 ebraica di Gorizia", "text": "Gorizia \u00e8 stata sede di un'importante comunit\u00e0 ebraica, ora ridotta a sezione della comunit\u00e0 ebraica di Trieste.\nLa presenza di ebrei a Gorizia \u00e8 attestata sin dal XVI secolo. Le famiglie dei Morpurgo e dei Pincherle erano impegnate in attivit\u00e0 di prestito. Nel 1698 fu istituito il ghetto. La residenza coatta non pregiudic\u00f2 lo sviluppo demografico della comunit\u00e0 che dalle 256 persone nel 1764 pass\u00f2 alle 270 nel 1788, che divennero 314 nel 1850. La componente ebraica, in prevalenza aschenazita ovvero di provenienza tedesca, ha lasciato numerosi segni e donato alla citt\u00e0 personaggi illustri come Carlo Raimondo Michelstaedter (1887-1910), Graziadio Isaia Ascoli (1829-1907) e altri ancora. Essa era essenzialmente legata alla componente italiana della citt\u00e0, molti ebrei furono ferventi patrioti italiani, ad esempio Carolina Luzzatto e lo stesso Ascoli. La vitale comunit\u00e0 ebraica di Gorizia fu praticamente cancellata con la deportazione e lo sterminio nei lager tra il 1943 e il 1944. Il deportato pi\u00f9 giovane, Bruno Farber, \u00e8 ricordato con l'intitolazione del giardino adiacente alla sinagoga: aveva tre mesi e diciannove giorni.\nA testimonianza della presenza ebraica a Gorizia resta anche l'antichissimo cimitero di Valdirose (in sloveno \"Ro\u017ena dolina\"; ora in territorio sloveno, frazione del comune di Nova Gorica). Il censimento del 1876 cont\u00f2 692 lapidi, la pi\u00f9 antica delle quali risale al 1371. Oggi molte di esse sono andate perdute o risultano poco leggibili.\nNonostante la pressoch\u00e9 completa scomparsa di una presenza ebraica in citt\u00e0, quanto rimane del quartiere del vecchio ghetto \u00e8 stato nel secondo dopoguerra oggetto di importanti lavori di restauro con il recupero della locale sinagoga. In essa, nell'aprile 2009 si \u00e8 svolto, dopo oltre sessant'anni, il primo matrimonio tra due cittadini israeliani, di cui uno originario di Gorizia.\nIl cimitero di Valdirose.\nIl cimitero di Valdirose \u00e8 situato a Valdirose, frazione del comune di Nova Gorica.\nQuesto elenco fu scritto da Samuel Jona nel 1876 e successivamente completato a tutto il 1930 ed \u00e8 in parte mostrato da Maria Elisabetta Loricchio nel libro \"Beth ha Chajim - La casa dei viventi\"."}
{"id": "2414710", "revid": "767487", "url": "https://it.wikipedia.org/wiki?curid=2414710", "title": "Arrigo Muggiani", "text": "Era il secondo di tre fratelli: Giorgio (nato nel 1887, fondatore dell') e Marco (1894).\nCarriera.\nNel 1919 fa parte della rappresentativa dell'Italia alle Olimpiadi militari interalleate di Joinville-le-Pont. La squadra perde contro gli Stati Uniti e vince contro la Francia e quest'ultima partita rende popolare la pallacanestro in Italia.\nNel 1921 diviene il primo presidente della Federazione Italiana Basketball, rimanendo in carica fino al 1925.\n\u00c8 stato il capitano dell'Internazionale Milano che ha vinto lo scudetto nel 1923."}
{"id": "2414711", "revid": "599013", "url": "https://it.wikipedia.org/wiki?curid=2414711", "title": "Jarmo Myllys", "text": "Carriera.\nClub.\nNella sua lunga carriera ha giocato perlopi\u00f9 nel massimo campionato del suo paese, la SM-liiga, con l'Ilves Tampere (1983-1986), il Lukko Rauma (1986-1988 e 1993-1944), gli Espoo Blues (2001-2003) e il SaiPa Lappeenranta (2003-2005).\nScelto dai Minnesota North Stars al draft 1987, sbarc\u00f2 in Nord America nel 1988, ma nelle tre stagioni sotto contratto con la squadra NHL raccolse sole 12 presenze, giocando perlopi\u00f9 nel farm team in International Hockey League, i Kalamazoo Wings. Meglio and\u00f2 nella stagione 1991-1992 con i San Jose Sharks, con 27 presenze, ma Myllys prefer\u00ec comunque tornare in Europa, dapprima nella 1. Divisioona (la seconda serie finlandese), poi in SM-Liiga per la seconda esperienza coi Lukko Rauma.\nSi trasfer\u00ec poi nell'Elitserien svedese, dove gioc\u00f2 per sette stagioni nelle file del Lule\u00e5 HF, aggiudicandosi anche il Guldhj\u00e4lmen. \u00c8 stato inoltre il primo portiere a mettere a segno una rete nel campionato svedese: \u00e8 accaduto il 16 gennaio 1999 in una gara contro il Leksand IF.\nTorn\u00f2 quindi in patria per le ultime quattro stagioni, due ai Blues Espoo e due col SaiPa Lappeenranta (con una parentesi in Svezia con l'HV71 J\u00f6nk\u00f6ping al termine della stagione 2003-2004).\nLa sua maglia numero 35 \u00e8 stata ritirata sia dal Lule\u00e5 HF che dal SaPKo.\nNazionale.\nCon la nazionale della ha disputato sette edizioni dei mondiali, con una medaglia d'oro (Svezia 1995) e tre d'argento (Italia 1994, Svizzera 1998 e Germania 2001); due edizioni della Canada Cup; e tre edizioni dei Giochi Olimpici Invernali, con una medaglia d'argento () e due di bronzo ( e )\nAllenatore.\nDopo il ritiro \u00e8 divenuto allenatore dei portieri del SaiPa, ruolo ricoperto fino al 2012. Ha allenato i portieri anche delle nazionali finlandesi giovanili Under 16 (2008-2009) e Under 18 (2010-2011).\nDopo due stagioni di stop, nel 2014 \u00e8 passato al Klagenfurt, sempre come allenatore dei portieri (ma per un periodo ha rivestito ad interim il ruolo di assistente allenatore). \u00c8 tornato in patria nel 2015, divenendo assistente allenatore del SaPKo."}
{"id": "2414715", "revid": "125479223", "url": "https://it.wikipedia.org/wiki?curid=2414715", "title": "Stadio Giuseppe Moccagatta", "text": "Lo stadio Giuseppe Moccagatta \u00e8 un impianto calcistico di Alessandria. Ospita gli incontri casalinghi dell'Alessandria, principale societ\u00e0 dell'omonima citt\u00e0 piemontese, e della Juventus U23.\nDalla stagione 2018-2019 ospita inoltre gli incontri casalinghi della squadra U23 della di Torino.\nNel 2001, a causa dei simultanei lavori di adeguamento dello stadio comunale di Valenza, fu brevemente il terreno interno anche per la Valenzana.\nStoria.\nPrimi decenni.\nNel 1929 l', appena ammesso alla nuova Serie A a girone unico, era tra le maggiori squadre del calcio italiano. In quest'ottica il vecchio campo sportivo del quartiere Orti (detto ironicamente \"il pollaio\" per le sue strutture lignee a carattere non permanente e \"la fabbrica del fango\" per il terreno umido e scivoloso), dove i grigi giocavano dal 1919 le loro gare interne, non era pi\u00f9 adeguato ad accogliere la pratica calcistica cittadina.\nTra il 1927 e il 1928, su pressione delle autorit\u00e0 locali e nazionali, venne pertanto presentato un progetto che prevedeva l'allestimento d'un innovativo centro polisportivo: conformemente alle prassi del regime fascista, lo stadio \"propriamente detto\" avrebbe dovuto includere anche una pista d'atletica, mentre nelle pertinenze si sarebbe ricavata una piscina ed addirittura un monumento ai Caduti. Quest'ultimo punto in particolare suscit\u00f2 vaste perplessit\u00e0, sicch\u00e9 il progetto venne fortemente ridimensionato in favore di un'arena a solo uso calcistico.\nI lavori di costruzione procedettero celermente e gi\u00e0 il 6 ottobre 1929 l'Alessandria pot\u00e9 giocare la sua prima partita presso il \"Campo del Littorio\", che fu poi inaugurato ufficialmente il 28 di quel mese, in occasione del settimo anniversario dalla marcia su Roma.\nIl 22 ottobre 1946, con la caduta del regime, lo stadio venne intitolato al presidente della squadra, nonch\u00e9 sindaco della citt\u00e0 piemontese, Giuseppe Moccagatta, deceduto esattamente un mese prima.\nLa capienza degli spalti raggiunse finanche i posti nel 1956, per poi andare incontro a una drastica riduzione, in particolare a seguito delle inondazioni del Tanaro nel 1994, ove le tribune vennero largamente \"ridisegnate\" e le misure del terreno di gioco fissate a 105 x 68,40\u00a0m (in conformit\u00e0 con i dettami del calcio professionistico).\nI lavori del terzo millennio.\nA partire dal secondo semestre del 2009 vi sono stati lavori di manutenzione, come l'installazione di un nuovo tabellone elettronico e la totale ricostruzione della curva nord con struttura rettilinea addossata al terreno di gioco, ultimata nel mese di gennaio 2010.\nA fine giugno 2016 la giunta del comune di Alessandria, capeggiata dalla sindaca e presidente della provincia Maria Rita Rossa, approva il progetto di totale riqualificazione dello stadio, con contestuale aumento di capienza, per la stagione 2017-2018. Il progetto \u00e8 stato presentato nella serata del 17 novembre 2016 e la fine lavori \u00e8 stata poi celebrata da una cerimonia d'inaugurazione il 29 novembre 2017 con un investimento complessivo di 2.400.000 euro. Sono stati ristrutturati il settore sud (con annessa riqualificazione della facciata storica e manutenzione straordinaria degli uffici della sede societaria), la tribuna coperta (consolidata e ristrutturata internamente, nonch\u00e9 dotata di una nuova area spettatori \"privilegiata\" - denominata \"Pitch View\" - nel vecchio parterre) e la gradinata scoperta (completamente ricostruita e poi dotata di seggiolini grigi e amaranto, disegnanti lo slogan motivazionale \"Adoss Grison\"), per un totale di poco pi\u00f9 di 6.000 posti tutti a sedere. Piccoli lavori sono altres\u00ec stati eseguiti sulla curva nord, a sua volta provvista di seggiolini.\nIl 25 luglio 2019 il Torino ha usufruito dell'impianto alessandrino per la sfida del preliminare di Europa League contro gli ungheresi del Debrecen, non potendo utilizzare lo Stadio Olimpico Grande Torino che era contestualmente teatro di un concerto.\nNella stagione 2019-2020 lo stadio accoglie le gare interne della Juventus Women, limitatamente ai turni di Champions League femminile.\n\"Prima partita Alessandria (Serie A 1929-1930)\""}
{"id": "2414725", "revid": "174925", "url": "https://it.wikipedia.org/wiki?curid=2414725", "title": "Al-Zuhri", "text": ""}
{"id": "2414736", "revid": "767487", "url": "https://it.wikipedia.org/wiki?curid=2414736", "title": "La generazione rubata", "text": "La generazione rubata (\"Rabbit-Proof Fence\") \u00e8 un film del 2002 diretto da Phillip Noyce.\nIl soggetto \u00e8 tratto dal libro \"Barriera per conigli\" (\"Follow the Rabbit-Proof Fence\") di Doris Pilkington, che affronta il tema dei bambini aborigeni australiani forzatamente allontanati dalle loro famiglie, la cosiddetta generazione rubata.\nSi tratta di bambini mezzo-sangue nati dall'incrocio tra inglesi e nativi.\nTrama.\nNell'Australia del 1931, per volont\u00e0 del governo, i bambini di sangue misto (detti anche mezzosangue) sono sottratti con la forza alle famiglie aborigene per essere deportati in appositi centri di rieducazione come quello di Moore River. Ed \u00e8 qui che giungono tre ragazzine - due sorelle, Molly, e Daisy, e la loro cuginetta Gracie -, dopo essere state prelevate dall'insediamento nativo di Jigalong. Ma la pi\u00f9 grandicella, Molly, convince quasi subito le altre due a fuggire per cercare di far ritorno al loro villaggio.\nIl film \u00e8 la cronaca di questa straordinaria fuga a piedi nudi, di oltre 1.500 miglia, attraverso sterminate pianure e deserti: un'autentica odissea durata nove settimane e affrontata dalle tre bambine con incredibile coraggio e risolutezza, avendo come unico riferimento la lunghissima rete di protezione che anni prima i colonizzatori bianchi avevano costruito per difendere i pascoli e i terreni coltivati dai conigli selvatici (lo \"steccato a prova di coniglio\" del titolo originale della pellicola si riferisce appunto a questa barriera che corre da un capo all'altro del continente australiano).\nNonostante i vari tentativi delle autorit\u00e0 governative di riacciuffare le piccole fuggitive (il signor Neville, responsabile del programma di tutela dei mezzosangue, sguinzaglier\u00e0 sulle loro tracce un'abilissima guida indigena, Moodoo), solo Gracie sar\u00e0 ripresa. Molly e Daisy riusciranno a ritornare a casa.\nIn seguito, Molly sposer\u00e0 un aborigeno da cui avr\u00e0 due figlie. Una di queste, Doris Pilkington Garimara, \u00e8 l'autrice del libro da cui il film \u00e8 tratto."}
{"id": "2414740", "revid": "110157", "url": "https://it.wikipedia.org/wiki?curid=2414740", "title": "Aquitaniano", "text": " \nNella scala dei tempi geologici, l'Aquitaniano \u00e8 il primo dei sei piani o stadi stratigrafici in cui \u00e8 suddivisa l'epoca del Miocene. \u00c8 compreso tra 23,03 e 20,43 milioni di anni fa (Ma), preceduto dal Chattiano, l'ultimo piano dell'Oligocene, e seguito dal Burdigaliano.\nL'Aquitaniano si sovrappone ad altre definizioni regionali quali Harrisoniano, Ageniano, Pareora, Landon, Otaiano e Waitakiano.\nEtimologia.\nL'Aquitaniano deriva il suo nome dalla regione francese dell'Aquitania. Il piano Aquitaniano fu introdotto nella letteratura scientifica nel 1858 dallo stratigrafo svizzero Karl Mayer-Eymar.\nDefinizioni stratigrafiche e GSSP.\nLa base dell'Aquitaniano, nonch\u00e9 del Miocene e dell'intero periodo del Neogene, \u00e8 definita dalla prima comparsa dei foraminiferi planctonici della specie \"Paragloborotalia kugleri\", dall'estinzione del nanoplancton calcareo \"Reticulofenestra bisecta\", che forma la base della biozona nanoplanctonica NN1, ed \u00e8 alla base della cronozona magnetica C6Cn.2n e corrisponde all'evento Mi-1 nello stadio isotopico marino.\nIl limite superiore del piano Aquitaniano, nonch\u00e9 base del successivo Burdigaliano, \u00e8 data dalla prima comparsa dei foraminiferi della specie \"Globigerinoides altiaperturus\" e si trova alla sommit\u00e0 della cronozona magnetica C6An.\nGSSP.\nIl GSSP, il profilo stratigrafico di riferimento della Commissione internazionale di stratigrafia, \u00e8 stato identificato in una sezione stratigrafica di Lemme-Carrosio presso il piccolo paese di Carrosio, a sud di Gavi e a nord di Voltaggio, il provincia di Alessandria. Le coordinate sono: longitudine: 8\u00b050'11\" E e latitudine 44\u00b039'32\" N."}
{"id": "2414742", "revid": "174925", "url": "https://it.wikipedia.org/wiki?curid=2414742", "title": "Muhammad ibn Muslim ibn Shihab al-Zuhri", "text": ""}
{"id": "2414753", "revid": "116386322", "url": "https://it.wikipedia.org/wiki?curid=2414753", "title": "Her Majesty's Theatre", "text": "Her Majesty's Theatre \u00e8 un teatro sito ad Haymarket nel West End di Londra.\nIl nome del teatro, che ha una capienza di 1.216 posti, \u00e8 destinato a cambiare in \"His Majesty's Theatre\", com'era conosciuto nella prima met\u00e0 del XX secolo (precisamente dal 1901 al 1952), qualora fosse un monarca maschio a succedere alla regina Elisabetta II.\nStoria.\nGi\u00e0 nel 1705 venne edificato un teatro nella strada denominata Haymarket, sita nel distretto di \"St. James's\". Il primo edificio venne costruito da John Vanbrugh e si chiamava \"The Queen's Theatre\", sotto il regno di Anna d'Inghilterra, e \"The King\u2019s Theatre\" dopo il 1714, quando il suo successore fu un monarca di sesso maschile.\nA quell'epoca erano pochissimi i teatri autorizzati in tutta la citt\u00e0 di Londra. Il teatro venne adibito alla rappresentazione dell'opera dal 1710 a quando nel 1789 venne distrutto da un incendio. Qui vennero date le prime della maggior parte delle opere composte da Haendel a partire dal suo trasferimento in Inghilterra. \nIl secondo teatro venne inaugurato nel 1791. Vide poi la rappresentazione della prima londinese de \"La clemenza di Tito\" di Mozart nel 1806, di \"Cos\u00ec fan tutte\" nel 1811, e di \"Don Giovanni\" nel 1816. John Nash e George Renton fecero delle modifiche al prospetto ed alla sala fra il 1816 ed il 1818, oltre ad aggiungere un arco, detto \"Royal Opera Arcade\", che si trova sul retro del teatro e rimasta visibile.\nFra i direttori musicali del \"King's Theatre \" dell'epoca, si pu\u00f2 citare il celebre ed eccentrico arpista francese Nicolas Bochsa (1789-1856) che tenne questa funzione per sei anni a partire dal 1827. Quando la regina Vittoria sal\u00ec al trono nel 1837, il nome del teatro venne cambiato in \"Her Majesty's Theatre, Italian Opera House\". La parte del nome \u00abItalian Opera House\u00bb venne abbandonata nel 1847. Nel dicembre 1867 il teatro venne nuovamente distrutto da un incendio.\nIl terzo teatro venne ricostruito nel 1869 e poi demolito nel 1892. La sua funzione rimase comunque principalmente per la rappresentazione di opere e balletti. \nIl quarto teatro, costruito da C.J. Phills, venne inaugurato nel 1897. Quest'ultimo teatro venne dedicato, tranne che nei primi anni, alla rappresentazione di musical. La commedia musicale \"Chu Chin Chow\" debutt\u00f2 nel 1916 e rimase in cartellone per 2.235 rappresentazioni, un record per l'epoca.\n\"Bitter Sweet\", di No\u00ebl Coward, vi realizz\u00f2 697 rappresentazioni a far data dal 1929. Le commedie musicali ebbero il predominio in questo teatro dopo la seconda guerra mondiale. Fra le pi\u00f9 note si ricordano: \"Brigadoon\" (1949), \"Paint Your Wagon\" (1953), \"West Side Story\" (1958) e (\"Fiddler on the Roof\") che realizz\u00f2 2.030 rappresentazioni a partire dal 1967.\nDal 1982 \u00e0 1985, dal teatro venne irradiata in diretta televisiva, dalla catena ITV1, \"Live from Her Majesty's\". Durante una di queste puntate, Tommy Cooper svenne morendo sulla scena nel 1984.\nDal 1986 viene messo in scena il musical \"The Phantom of the Opera\".\nIl teatro ha una capienza di 1.216 posti."}
{"id": "2414756", "revid": "486946", "url": "https://it.wikipedia.org/wiki?curid=2414756", "title": "Forze Armate della Federazione Russa", "text": ""}
{"id": "2414758", "revid": "486946", "url": "https://it.wikipedia.org/wiki?curid=2414758", "title": "Forze armate russe", "text": ""}
{"id": "2414759", "revid": "486946", "url": "https://it.wikipedia.org/wiki?curid=2414759", "title": "Forze terrestri della Federazione Russa", "text": ""}
{"id": "2414760", "revid": "283026", "url": "https://it.wikipedia.org/wiki?curid=2414760", "title": "Aeronautica militare russa", "text": ""}
{"id": "2414763", "revid": "115533", "url": "https://it.wikipedia.org/wiki?curid=2414763", "title": "Aeronautica militare della Serbia", "text": ""}
{"id": "2414764", "revid": "190231", "url": "https://it.wikipedia.org/wiki?curid=2414764", "title": "Serbian Air Force and Air Defense", "text": ""}
{"id": "2414767", "revid": "495151", "url": "https://it.wikipedia.org/wiki?curid=2414767", "title": "Ajmou-n'Ait-Ali-ou-Hasso", "text": ""}
{"id": "2414776", "revid": "22356", "url": "https://it.wikipedia.org/wiki?curid=2414776", "title": "Revueltosaurus", "text": ""}
{"id": "2414782", "revid": "767487", "url": "https://it.wikipedia.org/wiki?curid=2414782", "title": "Filippo Masolini", "text": "Carriera.\nGiocatore.\nCresciuto nel vivaio della Persicetana, passa nel 1985 ad incrementare quello del dove esordisce in Serie B nel 1986-1987. Nella stagione 1988-1989 viene acquistato dal dove in una stagione e mezza in Serie A raccoglie 7 presenze. Nell'ottobre del 1989 passa in prestito al Brescia in Serie B per una stagione e mezza, al termine delle quali torna in bianconero, coi romagnoli retrocessi tra i cadetti, fino al 1993.\nViene quindi acquistato dalla Fidelis Andria dove disputa tre campionati di Serie B e la stagione successiva dal Genoa dove ottiene la sua migliore prestazione in termini di marcature (nove gol).\nNel 1997 passa al mentre nel 1999 scende di categoria accasandosi al . Dopo sola mezza stagione passa ad una nuova societ\u00e0 lombarda, la Cremonese con la quale scende in Serie C2.\nA gennaio 2001 passa alla di Ezio Rossi dov'\u00e8 protagonista di due promozioni consecutive che portano la societ\u00e0 dalla Serie C2 alla Serie B: quando a fine stagione Rossi passa al Torino, decide di seguirlo alla societ\u00e0 granata, che per\u00f2 lo cede dopo mezza stagione al . L'ultimo trasferimento \u00e8 datato gennaio 2005 quando passa al , dove al termine della stagione 2005-2006 abbandona il calcio giocato.\nAllenatore.\nDopo il ritiro, entra subito nello staff di Ezio Rossi in qualit\u00e0 di vice, seguendolo perci\u00f2 nelle esperienze al al Padova e al .\nNell'estate 2009 allena la formazione Giovanissimi Nazionali del . Successivamente nel luglio 2011 allena i Giovanissimi Nazionali del San Marino.\nIl 21 giugno 2012 assume la carica di allenatore del Santarcangelo. L'11 febbraio 2013 viene sollevato dall'incarico."}
{"id": "2414784", "revid": "1305772", "url": "https://it.wikipedia.org/wiki?curid=2414784", "title": "Walcott", "text": ""}
{"id": "2414786", "revid": "1819880", "url": "https://it.wikipedia.org/wiki?curid=2414786", "title": "Gran Premio di Monaco 1986", "text": "Il Gran Premio di Monaco 1986, \u00e8 la quarta gara del mondiale di Formula 1 del 1986, si \u00e8 disputato il 11 maggio sul circuito di Monte Carlo ed \u00e8 stato vinto da Alain Prost su McLaren-TAG Porsche. \u00c8 l'ultimo Gran Premio disputato da Elio De Angelis, il pilota romano, infatti, perder\u00e0 la vita nei test privati della Brabham, successivi al Gran Premio, al Paul Ricard.\nNote.\n\"Salvo indicazioni diverse le classifiche sono tratte da \""}
{"id": "2414787", "revid": "174925", "url": "https://it.wikipedia.org/wiki?curid=2414787", "title": "Meteci", "text": ""}
{"id": "2414789", "revid": "287204", "url": "https://it.wikipedia.org/wiki?curid=2414789", "title": "Conte di Strathmore e Kinghorne", "text": "Il titolo di Conte di Kinghorne venne creato nella Par\u00eca scozzese nel 1606 per Patrick Lyon. Nel 1677, la designazione della dignit\u00e0 nobiliare venne cambiata in \"Conte di Strathmore e Kinghorne\". La contea venne accettata a partire dal 1937 anche nella Par\u00eca inglese, quando la figlia di Claude Bowes-Lyon, XIV Conte di Strathmore e Kinghorne e di Cecilia Cavendish-Bentinck, Elizabeth, dopo aver sposato il duca di York Alberto d'Inghilterra (poi re dall'11 dicembre 1936 con il nome di Giorgio VI, in seguito all'abdicazione del fratello maggiore Edoardo VIII), divenne regina consorte.\nOltre a quello comitale, il capofamiglia beneficia del rango di \"Visconte Lyon\" (istituito nel 1677), \"Lord Glamis, Tannadyce, Sidlaw e Strathditchie\" (1677), \"Lord Glamis\" (1445) e \"Barone Bowes\" (1887). Gi\u00e0 in precedenza il X conte si fregiava del titolo di \"Barone Bowes\" (1815), ma si estinse alla sua morte nel 1821. I primi tre titoli appartengono alla Par\u00eca di Scozia, mentre gli ultimi due alla Par\u00eca del Regno Unito. Il primogenito del conte utilizza l'appellativo di \"Lord Glamis\" come trattamento di cortesia.\nElizabeth Bowes-Lyon (1900\u20132002), regina consorte in quanto moglie di re Giorgio VI del Regno Unito dal 1936 al 1952 e madre dell'attuale sovrana britannica Elisabetta II, apparteneva alla famiglia dei conti di Strathmore e Kinghorne. La sua secondogenita principessa Margaret (1930-2002) nacque nel castello di Glamis, presso Angus, in Scozia, tuttora residenza principale della famiglia."}
{"id": "2414792", "revid": "38120", "url": "https://it.wikipedia.org/wiki?curid=2414792", "title": "Baby-Vegeta", "text": ""}
{"id": "2414796", "revid": "3115", "url": "https://it.wikipedia.org/wiki?curid=2414796", "title": "Eutropio di Saintes", "text": "Agiografia.\nSecondo la tradizione letteraria, Eutropio era di origine romana o persiana e fu inviato a evangelizzare la Gallia o da papa Clemente I nel I secolo o da papa Fabiano verso la met\u00e0 del III secolo. \nCulto.\nDopo la sua morte \u00e8 stato sepolto in un sarcofago posto nella cripta della chiesa dedicatagli a Saintes, dove ancora oggi sono conservate le sue reliquie. \nPatrono della Saintonge, \u00e8 festeggiato il 30 aprile."}
{"id": "2414802", "revid": "547034", "url": "https://it.wikipedia.org/wiki?curid=2414802", "title": "Formula 2 giapponese 1986", "text": "La stagione 1986 della Formula 2 giapponese fu disputata in 8 gare. Vi presero parte 14 differenti \"team\", 19 differenti piloti, 2 differenti telaisti e 3 differenti motoristi. Fu l'ultima per la categoria, prima del passaggio all'utilizzo di vetture di Formula 3000. La serie venne vinta dal pilota nipponico Satoru Nakajima su March 86J-Honda.\nRisultati e classifiche.\nClassifica piloti.\nI punti sono assegnati secondo lo schema seguente:\nContano i 6 migliori risultati."}
{"id": "2414804", "revid": "599013", "url": "https://it.wikipedia.org/wiki?curid=2414804", "title": "Medicina d'emergenza-urgenza", "text": "La medicina d'emergenza-urgenza \u00e8 la specialit\u00e0 medica specifica che si occupa di quelle condizioni mediche il cui trattamento non pu\u00f2, per varie ragioni, essere dilazionato nel tempo. Il suo raggio d\u2019azione spazia dal territorio (medicina d\u2019emergenza territoriale) all\u2019ospedale, dove pu\u00f2 operare sia nell\u2019ambito dei Pronto soccorso (con annessi letti di Osservazione Breve Intensiva, o O.B.I.) che in quello delle degenze di medicina d\u2019emergenza, che hanno caratteristiche di degenza subintensiva.\nStoria.\nLe prime iniziative organizzate di medicina di emergenza-urgenza nel periodo moderno risalgono ai tempi della Rivoluzione francese, grazie ai contributi del chirurgo francese Dominique Jean Larrey che, al seguito delle armate napoleoniche, ide\u00f2 il concetto di ambulanza (o, come veniva chiamata all'epoca, di \"\"Voiture d'ambulance volante\"), per il trasporto veloce dei soldati feriti presso le infermerie da campo. Jean Larrey viene per questo considerato come il padre della medicina d'urgenza.\nLa medicina di emergenza-urgenza ha storicamente conosciuto forti sviluppi in coincidenza con i grandi eventi bellici ed in connessione con gli sviluppi applicativi della medicina militare.\nIn Italia.\nLa disciplina di \"Medicina e chirurgia di urgenza e accettazione\" \u00e8 stata istituita in Italia solo nel 1997, collocandola specialit\u00e0 di area medica.\nLa medicina di urgenza negli ultimi anni ha avuto uno sviluppo iperbolico: la riorganizzazione del sistema dell'emergenza-urgenza (attraverso i vari piani sanitari nazionali dal 1996) ha visto nascere accanto al numero unico nazionale di emergenza, il 118, anche un nuovo assetto organizzativo e dunque professionale alle porte dell'ospedale.\nLa scuola di specializzazione in Medicina d'Emergenza Urgenza in Italia \u00e8 stata varata dal mondo accademico solo nel 2009 ed ufficialmente \u00e8 partita in 25 sedi universitarie nell'anno accademico 2009/2010; al contrario, \u00e8 da molto tempo riconosciuta in vari Paesi del mondo come USA, Canada, Australia, Israele, Regno Unito e, dall'agosto del 2000, essa \u00e8 stata adottata dalla Comunit\u00e0 Europea e incorporata ufficialmente nella tabella delle specialit\u00e0 mediche. La principale societ\u00e0 scientifica che in Italia rappresenta i medici e gli infermieri dell'urgenza \u00e8 la SIMEU (\"Societ\u00e0 Italiana Medicina di Emergenza-Urgenza\").\nAmbiti.\nNegli ultimi 20 anni la medicina d'emergenza-urgenza ha conosciuto uno sviluppo enorme, acquisendo nel tempo maggiori competenze. Per citare alcuni esempi, sono parte essenziale della formazione e delle conoscenze in questa branca l'Advanced Trauma Life Support (ATLS), l'Advanced Life Support (ALS), l'Advanced Cardiac Life Support (ACLS), la gestione del paziente intossicato, l'ecografia in emergenza-urgenza, l'utilizzo della ventilazione non invasiva. Inoltre, anche grazie allo sviluppo sempre maggiore delle unit\u00e0 OBI (Osservazione Breve Intensiva) nell'ambito dei DEA (Dipartimenti d'Emergenza e Accettazione) la diagnostica e le terapie di base in urgenza per problematiche quali la sincope, la dispnea acuta e lo shock, il dolore addominale o toracico, la terapia di sindromi dolorose acute e, in generale, molte patologie tempo dipendenti (come l'infarto miocardico acuto, l'ictus ischemico, la sepsi) sono sempre pi\u00f9 peculiari del medico d'emergenza-urgenza. Per citare degli esempi, nei pronto soccorso di maggiori dimensioni (Hub), esistono degli ambienti dedicati allo shock (shock room) e delle \u00e9quipe medico-infermieristiche specializzate (\"syncope unit\", \"chest pain unit\") sul modello anglosassone oppure degli ambienti, dei percorsi e delle \u00e9quipe specializzati nel trauma (Trauma Center).\nIl \"triage\" ospedaliero \u00e8 una procedura infermieristica che permette, tramite delle valutazioni standardizzate, l'attribuzione di una \"priorit\u00e0 di intervento\" ad una sintomatologia correlata con i parametri vitali (pressione arteriosa, saturazione di ossigeno, temperatura corporea, frequenza cardiaca, Glasgow Coma Scale, glicemia, scala del dolore). In questo modo si permette di predisporre un percorso di gestione rapido per le patologie che lo richiedano (infarto, ictus, embolia polmonare, emorragie cerebrali etc.). Il triage attribuisce alla sintomatologia un codice numerico-colore che avr\u00e0 una priorit\u00e0 clinica differente. I colori usualmente utilizzati in Italia, sono il rosso, giallo, verde e bianco, per ordine di gravit\u00e0 decrescente, mentre la recente revisione numerica prevede numeri crescenti a 1 a 5.\nLa specificit\u00e0 della medicina d'urgenza risiede nell'occuparsi trasversalmente di una serie di temi clinici abitualmente di pertinenza di molte altre specializzazioni medico-chirurgiche, ma che vengono specificatamente declinate nell'ambito dell'intervento su eventi acuti. L\u2019approccio del medico d\u2019emergenza \u00e8 di tipo \u201colistico\u201d e prevede pertanto competenze altrettanto trasversali. Secondo una massima di Joe Lex, \u00abmentre la maggior parte degli specialisti si domanda \"Che cosa ha il paziente\", il medico d\u2019emergenza si interroga su \"Cosa necessita il paziente\" in quel momento\u00bb.\nApplicazioni ulteriormente specifiche sono relative all'intervento in ambiti di maxi-emergenza, come nel caso della medicina delle catastrofi, che rappresenta un'estensione logico-organizzativa peculiare della medicina d'emergenza.\nUn esempio lampante \u00e8 stata la recente pandemia legata al SARS-CoV2: le competenze dei medici d\u2019emergenza-urgenza italiani, nella diagnostica ecografica, nella gestione dei malati critici e di ventilazioni non invasive, ha permesso di gestire un enorme numero di pazienti direttamente in pronto soccorso o nelle degenze di medicina d\u2019emergenza-urgenza.\nFigure professionali.\nMedico d'emergenza-urgenza.\nIl medico d'emergenza-urgenza \u00e8 uno specialista esperto nel rapido inquadramento diagnostico del paziente, per poter identificare precocemente le malattie che possono rapidamente peggiorare, e nel trattamento in emergenza-urgenza di tutte le situazioni critiche. Sono esempi (non esaustivi) di quanto espresso: la rianimazione cardiopolmonare, la sedazione procedurale, la terapia analgesica del dolore acuto, la cardioversione-defibrillazione, il posizionamento di pacemaker esterni, l\u2019utilizzo di apparecchiature elettroniche per la diagnostica in situazioni critiche, l\u2019intubazione, la ventilazione non invasiva e la gestione del trauma in tutte le sue forme. Parte essenziale dell\u2019attivit\u00e0 del medico d\u2019emergenza \u00e8 ormai diventato il supporto diagnostico mediante ecografia clinica.\nDiagnostica in emergenza-urgenza.\nL'elettrocardiogramma \u00e8 semplice, economico e di grande impatto, pur essendo utilizzato da oltre un secolo.\nL'ampia gamma di test diagnostici rapidamente disponibili \u00e8 una delle cause del sovraffollamento dei Pronto Soccorso. \u00c8 crescente la richiesta di test da parte dell'autorit\u00e0 giudiziaria: alcolemia, stupefacenti, riscontro dell'et\u00e0 ossea, ricerca di corpi estranei in addome (ovuli di stupefacente).\nLaboratoristica.\nSono numerosi gli esami di laboratorio effettuabili direttamente in urgenza: oltre ai consueti per la crasi ematica, funzionalit\u00e0 epatica, renale, pancreatica, indici di lisi muscolare, esame delle urine, alcolemia, test per stupefacenti, negli ultimi 10 anni d-dimero, troponina (determinanti nella diagnosi di patologie come embolia polmonare ed infarto, tanto da entrare nelle linee guida); pi\u00f9 di recente in alcuni centri \u00e8 stata utilizzata la procalcitonina, dirimente nel riconoscimento delle infezioni batteriche. L'emogasanalisi (EGA) \u00e8 un esame rapido, essenziale nella diagnostica di alcune emergenze, come insufficienze respiratorie, scompensi metabolici o intossicazioni da monossido di carbonio.\nDiagnostica per immagini.\nParte essenziale nella diagnostica in emergenza-urgenza viene svolta dalla diagnostica per immagini.\nTra le metodiche strumentali essenziali in emergenza-urgenza, vi \u00e8 la radiologia tradizionale nella diagnostica in traumatologia e nelle patologie toraciche ed addominali. La TAC trova grande applicazione, in urgenza, nelle patologie craniche; crescente l'uso nella traumatologia del rachide e nella diagnostica dell'embolia polmonare. Sempre maggiormente utilizzata anche la risonanza magnetica nucleare (RMN) nella traumatologia del rachide.\nTra le altre l'ecografia, inizialmente considerata competenza esclusiva del radiologo, si sta diffondendo capillarmente in molte branche della medicina. Attualmente l'utilizzo dell'ecografo viene considerato come un'appendice del fonendoscopio, quindi la valutazione del paziente prevede un tempo aggiuntivo: anamnesi, esame obiettivo ed ecografia focalizzata sul problema; naturalmente l'ecografia in elezione rimane competenza dell'ecografista. Le applicazioni in emergenza-urgenza sono notevoli e varie, cos\u00ec come le problematiche in questo contesto. Oltre alle ormai \"classiche\" applicazioni nell'ambito del trauma (ecografia FAST: \"Focused Abdominal Sonography for Trauma\"), all'ecografia in corso di dolori addominali, si \u00e8 giunti all'ecocardioscopia (valutazione sintetica ed essenziale della funzionalit\u00e0 cardiaca) ed all'ecografia del torace."}
{"id": "2414805", "revid": "599013", "url": "https://it.wikipedia.org/wiki?curid=2414805", "title": "Brigitte Gadient", "text": "Biografia.\nSpecialista delle prove tecniche nata a Gro\u00dfberg di Flums, Brigitte Gadient ottenne il suo primo risultato di rilievo in Coppa del Mondo il 21 gennaio 1981 sul tracciato di Crans-Montana, in Svizzera, giungendo 13\u00aa in combinata. In Coppa Europa nella stagione 1982-1983 termin\u00f2 2\u00aa sia nella classifica generale, sia in quelle di specialit\u00e0 dello slalom speciale e dello slalom gigante.\nIl 10 marzo 1984 a Waterville Valley negli Stati Uniti conquist\u00f2 il primo podio in Coppa del Mondo arrivando 2\u00aa nello slalom speciale vinto dall'atleta di casa Tamara McKinney; nella stagione successiva prese parte ai Mondiali di Bormio 1985, classificandosi 9\u00aa nello slalom speciale. Conquist\u00f2 l'ultimo podio in Coppa del Mondo nella stagione 1985-1986 a Savognin in Svizzera piazzandosi 2\u00aa, preceduta dalla compagna di squadra Erika Hess, nello slalom speciale del 15 dicembre. Il 13 marzo 1990 ottenne l'ultimo piazzamento della sua attivit\u00e0 agonistica, l'11\u00ba posto nello slalom speciale di Coppa del Mondo disputato a Vemdalen in Svezia."}
{"id": "2414806", "revid": "123444322", "url": "https://it.wikipedia.org/wiki?curid=2414806", "title": "John Banville", "text": " Il suo romanzo \"La spiegazione dei fatti\" (1989) \u00e8 stato candidato per il Booker Prize e ha vinto il premio Guinness Peat Aviation. Il suo diciottesimo romanzo, \"Il mare\", ha vinto il Man Booker Prize nel 2005. Ha scritto cinque romanzi con lo pseudonimo di Benjamin Black.\nBanville \u00e8 conosciuto per la sua prosa precisa e fredda, caratterizzata da un'inventiva Nabokoviana, e per l'umorismo nero del suo spesso malizioso narratore. Ha dichiarato di voler dare alla sua prosa \u00abil tipo di solidit\u00e0 e spessore che ha la poesia\u00bb.\nBiografia.\nBanville \u00e8 nato a Wexford, in Irlanda. Suo padre lavorava in un garage e mor\u00ec quando Banville aveva circa trent'anni; sua madre faceva la casalinga. \u00c8 il pi\u00f9 giovane di tre fratelli; il pi\u00f9 vecchio, Vincent, \u00e8 a sua volta un romanziere e ha scritto talvolta con lo pseudonimo di Vincent Lawrence. Sua sorella Vonnie Banville-Evans ha scritto libri per bambini e le memorie degli anni in cui \u00e8 cresciuta a Wexford.\nBanville ha studiato alla Christian Brothers' School e al St Peter's College a Wexford, ma non ha frequentato l'universit\u00e0. Dopo la scuola ha lavorato come impiegato alla Aer Lingus, cosa che gli permise di viaggiare a prezzi scontati in Grecia e in Italia. Tra il 1968 e il 1969 ha vissuto negli Stati Uniti. Ritornato in Irlanda divenne redattore dell\"'Irish Press\", per poi essere promosso capo redattore. Il suo primo libro, \"Ling Lankin\", venne pubblicato nel 1970.\nDopo il fallimento dell'\"Irish Press\" nel 1995 divenne redattore dell\"Irish Times\". Venne nominato redattore letterario nel 1998. Anche l\"'Irish Times\" soffr\u00ec di difficolt\u00e0 economiche, e a Banville venne offerta la possibilit\u00e0 di avere una buonuscita o lavorare come redattore in una sezione speciale, ma decise di andarsene.\nBanville scrive nel \"The New York Review of Books\" fin dal 1990. Nel 1984 fu eletto nell'associazione di artisti irlandesi Aosd\u00e1na, ma si \u00e8 dimesso nel 2001 in modo da permettere ad un altro artista di ricevere il sussidio annuo (\"cnuas\").\nBanville scrive anche con lo pseudonimo di Benjamin Black. Il suo primo romanzo sotto questo pseudonimo \u00e8 \"Dove \u00e8 sempre notte\", seguito da \"Un favore personale\" nel 2007, \"The Lemur\" nel 2008, \"Congetture su April\" nel 2010, e \"A Death in Summer\" nel 2011.\nBanville ha avuto due figli dalla prima moglie, l'artista tessile Janet Dunham, conosciuta durante il suo soggiorno a San Francisco nel 1968, dove lei studiava alla University of California. La Dunham dichiar\u00f2 che Banvile, mentre scriveva, sembrava \u00abun assassino che ritorna da un omicidio particolarmente sanguinoso\u00bb. Banville ha avuto due figlie dalla relazione con Patricia Quinn, ex presidentessa dell'Arts Council of Ireland.\nBanville ha un grande interesse per la vivisezione e i diritti degli animali e spesso rilascia dichiarazioni contro l'utilizzo della vivisezione a scopo di ricerca nelle universit\u00e0 irlandesi.\nHa pubblicato una serie di romanzi gialli sotto lo pseudonimo di Benjamin Black che hanno per protagonista il dottor Quirke e il suo vecchio amico, l\u2019ispettore Hackett. Fanno parte della serie di Quirke i romanzi: Dove \u00e8 sempre notte (Christine Falls, 2006) Guanda, 2007; Un favore personale (The Silver Swan, 2007) Guanda, 2008; Congetture su April (Elegy for April, 2010) Guanda, 2010; Un giorno d\u2019estate (A Death In Summer, 2011) Guanda 2012; False piste (Vengeance, 2013), Guanda 2015; Holy Orders (2013) non ancora tradotto in italiano; Il cerchio si chiude (Even the Dead, 2016) Guanda 2017. "}
{"id": "2414810", "revid": "308179", "url": "https://it.wikipedia.org/wiki?curid=2414810", "title": "Affresco della Messa", "text": ""}
{"id": "2414813", "revid": "297745", "url": "https://it.wikipedia.org/wiki?curid=2414813", "title": "Comunit\u00e0 ebraica di Gradisca d'Isonzo", "text": "Gradisca d'Isonzo fu sede di una piccola ma fiorente comunit\u00e0 ebraica.\nLe prime testimonianze di una presenza ebraica a Gradisca risalgono al XVI secolo e alle attivit\u00e0 di prestatori della famiglia Morpurgo. La piccola comunit\u00e0 (che mai super\u00f2 le 100 unit\u00e0) fu anche impegnata in attivit\u00e0 di commercio e nella produzione della seta. Per pochi anni, tra il 1768 e il 1782, fu stabilita la residenza coatta nel ghetto, consistente in una serie di case lungo l'attuale via Petrarca (gi\u00e0 via del Tempio Israelitico). Sulla strada sorgeva anche una sinagoga, in un edificio ora scomparso. Nessuna traccia rimane anche della sinagoga precedente in uso prima dell'istituzione del ghetto. \nRimane invece il cimitero ottocentesco di via dei Campi. La tradizione vuole che esistesse anche un cimitero pi\u00f9 antico, nei pressi delle mura della fortezza, ma sembra pi\u00f9 probabile che ad essere usato fosse il cimitero di Gorizia, come provato dalla presenza di molte lapidi di residenti a Gradisca. "}
{"id": "2414817", "revid": "1543377", "url": "https://it.wikipedia.org/wiki?curid=2414817", "title": "Gran Premio d'Ungheria 1993", "text": "Il Gran Premio d'Ungheria 1993 \u00e8 stato un Gran Premio di Formula 1 disputato il 15 agosto 1993 sullo Hungaroring di Budapest. La gara \u00e8 stata vinta da Damon Hill su Williams; per il pilota inglese si \u00e8 trattato della prima vittoria in carriera. Il francese Alain Prost ha fatto segnare il giro migliore in qualifica per la trentesima volta in carriera, mentre l'italiano Riccardo Patrese \u00e8 salito per l'ultima volta su un podio di Formula 1.\nQualifiche.\nProst conquista la sua decima pole position stagionale, precedendo il compagno di squadra Hill, Schumacher, Senna, Patrese e Berger; completano la top ten il sorprendente Martini, settimo con la Minardi, Alesi, Warwick e Suzuki.\nGara.\nAl via del giro di ricognizione la vettura di Prost rimane ferma sulla griglia e il francese \u00e8 costretto a partire dall'ultima posizione. Alla partenza Schumacher nel tentativo di passare Hill va troppo all'esterno e viene superato da Senna, Berger e dal compagno di squadra Patrese. Hill quindi prende il comando della corsa davanti a Senna, Berger, Patrese, Schumacher e Alesi. L'inglese conquista subito un grande vantaggio sugli inseguitori, mentre Schumacher, tentando di recuperare, compie invece un testacoda al quarto giro che lo fa andare fuori pista e riparte decimo. Nel corso della diciottesima tornata Senna, ancora secondo, si ritira per un problema all'acceleratore; Schumacher, autore di una grande rimonta, si ritrova secondo dopo aver passato il compagno di squadra al 19\u00ba giro, ma si ritirer\u00e0 6 tornate pi\u00f9 tardi a causa di un guasto al motore. Prost nel frattempo, che aveva rimontato fino alla quarta posizione, al 21\u00ba giro deve tornare ai box per sostituire l'alettone posteriore, rientrando in pista con sette giri di ritardo. Hill comanda in solitario, Patrese amministra la seconda piazza, mentre Berger conquista il podio superando Warwick, Brundle e Martini che rimangono a lottare per il quarto posto; alla fine l'italiano esce di pista, mentre gli altri due concludono nell'ordine. Hill conquista cos\u00ec la prima vittoria in carriera davanti a Patrese, Berger, Warwick, Brundle e Wendlinger; per Patrese si tratta dell'ultimo podio in carriera, mentre per Warwick \u00e8 l'ultimo arrivo in zona punti."}
{"id": "2414819", "revid": "117279042", "url": "https://it.wikipedia.org/wiki?curid=2414819", "title": "Struttura interna di Ganimede", "text": "I modelli teorici sviluppati per descrivere la struttura interna di Ganimede sono basati sulle indicazioni provenienti dalla sonda Galileo e prevedono una differenziazione di Ganimede in tre strati concentrici: un piccolo nucleo di ferro-solfuro di ferro, un mantello roccioso ricco di silicati ed una crosta ghiacciata. Gli spessori indicati degli strati all'interno di Ganimede dipendono dalla presunta composizione dei silicati (olivine e pirosseni) nel mantello e dei solfuri nel nucleo. I valori pi\u00f9 probabili sono di 700\u2013900\u00a0km per il raggio del nucleo e 800\u20131000\u00a0km per lo spessore del mantello ghiacciato esterno, con la parte rimanente occupata dal mantello di silicati. \u00c8 stata rilevata, inoltre, una tenue atmosfera.\nIl modello \u00e8 supportato da un basso valore del momento di inerzia adimensionale: per una sfera omogenea esso vale 0,4, ma il suo valore diminuisce se la densit\u00e0 aumenta con la profondit\u00e0. Il valore misurato per Ganimede durante i \"fly-by\" della sonda Galileo \u00e8 pari a .\nNucleo.\nI modelli teorici prevedono l'esistenza di un piccolo nucleo di ferro-solfuro di ferro di 700\u2013900\u00a0km di raggio. Il nucleo \u00e8 caratterizzato inoltre da una densit\u00e0 di 5,5\u20136\u00a0g/cm\u00b3, da una temperatura di circa 1500\u20131700\u00a0K e da una pressione di 100\u00a0kBar (equivalente a 10 GPa).\nL'esistenza di un nucleo liquido e ricco in ferro fornirebbe inoltre una spiegazione piuttosto semplice dell'esistenza del campo magnetico proprio della luna, misurato dalla sonda Galileo. I moti convettivi nel ferro liquido, che presenta una conduttivit\u00e0 elettrica elevata, \u00e8 il modello pi\u00f9 ragionevole per la generazione di un campo magnetico planetario. La presenza di un nucleo metallico suggerisce inoltre che in passato Ganimede possa essere stato esposto a temperature pi\u00f9 elevate delle attuali.\nAlcuni modelli per la generazione di un campo magnetico planetario richiedono l'esistenza di un nucleo solido di ferro puro all'interno del nucleo liquido di Fe-FeS - similmente alla struttura del nucleo terrestre. Il raggio di tale nucleo solido potrebbe raggiungere un valore massimo di 500\u00a0km.\nMantello.\nMantello interno.\nCome gi\u00e0 detto, gli spessori indicati degli strati all'interno di Ganimede dipendono dalla presunta composizione dei silicati (olivine e pirosseni) nel mantello e dei solfuri nel nucleo. Il valore pi\u00f9 probabile per lo spessore del mantello di silicati \u00e8 di circa 1700\u00a0km (stimato come differenza tra il raggio del pianeta ed i valori stimati per gli spessori del nucleo e del mantello esterno). La densit\u00e0 del mantello di silicati \u00e8 di 3,4\u20133,6\u00a0g/cm\u00b3.\nAlcune ricerche ipotizzano che il campo magnetico proprio della luna sia generato da silicati magnetizzati presenti nel mantello, rimanenze di un passato in cui Ganimede possedeva un campo magnetico molto pi\u00f9 potente generato dal nucleo ancora fluido.\nMantello esterno.\nIl mantello esterno si compone principalmente di ghiaccio d'acqua. I modelli teorici stimano in 800\u20131000\u00a0km il suo spessore.\nPoich\u00e9 in aggiunta al campo magnetico proprio, Ganimede presenta un campo magnetico indotto con un'intensit\u00e0 di un ordine di grandezza inferiore rispetto a quello proprio e confrontabile con quelli di Callisto ed Europa, nel 2002 Margaret Kivelson e colleghi hanno ipotizzato che Ganimede avesse un \"oceano\" al di sotto della superficie, con elevata conduttivit\u00e0 elettrica.\nUna conferma indipendente dell'esistenza dell'oceano al di sotto della superficie \u00e8 giunta nel 2015 dallo studio delle caratteristiche delle aurore polari determinate dall'interazione del campo magnetico di Giove con quello di Ganimede e osservate attraverso il telescopio spaziale Hubble. Si \u00e8 cos\u00ec giunti ad individuare un limite sulla conducibilit\u00e0 termica dello strato di acqua liquida presente nel mantello, per quanto rimangano ancora incertezze sulle sue dimensioni e profondit\u00e0.\nCrosta.\nGanimede presenta una crosta ghiacciata che scivola sul mantello di ghiaccio pi\u00f9 tiepido.\nAtmosfera.\nUna sottile atmosfera \u00e8 stata rilevata per la prima volta su Ganimede nel 1972, durante un'occultazione stellare, e successivamente osservata sempre con difficolt\u00e0 da allora. Dall'analisi dei dati gli scopritori ipotizzarono una pressione superficiale di 1\u00a0\u03bcBar circa (0,1\u00a0Pa).. Composta in massima parte da ossigeno, ozono, sodio e idrogeno atomico, \u00e8 piuttosto sottile e probabilmente originata dalla scissione del ghiaccio d'acqua presente sulla superficie del satellite per effetto della radiazione solare incidente. I fenomeni pi\u00f9 evidenti, rilevati con il Telescopio spaziale Hubble, sono state intense emissioni luminose, localizzate a \u00b1\u00a050\u00b0 di latitudine N/S e collegate all'interazione tra l'atmosfera e le particelle cariche della magnetosfera ganimediana."}
{"id": "2414821", "revid": "1305772", "url": "https://it.wikipedia.org/wiki?curid=2414821", "title": "Sant'Eutropio", "text": ""}
{"id": "2414824", "revid": "287204", "url": "https://it.wikipedia.org/wiki?curid=2414824", "title": "Raggiungibilit\u00e0", "text": ""}
{"id": "2414828", "revid": "54253", "url": "https://it.wikipedia.org/wiki?curid=2414828", "title": "Dieta atkins", "text": ""}
{"id": "2414829", "revid": "81133728", "url": "https://it.wikipedia.org/wiki?curid=2414829", "title": "Spazio delle chiavi", "text": "In crittografia, lo spazio delle chiavi di un algoritmo indica l'insieme di tutte le possibili chiavi che possono essere utilizzate per inizializzarlo. Ad esempio, se un algoritmo lavora usando una chiave che \u00e8 una stringa di 10 bit, allora il suo spazio delle chiavi \u00e8 l'insieme di tutte le stringhe binarie di lunghezza 10 (210 possibili chiavi).\nPer evitare che gli attaccanti possano recuperare la chiave utilizzando un attacco a forza bruta, lo spazio delle chiavi \u00e8 in genere progettato per essere estremamente vasto. Lo spazio delle chiavi deve inoltre essere \"piatto\" (o \"flat\", secondo la terminologia inglese), vale a dire che non deve avere (o deve averne pochissime) chiavi deboli.\nEsempi.\nIl cifrario a blocchi Rijndael (o AES) utilizza una chiave lunga fino a 256 bit, con il risultato che lo spazio delle chiavi \u00e8 composto da pi\u00f9 di 1,1579 \u00d7 1077 chiavi. Questo comporta il fatto che \u00e8 computazionalmente impossibile controllare con la forza bruta tutte le possibili chiavi.\nNel cifrario a blocchi DES, viene usata una chiave di 56 bit, con il risultato che le possibili chiavi sono solo 256, quindi uno spazio delle chiavi calcolabile interamente in termini di giorni (il progetto EFF DES cracker recupera una chiave DES in meno di 1 giorno).\nI vecchi cifrari polialfanumerici (come il Cifrario di Vigen\u00e8re) avevano un massimo di 26n chiavi, dove n \u00e8 la lunghezza della chiave.\nIl cifrario ROT13 \u00e8 usato soltanto per evitare che le persone leggano accidentalmente alcuni messaggi (ad esempio la trama di un film o la soluzione di un enigma).\nPoich\u00e9 il ROT13 \u00e8 un cifrario monoalfabetico, non \u00e8 presente alcuna chiave, per cui lo spazio delle chiavi \u00e8 conseguentemente vuoto; esso ha infatti solo il numero di lettere dell'alfabeto impiegato e corrisponde al Cifrario_di_Vigen\u00e8re con n=1 (261), ovvero 26 chiavi diverse."}
{"id": "2414835", "revid": "4252", "url": "https://it.wikipedia.org/wiki?curid=2414835", "title": "Eutropio di Orange", "text": ""}
{"id": "2414836", "revid": "287204", "url": "https://it.wikipedia.org/wiki?curid=2414836", "title": "Futsal-liiga 2005-2006", "text": "La Futsal-liiga 2005-2006 \u00e8 stato il nono campionato finlandese di calcio a 5, svoltosi nella stagione 2005-06, ed ha avuto come formato una stagione regolare a dodici squadre con le prime sei qualificate ad un girone finale per la designazione del campione, mentre le sei peggio classificate costrette ad un girone per evitare la retrocessione. La vittoria \u00e8 andata per la prima volta nella sua storia al Mad Max Valkeakoski."}
{"id": "2414838", "revid": "1728", "url": "https://it.wikipedia.org/wiki?curid=2414838", "title": "Zecca di Brescia", "text": ""}
{"id": "2414848", "revid": "22475", "url": "https://it.wikipedia.org/wiki?curid=2414848", "title": "Palazzo della cultura (Messina)", "text": "Il palazzo della cultura di Messina, inaugurato al pubblico come Palacultura \u201cAntonello da Messina\u201d, il 12 febbraio 2010, \u00e8 un centro polifunzionale situato presso il n\u00ba 343 del Viale Boccetta a Messina;\nPer abbreviazione denominato PalaAntonello, questo complesso architettonico occupa l\u2019intero isolato 373 del P.R. di Messina e si pone di fronte all'ingresso laterale della Chiesa di San Francesco all'Immacolata (Messina), all'angolo tra il viale Boccetta e la via XXIV Maggio e a ridosso del declivio antecedente le antiche mura fortificate di Rocca Guelfonia.\nStoria.\nIl concorso di progettazione del 1975 che diede alla luce al progetto poi definitivo dell\u2019ingegner A. D\u2019Amore e dell'architetto F. Basile, viene vinto in collaborazione con gli architetti G. De Fiore e M. Manganaro. Il ritrovamento di alcune tombe di epoca romana, durante gli scavi iniziali di sbancamento nel 1982, determin\u00f2 il fermo dei cantieri e dopo varie vicissitudini la costruzione dell\u2019opera riprese e si concluse ben 27 anni dopo; completata nel 2009.\nCaratteristiche.\nIl Palacultura \u00e8 sede della GAAM (Galleria d\u2019Arte Moderna e contemporanea di Messina), di alcuni uffici comunali appartenenti agli assessorati alla cultura e allo sport, di diversi settori operativi e di coordinamento della Polizia Municipale (Distretto Nord, Viabilit\u00e0, Pronto Intervento, Organizzativo), della biblioteca civica \"Tommaso Cannizzaro\", di diverse sale espositive e congressuali, di un auditorium all'aperto, di un teatro con 4 platee e 850 posti e di un parco macchine destinato alle forze dell\u2019ordine e al pronto intervento comunale.\nL\u2019intero edificato \u00e8 divisibile in tre volumi principali: il pi\u00f9 caratterizzante dei tre ed il pi\u00f9 alto, di colore rosa salmone, riducibile ad una piramide a base quadrangolare, tronca e rovesciata, viene destinato agli uffici comunali; un secondo volume alla base ospita le sale espositive e il teatro e sostiene un terzo volume, posto in altezza tra i primi due, in cui viene realizzato un auditorium all'aria aperta\nLa struttura a \"piramide rovesciata\" \u00e8 stata ottenuta sfruttando le notevoli flessibilit\u00e0 che offrono materiali quali il cemento e l'acciaio, ovviamente tenendo conto che Messina \u00e8 zona sismica di 1\u00aa categoria.\nCritiche.\nNel gennaio 2009 con un articolo apparso sul settimanale \"Centonove\", lo storico dell'arte Luigi Giacobbe ha notato una notevole somiglianza dell'opera con il Municipio di Boston, ipotizzando addirittura una copia dei progettisti messinesi."}
{"id": "2414849", "revid": "278830", "url": "https://it.wikipedia.org/wiki?curid=2414849", "title": "Fantasmi di sabbia", "text": ""}
{"id": "2414851", "revid": "205250", "url": "https://it.wikipedia.org/wiki?curid=2414851", "title": "Araceli Segarra", "text": "Nota per essere la prima donna spagnola ad aver raggiunto la sommit\u00e0 dell'Everest (8848\u00a0m), ha ottenuto oltre trenta copertine su riviste di sport e fitness spagnole e statunitensi.\nBiografia.\nNata ultima di quattro fratelli a Lleida, citt\u00e0 prossima ai Pirenei, sviluppa fin da bambina la passione per gli sport e le attivit\u00e0 estreme. Il suo fratello maggiore le fa scoprire il kayak all'et\u00e0 di soli 9 anni, e poco tempo dopo la introduce nell'ambito del club alpino locale, dove Araceli incontra molte persone con la passione degli sport in esterna.\nAll'et\u00e0 di 17 anni compie un'ascesa di 1076 metri in una grotta sui Pirenei. A 19 anni si reca in Marocco per scalare il Toubkal. Per potersi permettere il viaggio svernicia e rivernicia un'automobile, lavoro che la tiene impegnata per tre settimane.\nL'anno successivo si reca per due mesi in Irlanda per insegnare arrampicata presso un locale YMCA, e subito dopo parte per il Kenya, con l'obiettivo di scalare il monte Kenya. Guadagna il necessario per questo viaggio lavorando come baby-sitter.\nAll'et\u00e0 di 21 anni, con l'obiettivo di recarsi in Himalaya per scalare il Broad Peak (8047\u00a0m), compie due lavori contemporaneamente, e nel frattempo conclude gli studi superiori. Non raggiunge la vetta del Broak Peak, la sua ascesa si ferma a quota 7100\u00a0m.\nA 22 anni si trasferisce a Barcellona, per iscriversi alla facolt\u00e0 universitaria di fisioterapia. Qui incontra un gruppo di ottimi scalatori, con i quali scala il monte Shisha Pangma (8008\u00a0m), in Tibet. La scalata avviene con le modalit\u00e0 pi\u00f9 classiche, senza l'ausilio di portatori d'alta quota, n\u00e9 corde fisse, n\u00e9 campi prestabiliti. L'esperienza \u00e8 talmente positiva che il gruppo pianifica un'ascesa all'Everest, per il 1995.\nNel 1994 gira una pubblicit\u00e0 per la Nike.\nDopo un intenso allenamento, sul finire del 1995 Araceli parte per l'Everest, in compagnia della stessa spedizione con cui aveva scalato il Shisha Pangma. Le condizioni atmosferiche avverse, tuttavia, non le consentono di raggiungere la vetta, e la sua ascesa si interrompe a quota 7800\u00a0m. Durante questa spedizione conosce il regista e scalatore David Breashers, che le offre l'opportunit\u00e0 di prendere parte alla spedizione dell'IMAX che si sarebbe svolta l'anno successivo, nel 1996, sempre sull'Everest.\nIl 23 maggio 1996 riesce a raggiungere la vetta dell'Everest con la spedizione dell'IMAX. Della spedizione facevano parte anche: David Breashears, Jamling Norgay Sherpa, Ed Viesturs, Sumiyo Tsuzuki, Robert Schauer, Paula Baron Viesturs, Audrey Salkeld, Liz Cohen, Liesl Clark. La spedizione, seppur abbia avuto successo, \u00e8 stata funestata dalla terribile sequenza di incidenti mortali dovuti alle condizioni atmosferiche avverse che accaddero nella primavera 1996 sull'Everest e che uccisero nove scalatori fra cui due esperte guide come Rob Hall e Scott Fischer. La spedizione IMAX tuttavia non rimase coinvolta negli incidenti perch\u00e9 aveva pianificato l'attacco alla vetta per un giorno successivo alla bufera del 10 maggio, responsabile del disastro. La spedizione IMAX forn\u00ec altres\u00ec aiuto agli scalatori rimasti bloccati al campo quattro durante la bufera, offrendo loro la propria riserva di bombole di ossigeno, che era stata in precedenza laboriosamente trasportata in quota.\nDurante la spedizione IMAX del 1996 vennero girate parte delle riprese per il film-documentario \"Everest\" (1998), prodotto da David Breashears, e che vede Araceli Segarra come attrice nella parte di s\u00e9 stessa.\nNel 1997, pochi mesi dopo la vittoriosa scalata all'Everest, Araceli ritorna in Tibet per lavorare come assistente alle riprese del film Sette anni in Tibet. Rientrata in Spagna, riprende il proprio lavoro di fisioterapista.\nNel 1999 incomincia a tenere lezioni e conferenze sul lavoro di squadra e argomenti correlati.\nNell'estate del 2000 tenta la scalata al K2 (8611\u00a0m), la seconda montagna pi\u00f9 alta del mondo raggiungendo la quota di 7500\u00a0m.\nNel 2001 tenta la scalata al Kangchenjunga (8585\u00a0m), nel Tibet, ma \u00e8 costretta a tornare indietro a 500 metri dalla vetta, a causa del maltempo e della sensazione intensa di freddo ai piedi. Se avesse conquistato la vetta sarebbe diventata la seconda donna al mondo ad aver conquistato il Kangchenjunga.\nNel 2003, tenta una nuova spedizione che combina Gasherbrum I (8063\u00a0m) e K2. Alcuni incidenti bloccano l'ascesa al G1 a 60\u00a0m dalla vetta, rendendo cos\u00ec senza motivazione anche il tentativo di scalata del K2, al quale la spedizione rinuncia.\nNell'autunno 2003 Araceli ritrova motivazione ed energia, e si reca in Nepal, per scalare il monte Ama Dablam (6.812\u00a0m). Questa volta il tentativo si conclude con successo, con una scalata durata appena 5 ore dal campo II alla vetta.\nDurante la stagione post-monsonica del 2005, tenta la scalata al Kanchenjunga per la seconda volta, in compagnia di una spedizione di modeste dimensioni. Il tentativo dura due mesi interi, durante i quali il cattivo tempo la fa da padrone praticamente sempre (si registrano in totale cinque soli giorni di bel tempo in due mesi).\nIl 2006 per Araceli \u00e8 un anno di successi. Compie scalate su ghiaccio in Canada, e su roccia (su gradi 7b+). Compie scalate in Bolivia e Messico.\nNel 2007 ritorna sull'Everest con Jamling Norgay per filmare la seconda parte del documentario dell'IMAX.\nNel 2008 pubblica tre libri per bambini in spagnolo e in catalano, dai titoli \"Tina en el Everest\", \"Tina en la Ant\u00e1rtida\" e \"Tina en el Aconcagua\".\nNel 2009 diventa l'immagine per la campagna pubblicitaria della Valle d'Aosta. Inizia a condurre inoltre una trasmissione televisiva sul tema della salute. Compie inoltre scalate in Mali. Apre inoltre alcune nuove vie alpinistiche a Siani (Egitto), e realizza la scalata pi\u00f9 difficile della sua carriera: una grado 7c+ negli Stati Uniti.\nNel 2009, ha pubblicato un quarto libro per bambini, intitolato \"Tina en el Kilimanjaro\".\nNel 2010, \"Tina en el Denali\"\nNel 2012, \"Tina en la Carros de Foc\""}
{"id": "2414855", "revid": "1828166", "url": "https://it.wikipedia.org/wiki?curid=2414855", "title": "Funzione di compressione a senso unico", "text": "In crittografia una funzione di compressione a senso unico \u00e8 una funzione che trasforma 2 valori in ingresso di lunghezza fissa in un valore in uscita della stessa dimensione di quella dei valori passati. La trasformazione \u00e8 a \"senso unico\" intendendo con ci\u00f2 che risulta particolarmente difficile calcolare i valori in ingresso avendo solo il risultato compresso. Le funzioni di compressione a senso unico non sono correlate con la compressione dei dati, che per definizione sono invertibili.\nLe funzioni di compressione a senso unico sono utilizzate nella costruzione Merkle-Damg\u00e5rd all'interno delle funzioni crittografiche di hash.\nLe funzioni di compressione a senso unico sono spesso costruite partendo da cifrari a blocchi. Alcuni metodi per trasformare un normale cifrario a blocchi in una funzione di compressione a senso unico sono il Davies-Meyer, il Matyas-Meyer-Oseas, il Miyaguchi-Preneel (funzioni di compressione con lunghezza singola del blocco), l'MDC-2/Meyer-Schilling, l'MDC-4, e l'Hirose (queste ultime funzioni di compressione con lunghezza del blocco doppia). "}
{"id": "2414864", "revid": "834", "url": "https://it.wikipedia.org/wiki?curid=2414864", "title": "Palacultura di Messina", "text": ""}
{"id": "2414881", "revid": "1543377", "url": "https://it.wikipedia.org/wiki?curid=2414881", "title": "Vestiarium Scoticum", "text": "Il Vestiarium Scoticum (titolo completo \"Vestiarium Scoticum: from the Manuscript formerly in the Library of the Scots College at Douay. With an Introduction and Notes, by John Sobieski Stuart\") fu pubblicato per la prima volta da William Tait ad Edimburgo in un'edizione limitata nel 1842. John Telfer Dunbar, nel suo seminario \"History of Highland Dress\" si rifer\u00ec a questo volume come \"il pi\u00f9 controverso libro di costume mai scritto\".\nIl libro stesso consiste in un'opera con immagini a colori, riproduzione e studio di un antico manoscritto che raccoglieva i tartan dei clan delle famiglie scozzesi. Poco dopo la sua pubblicazione i due fratelli \"Stuart\" che l'avevano pubblicato vennero accusati di avere ancora delle pretese sul trono inglese in quanto discendenti dal principe Carlo Edoardo Stuart e di mirare, con questa pubblicazione, a screditare l'onorabilit\u00e0 della famiglia reale inglese.\nAnche se oggi \u00e8 accertato che il libro sia di fatto senza fondamenti storici certi, il ruolo del libro nella storia dei tartan scozzesi \u00e8 immenso, per la grande quantit\u00e0 di disegni e trame contenute, suddivise per clan.\nSfondo.\nL'edizione del 1842 del \"Vestiarium Scoticum\" ebbe le proprie origini alla fine degli anni venti del XIX secolo quando i fratelli Sobieski Stuart, residenti a Moray, in Scozia, produssero una copia di un documento contenente le trame dei tartan consegnategli da Sir Thomas Dick Lauder, il quale fu alla base degli studi successivi che portarono alla pubblicazione del volume.\nCome spiegato nella prefazione all'edizione del 1842, la copia che Sir Thomas diede ai due studiosi (oggi conosciuta come \"Cromarty MS\"), venne composta nel 1721 e sulla prima pagina riportava il titolo \"Liber Vestiarium Scotia\", e il suo possessore a sua volta diceva di averla tratta da un'opera in possesso di un certo John Ross di Cromarty, il quale a sua volta l'aveva tratta da un manoscritto antico tratto a sua volta da uno ancora pi\u00f9 antico.\nNella stessa prefazione, si pretende anche che l'edizione del 1842 si basi sul manoscritto originale (oggi conosciuto come \"Douay MS\") che venne datato al 1571 (o ancora prima) che era a quell'epoca in possesso di John Lesley, Vescovo di Ross.\nLa corrispondenza Lauder - Scott.\nPoco dopo l'esistenza dell'antico manuale, Sir Thomas pens\u00f2 di scrivere di questo manufatto a Sir Walter Scott (in una lettera datata 1\u00ba giugno 1829). In questa lettera, Lauder commenta molto il libro, notando come molti capi clan, come i Cluny MacPherson e McLeod, avevano dei tartan autentici e ancora verificabili. Lauder descrisse il manoscritto dettagliatamente, aggiungendo anche che era riuscito ad ottenere dei disegni a colori di tutti i tartan indicati nel volume (circa 66) ed invi\u00f2 alcuni di questi a Walter Scott stesso (ad esempio quello della famiglia degli Scott).\nNella sua risposta del 5 giugno 1829, Scott espresse scetticismo sul lavoro dei due fratelli e sul volume stesso, richiedendo che le informazioni fossero sottoposte all'indagine di un'autorit\u00e0 competente. Tra le altre cose egli contest\u00f2 la veridicit\u00e0 del fatto che i Lowlanders avessero sempre indossato tartans o plaids; tra l'altro egli si avvalse del fatto che il testo del volume \"Vestiarium Scotia\" era in \"falso latino\", ovvero non nella lingua latina utilizzata al periodo della creazione del volume.\nPubblicazione del \"Vestiarium Scoticum\".\nIl \"Vestiarium\" venne infine pubblicato nel 1842. Qui di seguito viene riportato l'indice con spiegazioni.\nI tartans.\nI tartans presentati nel \"Vestiarium\" erano divisi in due sezioni. La prima detta \"Highland clans\" e la seconda \"Lowland Houses and Border Clans\". Nella lista che segue bengono riportati il numero di tavola, il nome del clan, l'immagine del tartan, il numero moderno assegnato al tartan nella pubblicazione, i tartan derivati dal testo ma non rappresentati a colori, l'attuale tartan utilizzato ed approvato dal clan, il numero attualmente registrato presso la Scottish Tartans Society.\nLa \"Quarterly Review\".\nNel giugno del 1847, una rivisitazione critica del \"Vestiarium Scoticum\" vene pubblicata come \"Quarterly Review\". Originariamente pubblicata anonima, gli autori sono oggi accreditati essere il Professor George Skene dell'Universit\u00e0 di Glasgow ed il Reverendo Dottor Mackay, editore del Dizionario della Societ\u00e0 Gaelica.\nLa \"Quarterly Review\" venne pubblicata in occasione della pubblicazione di un altro libro di John Sobieski e Charles Edward Stuart dal titolo \"The Tales of the Century\". Queste storie, presentati nei termini di finzione, davano modo ai personaggi di dichiararsi discendenti a tutti gli effetti del Principe Carlo Edoardo Stuart. La \"Quarterly Review\" ad ogni modo si attenne a vagliare l'autenticit\u00e0 del \"Vestiarium Scoticum\".\nNel 1848, John Sobieski Stuart replic\u00f2 che alla \"Quarterly Review\" con un suo articolo dal titolo \"The Genuineness of the Vestiarium Scoticum\". In questa replica, Stuart offr\u00ec il controllo pubblico dell'edizione del 1721. Per parte sua, Skene espresse il desiderio di vedere il manoscritto originale, che si diceva dovesse essere nelle mani del Vescovo di Ross. La discussione si concluse con un niente di fatto.\nNel 1895, il \"Glasow Herald\" pubblic\u00f2 una serie di articoli dal titolo \"Il \"Vestiarium Scoticum\", \u00e8 un imbroglio?\" aventi per autore Andrew Ross. Ross fu in grado di vedere la copia del 1721, ma non il manoscritto pi\u00f9 antico. Egli diede una descrizione dettagliata del manoscritto del 1721, e sottopose i test chimici su quel documento al chimico Stevenson Macadam. Macadam concluse che per esami chimici eseguiti, il manoscritto non poteva essere considerato un manoscritto antico. Questa copia del 1721 venne inoltre presentata all'esame di Robert Irvine, direttore di un'azienda chimica, il quale stabil\u00ec che non era possibile datare certamente il documento."}
{"id": "2414888", "revid": "278830", "url": "https://it.wikipedia.org/wiki?curid=2414888", "title": "Notturno in rosso", "text": ""}
{"id": "2414891", "revid": "1442080", "url": "https://it.wikipedia.org/wiki?curid=2414891", "title": "Barcelona Ladies Open 2009 - Singolare", "text": "Il singolare del Barcelona Ladies Open 2009 \u00e8 stato un torneo di tennis facente parte del WTA Tour 2009.\nMarija Kirilenko era la detentrice del titolo, ma ha perso in finale contro Roberta Vinci, 6-0, 6-4."}
{"id": "2414899", "revid": "125598904", "url": "https://it.wikipedia.org/wiki?curid=2414899", "title": "Massimo Trespidi", "text": "Biografia.\nNel 1975 entr\u00f2 a far parte del movimento di Comunione e Liberazione, dove divent\u00f2 stretto amico di Roberto Formigoni e di Maurizio Lupi.\nNel 1984 si laure\u00f2 in filosofia all'universit\u00e0 degli studi di Pavia con una tesi sull'impegno politico degli intellettuali nella filosofia personalista francese di Mounier.\nTra il 1985 e il 1990 fu assessore alla Cultura, alla Pubblica Istruzione, ai Servizi Sociali vicesindaco nel comune di Castel San Giovanni per la Democrazia Cristiana. Venne rieletto consigliere nelle elezioni del 1990 diventando poi capogruppo in consiglio del partito, nel frattempo passato in minoranza. Rest\u00f2 nel consiglio fino al 2002.\nNel 1990 divent\u00f2 anche vice segretario provinciale della Democrazia Cristiana; al suo scioglimento, nel 1994, ader\u00ec al Partito Popolare Italiano, mantenendo la stessa carica ricoperta nella DC. L'anno successivo abbandon\u00f2 il partito per entrare nelle file dei Cristiani Democratici Uniti dei quali divent\u00f2 segretario provinciale. Nel 1998 pass\u00f2 a Forza Italia, partito per il quale diventer\u00e0 coordinatore provinciale di Piacenza nel 2007, e dove rimarr\u00e0 fino alla nascita del Popolo delle Libert\u00e0 per il quale avrebbe quindi mantenuto la medesima carica ricoperta in Forza Italia.\nDal 1998 al 2002 fu assessore alla cultura e vicesindaco del comune di Piacenza.\nL'8 giugno 2009 venne eletto presidente della Provincia di Piacenza sconfiggendo al primo turno il presidente uscente Gian Luigi Boiardi: per la prima volta dall'introduzione del ballottaggio un presidente della provincia di Piacenza viene eletto al primo turno.\nTermin\u00f2 il suo mandato da presidente della provincia nell'ottobre 2014, ritornando a tempo pieno ad insegnare.\nNelle elezioni comunali del 2017 si candid\u00f2 a sindaco di Piacenza, sostenuto da due liste civiche, ottenendo il 13,42 % dei consensi al primo turno, alle spalle di Patrizia Barbieri e Paolo Rizzi, e venendo comunque eletto consigliere comunale.\nTrespidi era altres\u00ec conosciuto per il suo ruolo di docente di filosofia e storia nella scuola superiore, per il suo impegno costante nell'AVSI (Associazione volontari per il servizio internazionale) e per la sua presenza nella maratona di Piacenza organizzata per l'UNICEF."}
{"id": "2414911", "revid": "72396", "url": "https://it.wikipedia.org/wiki?curid=2414911", "title": "Eishockeyclub Arosa", "text": "L'Eishockeyclub Arosa (abbreviato EHC Arosa) \u00e8 una squadra di hockey su ghiaccio svizzera, fondata nel 1924 con sede ad Arosa, nel Canton Grigioni. Attualmente la squadra milita nella terza serie del campionato svizzero, la 1. Lega. Nella sua storia la squadra ha vinto nove campionati svizzeri.\nPista.\nL'impianto di gioco dell'Arosa \u00e8 l'Eissporthalle Obersee, che ha una capienza di 2'200 posti.\nPalmar\u00e8s.\nNational League A.\n9 vittorie"}
{"id": "2414913", "revid": "208026", "url": "https://it.wikipedia.org/wiki?curid=2414913", "title": "Kate voegele", "text": ""}
{"id": "2414918", "revid": "151034", "url": "https://it.wikipedia.org/wiki?curid=2414918", "title": "Benjamin Black", "text": ""}
{"id": "2414920", "revid": "278830", "url": "https://it.wikipedia.org/wiki?curid=2414920", "title": "Sotto il ponte di pietra", "text": ""}
{"id": "2414921", "revid": "297745", "url": "https://it.wikipedia.org/wiki?curid=2414921", "title": "Valentino Besarel", "text": ""}
{"id": "2414924", "revid": "599013", "url": "https://it.wikipedia.org/wiki?curid=2414924", "title": "Bagoas", "text": ""}
{"id": "2414926", "revid": "1442080", "url": "https://it.wikipedia.org/wiki?curid=2414926", "title": "Luis Robles", "text": "Carriera.\nClub.\nRobles ha giocato, dal 2002 al 2006, per i Portland Pilots, la squadra dell'universit\u00e0 di Portland, conquistando il record di maggior numero di parate, ben trecentoquarantasei.\n\u00c8 stato scelto nel SuperDraft della MLS per il 2007, come cinquantesima scelta assoluta, dal D.C. United; il calciatore ha per\u00f2 scelto di non firmare per la Major League Soccer e nel gennaio 2007 si \u00e8 accordato con il Kaiserslautern. Robles ha debuttato in campionato il 17 ottobre 2008, nella partita contro l'Ahlen. \u00c8 riuscito a conquistare il posto in squadra per via dell'infortunio patito dal titolare, Tobias Sippel, e perch\u00e9 il Nazionale giovanile tedesco, Kevin Trapp, non \u00e8 stato ritenuto pronto. Ha terminato la sua prima stagione da titolare in Germania con sedici partite giocate e diciassette reti subite.\nL'8 agosto 2012 viene ufficializzato il suo ingaggio da parte dei New York Red Bulls, franchigia della MLS.\nIl 6 gennaio 2021 si ritira dal calcio giocato.\nNazionale.\nA maggio 2009, Robles \u00e8 stato invitato per la prima volta a partecipare agli allenamenti degli , nonostante non fosse stato convocato per gli incontri di qualificazione alla del 3 e 6 giugno. Una settimana dopo la conclusione del suo primo \"camp\" d'allenamento con gli Stati Uniti, Robles \u00e8 stato convocato per la FIFA Confederations Cup 2009. La sua inclusione nella lista \u00e8 stata una sorpresa, come riportato da diversi partecipanti alla conferenza stampa in cui essa \u00e8 stata annunciata."}
{"id": "2414930", "revid": "174925", "url": "https://it.wikipedia.org/wiki?curid=2414930", "title": "Bagoa", "text": ""}
{"id": "2414940", "revid": "599013", "url": "https://it.wikipedia.org/wiki?curid=2414940", "title": "Marylebone", "text": "Marylebone (spesso scritto anche St. Marylebone o Mary-le-bone) \u00e8 un'area della Central London ubicata all'interno della City of Westminster. Pu\u00f2 essere pronunciata () o ().\nIl quartiere.\nMarylebone \u00e8 delimitata da Oxford Street a sud, Marylebone Road a nord, Edgware Road ad ovest e Portland Place (o in alternativa Great Portland Street) a est. L'area \u00e8 anche nota come \"Marylebone Village\".\nOggi \u00e8 un'area essenzialmente residenziale. Da quando \u00e8 stata aperta la Jubilee Line nella stazione di Baker Street (con il collegamento diretto a Canary Wharf), Marylebone - particolarmente Marylebone Village - era divenuta un'area molto ricercata del centro di Londra.\nStoria.\nMarylebone deve il suo nome ad una chiesa chiamata \"St Mary's\" (ora nota come \"St Marylebone Parish Church\"), che era costruita sulle riva di un piccolo corso d'acqua o \"bourne\", chiamato \"Tybourne\", che scorreva lungo quella che \u00e8 oggi \"Marylebone Lane\", prima che venisse ricoperto dalla strada. La chiesa e i dintorni, divennero poi noti come \"St Mary at the Bourne\" che, nel tempo, venne contratto nella forma breve, Marylebone.\nSi crede comunemente che il nome derivi dalla storpiatura di \"Marie la Bonne\" (lingua francese \"Marie/Maria la buona\").\nAntica parrocchia della Diocesi di Londra, Marylebone fu inclusa nella \"divisione di Holborn\" dell\u2019Ossulstone, nel Middlesex. \nGran parte dell'area venne costruita dalla famiglia Portman ed \u00e8 conosciuta come \"Portman Estate\". Un'altra significativa fetta, compresa Marylebone High Street, \u00e8 la \"Howard de Walden Estate\". Entrambe le propriet\u00e0 risalgono ad aristocratici e sono gestite dagli eredi di queste antiche famiglie.\nIl \"Metropolitan Borough of St Marylebone\" era un borgo della Contea di Londra fra il 1899 ed il 1965, dopo di che venne unito al Borgo di Paddington ed al Borgo di Westminster per formare la Citt\u00e0 di Westminster.\nNomi come Cavendish Square e Portland Place ricordano i Duchi di Portland proprietari terrieri di queste zone nell'era georgiana."}
{"id": "2414942", "revid": "1356273", "url": "https://it.wikipedia.org/wiki?curid=2414942", "title": "Periglaciale", "text": "Il termine periglaciale \u00e8 un aggettivo che si riferisce a luoghi posti ai margini delle aree di un ghiacciaio, normalmente quelli delle ere glaciali del passato piuttosto che quelli attuali. Ovvero, nel tempo in questione, l'area non era sepolta dal ghiaccio \"scorrevole\", ma era soggetta per\u00f2 a un forte raffreddamento.\nUn lago periglaciale si viene a formare laddove il drenaggio naturale della topografia viene ad essere ostruito da un ghiacciaio continentale, calotta polare o ghiacciaio.\nPeriglaciazione.\nIl termine \"periglaciazione\" \u00e8 il sostantivo corrispondente e significa \"condizioni periglaciali\", cio\u00e8 principalmente, un'area di permafrost - intenso raffreddamento, forse con gelo/disgelo della superficie. Vale a dire, lo strato superficiale fonde brevemente in estate. La periglaciazione accade nei pressi dei ghiacciai montani. A livelli pi\u00f9 bassi si forma una zona di freddo intorno ai ghiacciai continentali in aree ad alta latitudine, coprendo forse il 20% delle terre in superficie. \nEffetti.\nLe condizioni periglaciali nel Pleistocene creavano situazioni paesaggistiche e geologiche modellate sotto l'azione del gelo, ovvero con il ripetuto congelamento e disgelo di materiale nel corso degli anni. Circa un terzo della terre emerse possono considerarsi un tempo essere state soggette a condizioni periglaciali.\nLa periglaciazione risulta in una variet\u00e0 di condizioni del suolo, ma specialmente in quelle che implicano depositi irregolari, misti creati dai cunei di ghiaccio, soliflussione, geliflussione, criosollevamento e reptazione crionivale.\nLa comunit\u00e0 ecologica risultante \u00e8 nota come tundra.\nLa forma del suolo associata agli ambienti periglaciali.\nDepositi di \"coombe\" e \"head\" - I depositi di \"coombe\" sono depositi di gesso che si trova sotto scarpate di gesso nell'Inghilterra meridionale. I depositi di \"Head\" sono pi\u00f9 comuni sotto gli affioramenti di granito sul Dartmoor.\nSuolo poligonale (suolo modellato) costituito da pietre che disposte in modo da formare circoli, poligoni e strisce. il processo responsabile di queste caratteristiche \u00e8 chiamato criosollevamento. \nLobi di soliflussione si formano quando il suolo saturo d'acqua scivola da un pendio a causa della gravit\u00e0 formando dei lobi a forma di U. \nBlockfield o Felsenmeer sono grandi blocchi spigolosi creati dall'azione del gelo-disgelo. Un buon esempio di un \"blockfield\" pu\u00f2 essere trovato nel Parco nazionale di Snowdonia, in Galles. I blockfield sono comuni nelle parti prive di ghiaccio degli Appalachi nel nord-est degli Stati Uniti, come nel River of Rocks o Hickory Run Boulder Field, Lehigh County, Pennsylvania.\nAltre forme del suolo includono:"}
{"id": "2414943", "revid": "1305772", "url": "https://it.wikipedia.org/wiki?curid=2414943", "title": "I Like It (Lacuna Coil)", "text": "I Like It \u00e8 il secondo singolo dei Lacuna Coil estratto dal quinto album \"Shallow Life\".\nIl video.\nIl video musicale di \"I Like It\" \u00e8 stato diretto dal regista statunitense Kevin Custer e girato in Kansas City, durante il mese di maggio 2009. Il filmato \u00e8 stato prodotto da Toaster In The Tub.\nIl regista ha spiegato che si tratter\u00e0 di un video patinato e diverso dal solito.\nIl video vede la cantante Cristina Scabbia che si propone attraverso annunci a gruppi composti da fricchettoni, a improbabili rapper, spocchiosi artisti indie rock a sanguinari blackster. Con esso i Lacuna Coil hanno voluto dimostrare di sapersi prendere in giro."}
{"id": "2414944", "revid": "1543377", "url": "https://it.wikipedia.org/wiki?curid=2414944", "title": "Humbug (album)", "text": "Humbug \u00e8 il terzo album in studio del gruppo musicale britannico Arctic Monkeys, pubblicato in Giappone il 19 agosto 2009, in Gran Bretagna ed in Italia rispettivamente il 24 ed il 28 agosto successivo. \n\"Humbug\" \u00e8 un album importantissimo per gli Arctic Monkeys, poich\u00e9 rappresenta il punto di svolta del \"sound\" e dello lo stile del gruppo, che con i suoi timbri oscuri e psichedelici, completamente diversi da quelli due precedenti album, batter\u00e0 il percorso per tutta la produzione successiva della band."}
{"id": "2414948", "revid": "339392", "url": "https://it.wikipedia.org/wiki?curid=2414948", "title": "Comune amministratore", "text": ""}
{"id": "2414949", "revid": "95030185", "url": "https://it.wikipedia.org/wiki?curid=2414949", "title": "Erf\u00fcllende Gemeinde", "text": ""}
{"id": "2414950", "revid": "339392", "url": "https://it.wikipedia.org/wiki?curid=2414950", "title": "Sistema lineare tempo invariante", "text": ""}
{"id": "2414952", "revid": "287204", "url": "https://it.wikipedia.org/wiki?curid=2414952", "title": "Triumph Daytona 675", "text": "La Triumph Daytona 675 Triple \u00e8 una motocicletta di media cilindrata (675 cm\u00b3) prodotta dalla casa inglese Triumph.\nPresentata nel 2006 per rimpiazzare la Triumph Daytona 650, \u00e8 stata fino al 2011 (anno d'inizio produzione della MV Agusta F3) l'unica delle supersportive di media cilindrata equipaggiata da un motore a 3 cilindri, a differenza delle principali concorrenti giapponesi che hanno 4 cilindri.\nStoria e sviluppo.\nLo sviluppo della Triumph Daytona 675 \u00e8 iniziato nel 2000, in seguito al lancio della TT600 quattro cilindri. La TT600 \u00e8 stata la prima moto sportiva moderna di media cilindrata della Triumph, ma faticava a competere con le supersportive 600 cc giapponesi. Cos\u00ec la Triumph ha deciso di produrre una moto pi\u00f9 vicina alla sua tradizione, adottando un Motore in linea a tre cilindri. Il progetto del telaio \u00e8 partito dall'aggiornamento del telaio della Daytona 600: rispetto a quello, fu ridotto il passo, regolato l'angolo del canotto di sterzo e modificato il serbatoio. Questa nuova configurazione mostrava prestazioni migliori rispetto all'originale, fornendo una base che poteva competere con sportive di successo come la Kawasaki Ninja ZX-6R e la Honda CBR600RR. Lo sviluppo del motore di nuova concezione port\u00f2, nel maggio 2003, alla creazione di un propulsore in grado di erogare 104 cavalli a 12.000 giri. Alla fine del 2004 una prima versione della Daytona 675 con telaio, motore e design completamente nuovi, era pronta per iniziare i test in pista e gi\u00e0 nel 2005 la versione definitiva fu lanciata ufficialmente al Salone Internazionale di NEC moto e scooter.\nCompetizioni.\nAl momento del lancio della Daytona 675 non c'erano squadre da corsa ufficialmente supportate dalla Triumph. La prima gara ufficialmente disputata dalla casa madre \u00e8 stato il Tourist Trophy del 2006, alla quale Triumph ha partecipato nella classe Supersport, con il pilota neozelandese Paul Dobbs. Sempre nel 2006 una Daytona 675 \u00e8 stata autorizzata a gareggiare nella AMA Formula Xtreme per il campionato 2007. Nel 2008 Triumph strinse un accordo per supportare ufficialmente il team MAP Embassy Racing ed il team SC Racing nel campionato Britannico Supersport. Il 5 maggio dello stesso anno Glen Richards ha raggiunto la prima vittoria con il team Embassy-Triumph Racing. A quella, seguirono successivamente altre tre vittorie.\nNel mese di maggio del 2009 la Daytona 675 Augusta Triumph/Ducati Racing Team ha conquistato un podio nel campionato AMA. Nella Moto GT la squadra di Marco Crozier e Phil Caudill ha raggiunto un primo posto al Barber Motorsports Park. La loro Daytona 675 \u00e8 stata la prima a raggiungere il primo posto in un evento AMA.\nNel 2010, la Augusta Triumph/Ducati Racing Team ha schierato la 675 nelle gare WERA sud-est e nord della Florida, vincendo un totale di quattro campionati WERA : South East Florida Heavyweight Twins Superbike Expert, South East Florida Heavyweight Twins Superstock Expert, North Florida Heavyweight Twins Superbike Expert e North Florida Heavyweight Twins Superstock Expert. Nel mese di ottobre, il pilota Giovanni Rojas ha aggiunto un quinto titolo vincendo il Championship 2010 Grand National Heavyweight Twins Superstock Expert a Road Atlanta che ha dato alla squadra un titolo nazionale.\nEsiste anche un campionato monomarca Daytona 675 chiamato Triumph Triple Challenge gestito in collaborazione con Bemsee Race Club che opera sotto il format della Motorcycle Racing Organisation (MRO)."}
{"id": "2414953", "revid": "278830", "url": "https://it.wikipedia.org/wiki?curid=2414953", "title": "La costa degli scheletri", "text": ""}
{"id": "2414963", "revid": "3115", "url": "https://it.wikipedia.org/wiki?curid=2414963", "title": "Franco Capponi", "text": "Biografia.\nDiplomatosi nel 1978 all'Istituto tecnico agrario Giuseppe Garibaldi di Macerata, lavora dal 1980 al 1989 come tecnico presso i centri di assistenza della Federazione provinciale dei coltivatori diretti di Macerata e diventa nel 1990 divulgatore agricolo presso la regione Marche fino al 1999. Dal 2000 viene nominato funzionario direttivo agronomo alimentarista presso la Regione Marche con l'incarico dell'iscrizione all'albo degli agriturismi per la provincia di Macerata. Dal 2003 all'8 marzo 2005 \u00e8 stato presidente del Consorzio obbligatorio per lo smaltimento dei rifiuti (COSMARI) della provincia di Macerata.\nCarriera politica.\nIscritto alla Democrazia Cristiana dal 1978 ha ricoperto dal 1985 per tale partito incarichi comunali a Treia, prima come assessore risultando secondo tra gli eletti, poi dal 1990 al 1995 \u00e8 stato vicesindaco. Nel 1995 con la lista civica \"Centro democratico per Treia\" viene eletto sindaco, carica riconfermata anche nel 1999.\nDal 1995 \u00e8 eletto anche consigliere per la Comunit\u00e0 Montana Alte Valli del Potenza e Esino fino al 2003 dopo aver ricoperto per un anno anche il compito di assessore. Sempre nel 1995 diventa rappresentante dei sindaci della provincia di Macerata nella \"Conferenza provinciale Regionale delle autonomie\".\nL'impegno in provincia.\nNel luglio 2003 si iscrive a Forza Italia; in occasione delle elezioni amministrative del 2004 viene candidato alla carica di presidente della provincia di Macerata in rappresentanza di una coalizione di centro-destra, ma viene sconfitto al ballottaggio dal candidato di centro.sinistra Giulio Silenzi.\nNel 2005 per le Elezioni regionali viene eletto consigliere diventando capogruppo di Forza Italia.\nNelle elezioni politiche del 2008 \u00e8 candidato nella circoscrizione Marche per il PDL, ma non viene eletto.\nCandidato nuovamente alla presidenza della provincia di Macerata nelle elezioni amministrative del 2009 per la coalizione di centro-destra viene eletto con il 51,31% dei consensi al primo turno superando cos\u00ec il suo avversario, anche nelle precedenti consultazioni, Giulio Silenzi, il presidente uscente.\nIl 21 giugno 2010 viene rimosso dal suo incarico in seguito all'annullamento delle elezioni del giugno 2009 da parte del Consiglio di Stato per un ricorso presentato dalla lista locale \"Lega Autonomie Municipali\" L.A.M. che inizialmente non venne ammessa alle elezioni provinciali per errori di trascrizione."}
{"id": "2414966", "revid": "767487", "url": "https://it.wikipedia.org/wiki?curid=2414966", "title": "GS Ilioupoli", "text": "GS Ilioupoli (lingua greca: \u0393\u03a3 \u0397\u03bb\u03b9\u03bf\u03cd\u03c0\u03bf\u03bb\u03b7) \u00e8 una societ\u00e0 atletica greca fondata a \u012alioupol\u012b, Atene, nel 1953. La societ\u00e0 conta circa 1.800 atleti di diverse discipline, i colori sociali sono blu e rosso. La squadra di calcio milita in terza serie greca, mentre la squadra di calcio a 5 milita in prima divisione, dove nella stagione 2008/2009 ha conquistato il suo primo trofeo, la Coppa di Grecia."}
{"id": "2414969", "revid": "600229", "url": "https://it.wikipedia.org/wiki?curid=2414969", "title": "Paraglaciale", "text": "Il termine Paraglaciale \u00e8 un aggettivo che viene riferito alle condizioni instabili (secondo la definizione di Renwick, 1992) causate da un tempo di distensione significativo nei processi e nei modelli geomorfici che seguono i climi glaciali (Church e Ryder, 1972).\nQuando una grande massa di ghiaccio si scioglie, altri fattori come le comunit\u00e0 ecologiche, i modelli di depositi di sedimenti e la crosta terrestre necessita di tempo per adattarsi alle nuove condizioni."}
{"id": "2414972", "revid": "338769", "url": "https://it.wikipedia.org/wiki?curid=2414972", "title": "Ilioupoli GS", "text": ""}
{"id": "2414977", "revid": "767487", "url": "https://it.wikipedia.org/wiki?curid=2414977", "title": "Massimo Polledri", "text": "Biografia.\nDopo aver frequentato il Liceo scientifico a Piacenza, si \u00e8 laureato in Medicina e Chirurgia e specializzato in neuropsichiatria infantile. Inizia la sua carriera politica entrando a far parte della Lega Nord, diventando prima segretario cittadino, poi segretario provinciale del partito.\nNel 2001 viene eletto alla Camera dei deputati, dove ottiene il ruolo di consulente in materia sanitaria per il partito e per la coalizione di governo. Nel 2006 viene rieletto, ma stavolta per il Senato della Repubblica, ed entra a far parte della commissione bilancio e della commissione sanit\u00e0. Nel 2007 diviene consigliere comunale a Piacenza.\nNel 2008 riottiene l'elezione per la Camera dei deputati. Il 31 marzo 2011, con grande eco sui media, viene richiamato dal Presidente della Camera per un'offesa alla deputata disabile Ileana Argentin del Partito Democratico, successivamente scusandosi.\nIl 23 giugno 2011 durante la diretta radiofonica della trasmissione Agor\u00e0 il deputato leghista ha rivolto sottovoce la frase \"se ci caliamo le braghe noi, pu\u00f2 esserci una bella sorpresa per te\" alla deputata del Partito Democratico Pina Picierno la quale, dopo aver sentito la frase, ha risposto dicendo \"Sono cose che non dovrebbero accadere in un confronto politico civile. Polledri fa lo psichiatra, ma credo che dovrebbe essere lui a farsi curare. Spero che non lo invitino pi\u00f9 in nessuna trasmissione\".\nLuned\u00ec 4 giugno 2012 dichiar\u00f2 durante una trasmissione di Radio 24, \"La Zanzara\": \u00abL'omosessualit\u00e0 \u00e8 una condizione di infelicit\u00e0 che pu\u00f2 essere reversibile\u00bb. \u00ab\u00c8 una situazione di identit\u00e0 sessuale distonica. Non \u00e8 una malattia ma in quella situazione si pu\u00f2 stare male e qualcuno si rivolge a uno psicologo: tre su dieci poi sono stati meglio, ne traggono beneficio. Se i miei figli fossero gay non sarei contento - continua Polledri a Radio 24 - sarebbe come se mia figlia mi dicesse mi faccio suora o mi sposo con un marocchino. Anzi, questo sarebbe uno dei peggiori casi che possano capitare\u00bb..\nDopo i contrasti con il partito emersi nel 2013, \u00e8 stato espulso nel 2015, apprendendo del provvedimento dalla trasmissione radiofonica \"La Zanzara\" di Radio 24.\nNel 2017 diventa Assessore con deleghe a: Promozione attivit\u00e0 sportiva; Politiche della famiglia; Promozione Turistica; Turismo Sociale; Politiche Culturali e valorizzazione del patrimonio artistico-culturale del Comune Piacenza.\nNel 2018 il Sindaco di Piacenza Barbieri gli revoca la carica di assessore comunale per \"comportamento troppo personalistico\"."}
{"id": "2414980", "revid": "767487", "url": "https://it.wikipedia.org/wiki?curid=2414980", "title": "Dio ci deve delle spiegazioni", "text": "Dio ci deve delle spiegazioni \u00e8 il dodicesimo album in studio del gruppo musicale italiano Skiantos, pubblicato nel 2009 dalla Universal Music Group."}
{"id": "2414991", "revid": "767487", "url": "https://it.wikipedia.org/wiki?curid=2414991", "title": "Lingua ndonga", "text": "La lingua ndonga \u00e8 una lingua bantu parlata in Namibia e in Angola.\nDistribuzione geografica.\nSecondo l'edizione 2009 di \"Ethnologue\", i locutori di ndonga sono oltre un milione. La maggior parte si trova in Namibia, nella regione dell'Ovamboland, dove nel 2006 si contavano 807.000 locutori. Altri 263.000 sono stati rilevati nel 2000 in Angola.\nSistema di scrittura.\nPer la scrittura si utilizza l'alfabeto latino."}
{"id": "2414992", "revid": "1872069", "url": "https://it.wikipedia.org/wiki?curid=2414992", "title": "Museo della tecnica elettrica", "text": "Il Museo della Tecnica Elettrica di Pavia \u00e8 stato aperto nel marzo del 2007.\nLa sua realizzazione \u00e8 resa possibile grazie ad un accordo preso fra l'Universit\u00e0 degli studi di Pavia, la Regione Lombardia, la Provincia ed il Comune di Pavia.\nIl museo fa parte del sistema Museale d'Ateneo dell'Universit\u00e0 di Pavia.\nIl suo intento \u00e8 quello di informare, ricercare, conservare e divulgare la storia della tecnica elettrica.\nSezioni.\nIl Museo \u00e8 suddiviso in cinque sezioni che, se visitate una dopo l'altra, consentono di percorrere un vero e proprio viaggio alla scoperta dei primi esperimenti fino ad arrivare agli sviluppi pi\u00f9 recenti della tecnica elettrica. La visita consente di capire come si \u00e8 arrivati alle moderne forme di elettricit\u00e0, come si pu\u00f2 produrre questa forma di energia e in qual modo essa viene impiegata e distribuita.\nLe origini.\nSi parte dall'ambra, che i Greci scoprirono capace di attrarre oggetti leggeri se strofinata, per arrivare all'Ottocento, con l'invenzione della pila da parte di Alessandro Volta e le ricerche sull'induzione elettromagnetica di Micheal Faraday.\nL'elettricit\u00e0 si afferma.\nSi illustrano le invenzioni di fine Ottocento in merito elettrotecnico, come la lampada ad incandescenza di Thomas Edison e la locomotiva elettrica di Ernst Werner von Siemens, e i primi usi industriali della nuova fonte di energia.\nL'elettricit\u00e0 per tutti.\nSi ripercorre la storia delle applicazioni dell'elettricit\u00e0 per usi domestici: nella prima met\u00e0 del Novecento si diffondono le centrali elettriche, nascono nuovi tipi di illuminazione e i primi elettrodomestici. L'elettricit\u00e0 viene impiegata nei trasporti urbani (\u00e8 esposto un esemplare di tram tipo 1928 della citt\u00e0 di Milano, sul quale \u00e8 possibile salire) e per la diagnostica medica, e si sperimentano prima le trasmissioni radio, poi quelle televisive e telefoniche.\nL'elettricit\u00e0 ovunque.\nI progressi tecnologici della seconda met\u00e0 del Novecento consentono la produzione di elettricit\u00e0 con centrali alimentate con combustibili fossili; dopo un certo tempo si inizia a costruire anche le prime centrali a energia nucleare. L'elettronica entra negli usi della vita quotidiana, con il diffondersi dei piccoli elettrodomestici, fino ai personal computer e ai telefoni cellulari.\nDa oggi al futuro.\nL'ultima sezione affronta le problematiche sorte negli ultimi decenni, relative alle conseguenze sull'ambiente della sempre crescente domanda di energia. Si illustrano le nuove tecnologie che, si ritiene, potranno consentire nel futuro il risparmio energetico e la produzione di energia elettrica con diverse fonti, dalle celle solari alla fusione nucleare."}
{"id": "2414993", "revid": "17151", "url": "https://it.wikipedia.org/wiki?curid=2414993", "title": "Sacara", "text": ""}
{"id": "2414994", "revid": "122060214", "url": "https://it.wikipedia.org/wiki?curid=2414994", "title": "Web 3D", "text": "Web 3D \u00e8 un termine usato per indicare i contenuti 3D interattivi inseriti in una pagina HTML, visualizzabili da un comune browser attraverso un particolare Web 3D viewer . Si utilizza il concetto di Web 3D anche per indicare una possibile evoluzione del Web in cui viene abbandonata l'idea di pagina e ci si immerge in uno spazio tridimensionale interattivo.\nStoria.\nIn principio fu VRML, un linguaggio testuale capace di descrivere un ambiente 3D, a comparire sulla scena delle tecnologie 3D esclusivamente pensate per le applicazioni Web. &lt;br&gt;Era il 1994 quando Tim Berners-Lee e Dave Raggett, durante la prima conferenza annuale sul World Wide Web tenutasi a Ginevra, iniziarono seriamente a pensare ad un linguaggio comune che descrivesse gli scenari 3D e i relativi Hyperlink con il Web. Nacque cos\u00ec la prima versione di VRML, un linguaggio di programmazione che prometteva di regalare agli internauti la navigazione in 3D.\nDopo un inizio brillante e pieno di aspettative, in cui nacquero numerose aziende pronte a muoversi in questo nuovo campo di ricerca e sviluppare cos\u00ec nuovi standard per un cospicuo ritorno economico, le promesse non vennero mantenute e la navigazione in tre dimensioni rimase solo un'utopia. Molte societ\u00e0 3D abbandonarono il lavoro e cambiarono attivit\u00e0, lasciando di fatto questo promettente progetto in uno stato di stallo. Le cause di questo insuccesso possono essere principalmente ricercate in fattori di natura prettamente tecnologica e in una mancata partecipazione al progetto da parte delle grandi software house. Ma vediamo meglio di cosa si tratta: gli ambienti 3D richiedono l'utilizzo di hardware con certe caratteristiche che il mercato di allora non era ancora in grado di offrire. Inoltre il mancato supporto da parte dei browser, rendeva difficile l'integrazione dello scenario 3D nel browser utilizzato dall'utente. Altre cause possono essere ricondotte alla sofisticata competenza tecnica specifica che la nuova tecnologia richiedeva, carente nei web designer, e alla poca volont\u00e0 da parte delle aziende di software house di costituire uno standard che fosse \"open\". Inoltre, a causa di quest'ultima condizione, molte aziende leader come Macromedia (successivamente assorbita da Adobe) hanno sviluppato un proprio standard sul quale basare le proprie applicazioni, introducendo quindi una vera e propria competizione tra standard proprietari e quelli invece Open source come VRML.\nGiunti a questo punto si pensava che VRML fosse un totale fallimento destinato a scomparire molto presto nel panorama delle tecnologie 3D per il web. Ma non fu cos\u00ec. Grazie alla nascita di un nuovo gruppo nel 1996, il VRML Consortium, successivamente denominato Web 3D Consortium si promuoveva l'uso di VRML con un forte orientamento verso il mercato. VRML \u00e8 stato sostituito da X3D, standard nato grazie al sostegno di Microsoft, Sun Microsystem e del W3C, che si basa sul linguaggio XML e porta con s\u00e9 notevoli migliorie.\nQuesta situazione di dualit\u00e0 tra il desiderio di realizzare uno standard Open source e la volont\u00e0 da parte delle aziende di creare applicazioni closed source, cercando di affermare sugli altri la propria tecnologia, non port\u00f2 a nessuna conclusione e di fatto non si \u00e8 arrivati alla definizione di uno standard vincente in maniera netta sugli altri. C'\u00e8 un considerevole numero di societ\u00e0 che realizzano servizi 3D per puro scopo commerciale, ognuna delle quali sviluppa un proprio player. Ad esempio Adobe Flash (obsoleto dal 31 dicembre 2020) era in grado di creare animazioni 3D anche interattive con il plugin Flash Player.\nDi conseguenza l'utente si trova a dover installare una quantit\u00e0 consistente di plug-in per player 3D per poter visionare tutti i contenuti 3D attualmente disponibili sul web.\nStrumenti per la creazione di scenari 3D.\nAttualmente esistono diversi strumenti utilizzati per la creazione di scenari 3D. Tuttavia, sin dal principio furono utilizzati i linguaggi di Markup per la creazione di scenari 3D adattabili ad una pagina HTML.\nAlcuni dei linguaggi di Markup pi\u00f9 noti sono:\nQuesti formati sono visualizzabili da una pagina HTML attraverso dei plugin appositi.\nOltre a questi standard di modellazione usati per descrivere gli scenari 3D, questo settore presenta tecnologie dotate di altre caratteristiche: stiamo parlando delle librerie e in alcuni casi di veri e propri software in grado di realizzare ambienti 3D che si basano su OpenGL, la libreria grafica di base, senza tuttavia fare uso di linguaggi di Markup standard.\nCon lo scopo di sfruttare le caratteristiche multi-linguaggio e multi-piattaforma di OpenGL, sono stati sviluppati molti binding per questa libreria, in molti linguaggi. Tra i pi\u00f9 importanti troviamo la libreria OpenSceneGraph, e l'innovativa libreria Java 3D che si appoggia su OpenGL per sfruttarne l'accelerazione hardware. Inoltre Sun Microsystems ha pubblicato una libreria Open source, che fornisce binding ai comandi OpenGL in Java. Questa libreria si chiama JOGL.\nAnche Google ha creato una libreria per costruire scenari 3D su Web. Si tratta di O3D, realizzata con l'intenzione di diventare in breve tempo uno dei principali standard 3D su Web.\nLa tecnologia Blend4Web si sta affermando come potente strumento di esportazione di scene realizzate in Blender in applicazioni WebGL-based (tecnologia basata su HTML5 Canvas che non richiede plugin, dal 2019 circa supportata da tutti i browser), integrabili in una pagina web. Tale tecnologia dispone di un add-on di Blender, che permette l'esportazione della scena in un canvas della pagina, e di un framework completo di sviluppo JavaScript ed API avanzate che permettono di creare interazioni utente complesse, animazioni, simulazioni fisiche, integrazione di elementi 2D/3D, supporto di dispositivi per la realt\u00e0 virtuale, il tutto destinato a realizzare applicazioni web per la visualizzazione scientifica, navigazione di ambienti virtuali, cultural-heritage research, showcasing.\nAnche la propriet\u00e0 CSS3 3D transform \u00e8 in grado di creare alcuni basilari animazioni e oggetti 3D interattivi.\nAlcuni software di modellazione 3D possono esportare creazioni per il web 3D come WebGL senza scrivere il codice da zero.\nWeb 3D simulato.\nJS 360\u00b0 degree.\nCon JQuery \u00e8 possibile creare un 3D simulato, ossia scattare pi\u00f9 fotografie di un oggetto in diverse posizioni che poi attraverso il codice JavaScript permettere all'utente di ruotarlo di 360 gradi con il mouse o il dito creando un effetto tridimensionale. Si pu\u00f2 anche fare con un paesaggio o un interno (di un edificio, un automobile, ecc.). Non serve installare plugin ed \u00e8 un metodo che supportano tutti i browser, anche Internet Explorer 8. Si usa in pratica la stessa tecnica delle animazioni video, GIF e Adobe Flash (un frame dopo l'altro che creano l'illusione di movimento, esattamente come la pellicola cinematografica).\nSVG.\nCon SVG e JavaScript integrati si possono creare animazioni ed effetti che creano l'illusione della tridimensionalit\u00e0 con alcune possibilit\u00e0 di interazione con l'utente.\nContent management System.\nEsistono plugin per CMS che permettono di integrare tecniche di Web 3D nei CMS.\nApplicazioni.\nSpesso la tecnologia 3D viene impiegata nel World Wide Web con lo scopo di visualizzare terreni e mappe geografiche tridimensionali. L'uso di scenari 3D rende molto realistica la consultazione della mappa e ne facilita quindi la sua comprensione agli utilizzatori. Questo tipo di applicazione prende il nome di Geo-Viewers (ma anche Map-Viewers o Terrain-Viewers).\nAnche in campo medico\\scientifico, architettonico e videogaming viene fatto ricorso al 3D. Viene inoltre utilizzato per presentare vari prodotti.\nCritiche.\nJacob Nielsen e Hoa Loranger (esperti di usabilit\u00e0 e accessibilit\u00e0 del web) hanno criticato l'uso del 3D nel web per le seguenti ragioni:\nGoogle Chrome Experiments.\nGoogle Chrome Experiments \u00e8 uno showroom online di esperimenti basati su browser web, programmi interattivi e progetti artistici. Lanciato il 1\u00ba marzo 2009, Google Chrome Experiments \u00e8 un sito web ufficiale di Google che originariamente doveva testare i limiti di JavaScript e le prestazioni e le capacit\u00e0 del browser Google Chrome. Con il progredire del progetto, ha assunto il ruolo di mostrare e sperimentare le pi\u00f9 recenti tecnologie open source basate sul web, come JavaScript, HTML5, WebGL, Canvas, SVG, CSS e altri. Tutti i progetti vengono inviati dagli utenti e realizzati utilizzando tecnologie open source.\nWebGL \u00e8 una delle tecnologie pi\u00f9 comunemente utilizzate sul sito. La tecnologia ha anche guadagnato un uso attivo in app online famose e utili come Google Maps, e Zygote Body (ex Google Body)."}
{"id": "2414995", "revid": "287204", "url": "https://it.wikipedia.org/wiki?curid=2414995", "title": "Elisabetta Stuart", "text": ""}
{"id": "2414997", "revid": "793215", "url": "https://it.wikipedia.org/wiki?curid=2414997", "title": "Alessandro di Conversano", "text": "Biografia.\nCostanza di Francia, reggente del Principato di Taranto per il figlio minorenne Boemondo II, rivendicando il titolo di regina in quanto figlia di un sovrano, manifest\u00f2 le stesse ambizioni espansionistiche del marito Boemondo e intorno al 1112 rivolse i suoi interessi ai territori del Ducato di Puglia nelle mani del giovanissimo e inetto Guglielmo II di Puglia. Ottenne l'appoggio di Tancredi, signore di Brindisi e fratello su Alessandro, per proteggere i suoi territori e per occuparne di nuovi. Tancredi fu per questo beneficiato di un quartiere di Bari, ma i baresi si ribellano a questo stato di cose e catturano Sichelgaita di Conversano, madre di Tancredi. La rivolta dei baresi fu sedata dall'arrivo dei fratelli Alessandro e Roberto di Conversano che liberarono la madre, ma si posero in aperto contrasto con Costanza.\nCon la moglie, Matilde, fonda l'abbazia di S. Maria la Grande a Laterza (TA) nel 1112.\nCon la morte del fratello maggiore Roberto, nel 1113 Alessandro fu investito della Contea di Conversano.\nNel frattempo la rivolta dei baroni diveniva incontrollata: Roberto I di Capua e forse altri si dichiararono vassalli dell'imperatore Enrico V. A Bari al comando degli insorti si pose l'arcivescovo Risone; nel 1115 interveniva il papa Pasquale II che costringeva le parti avverse ad una \"tregua Dei\" di tre anni. Ma l'accordo non venne rispettato e nel 1116 il cronista Romualdo registra uno scontro armato tra i fratelli Tancredi di Conversano, fedele a Costanza, e Alessandro di Conversano che ne usc\u00ec vincitore, potendo cos\u00ec fregiarsi del titolo di conte di Matera oltre a quello di conte di Conversano da poco acquisito per la morte del fratello maggiore Roberto.\nCon il fratello Tancredi, Alessandro fu una costante spina nel fianco di Ruggero II: nel 1127, insieme a Tancredi e ad altri baroni pugliesi, entr\u00f2 ancora in conflitto col Conte di Sicilia, che alla morte di Guglielmo II, ultimo duca di Puglia, cercava di mettere in atto il progetto di unificare i domini siciliani con quelli continentali pugliesi e di creare un regno.\nDopo la sconfitta di Ruggero alla battaglia di Nocera (1132), Alessandro appoggi\u00f2 la nuova rivolta baronale ed entr\u00f2 a far parte dell'esercito degli insorti col fratello Tancredi, con Goffredo conte di Andria, Rainulfo conte di Alife e Roberto principe di Capua. Ma subito Ruggero attravers\u00f2 lo Stretto di Messina con un grande esercito e Alessandro, per timore di ritorsioni, abbandon\u00f2 la sua citt\u00e0 di Matera a suo figlio, Goffredo, e fugg\u00ec alla corte di Rainulfo. Dopo che Ruggero ebbe ripreso Matera, Alessandro fugg\u00ec in Dalmazia, fu privato del suo feudo e non fu pi\u00f9 in grado di tornare in patria. Quando Ruggero nomin\u00f2 suo figlio Alfonso principe di Capua (1135), diede a suo cognato, Roberto di Basunvilla, la contea di Conversano.\nAlessandro cerc\u00f2 di incontrarsi con l'imperatore Lotario II, ma fu catturato da briganti in una foresta. Secondo Alessandro di Telese, venne abbandonato povero nella citt\u00e0 di Valona. Dopo non si hanno ulteriori notizie di Alessandro."}
{"id": "2414998", "revid": "149466", "url": "https://it.wikipedia.org/wiki?curid=2414998", "title": "Alessandro, conte di Matera", "text": ""}
{"id": "2414999", "revid": "149466", "url": "https://it.wikipedia.org/wiki?curid=2414999", "title": "Goffredo, conte di Conversano", "text": ""}
{"id": "2415000", "revid": "2052964", "url": "https://it.wikipedia.org/wiki?curid=2415000", "title": "Cofinalit\u00e0", "text": "In teoria degli insiemi, si dice cofinalit\u00e0 di un dato insieme totalmente ordinato formula_1 il pi\u00f9 piccolo ordinale tale che esista una funzione cofinale dall'ordinale ad formula_1 (ricordiamo che una funzione si dice cofinale se la sua immagine \u00e8 un sottoinsieme cofinaledel codominio).\nIn formule,\nSpesso si usa come sinonimo \"illimitato\" per il termine \"cofinale\", ma bisogna ben distinguere questa definizione di illimitato con quella generica d'ordine tra sottoinsiemi di insiemi qualunque. Infatti, in questo contesto, per \"illimitato\" si intende che nessun taglio iniziale di formula_1 contiene tutto formula_5, o equivalentemente che dato un qualsiasi elemento formula_6 esiste un elemento formula_7 con formula_8.\nSi dimostra che formula_9 \u00e8 un cardinale e si arriva alla seguente definizione equivalente:\nformula_10\nDa notare che questa seconda definizione ha bisogno dell'assioma di scelta, mentre la prima non ne ha bisogno.\nEsempi.\nIn tutti i seguenti esempi si suppone che gli ordinamenti siano quelli \"standard\".\nQuesto non genera una contraddizione perch\u00e9 l'ordine standard dei numeri reali non \u00e8 isomorfo a quello del cardinale che rappresenta la cardinalit\u00e0 del continuo (altrimenti dovrebbe essere formula_18).\nCofinalit\u00e0 sugli ordinali.\nSia \u03b1 un ordinale, allora valgono le seguenti propriet\u00e0\nOrdinali regolari e singolari.\nUn ordinale \u03b1 si dice regolare se formula_28, mentre si dice singolare se formula_29.\nValgono i seguenti fatti:"}
{"id": "2415011", "revid": "287204", "url": "https://it.wikipedia.org/wiki?curid=2415011", "title": "Changanassery", "text": " \nChanganassery (o Changanacheri, Changanacherry) \u00e8 una suddivisione dell'India, classificata come \"municipality\", di 51.960 abitanti, situata nel distretto di Kottayam, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 9\u00b0 28' 0 N e 76\u00b0 32' 60 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Changanassery assommava a 51.960 persone, delle quali 25.156 maschi e 26.804 femmine. I bambini di et\u00e0 inferiore o uguale ai sei anni assommavano a 5.654, dei quali 2.921 maschi e 2.733 femmine. Infine, coloro che erano in grado di saper almeno leggere e scrivere erano 44.561, dei quali 21.688 maschi e 22.873 femmine."}
{"id": "2415012", "revid": "788188", "url": "https://it.wikipedia.org/wiki?curid=2415012", "title": "Klaus Thunemann", "text": "Ha contribuito alla rivalutazione e diffusione del fagotto in tutto il mondo.\nNella sua lunga carriera ha suonato insieme a musicisti di fama mondiale come Heinz Holliger, Hermann Baumann, Maurice Bourgue, Gidon Kremer (Ottetto di Schubert) e Alfred Brendel (quintetti per pianoforte e fiati di Mozart e Beethoven), oltre a aver collaborato con esponenti di rilievo del jazz e della musica improvvisata come Eberhard Weber negli anni '70. \nMolto conosciute e apprezzate sono le sue registrazioni, molte per l'etichetta Philips: concerti di Mozart, Weber, Hummel, Danzi, Vivaldi oltre alla sonata di Sains-Saens, il trio di Poulenc e le serenate per fiati di Mozart."}
{"id": "2415013", "revid": "538198", "url": "https://it.wikipedia.org/wiki?curid=2415013", "title": "Rione Ospedale", "text": ""}
{"id": "2415014", "revid": "287204", "url": "https://it.wikipedia.org/wiki?curid=2415014", "title": "Chalakudy", "text": "Chalakudy (o Chalakudi, Kizhake Chalakudi) \u00e8 una suddivisione dell'India, classificata come \"municipality\", di 48.371 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 18' 0 N e 76\u00b0 20' 60 E e ha un'altitudine di 42 .\nSociet\u00e0.\nEvoluzione demografica.\nAl censimento del 2001 la popolazione di Chalakudy assommava a 48.371 persone, delle quali 23.621 maschi e 24.750 femmine. I bambini di et\u00e0 inferiore o uguale ai sei anni assommavano a 5.056, dei quali 2.580 maschi e 2.476 femmine. Infine, coloro che erano in grado di saper almeno leggere e scrivere erano 41.114, dei quali 20.364 maschi e 20.750 femmine."}
{"id": "2415028", "revid": "327865", "url": "https://it.wikipedia.org/wiki?curid=2415028", "title": "Saturn Awards", "text": ""}
{"id": "2415029", "revid": "131358", "url": "https://it.wikipedia.org/wiki?curid=2415029", "title": "Pierre Nlend Wome", "text": ""}
{"id": "2415031", "revid": "6923", "url": "https://it.wikipedia.org/wiki?curid=2415031", "title": "Fronte Rhodesiano", "text": "Il Fronte Rhodesiano (RF) \u00e8 stato il partito politico al potere nella Rhodesia Meridionale, (odierno Zimbabwe) dal 1964 al 1979, e promotore della segregazione razziale. Il partito cambi\u00f2 nome il 6 giugno 1981, trasformandosi nel Fronte Repubblicano e il 21 luglio 1984 si sciolse in modo definitivo diventando l'Alleanza Conservatrice dello Zimbabwe.\nStoria.\nIl RF nacque nel marzo del 1962 per volont\u00e0 dei bianchi ostili al progetto di costituzione che avrebbe concesso alla popolazione nera una maggiore rappresentanza in parlamento; il partito diventa quindi protagonista di una politica di difesa dei privilegi acquisiti dai bianchi. Nelle elezioni del 1964, il partito vinse con una larga maggioranza e Ian Douglas Smith divenne Primo Ministro.\nIl RF guid\u00f2 il paese all'indipendenza unilaterale dalla Gran Bretagna e si impegn\u00f2 a realizzare al meglio la propria ideologia: conservare l'identit\u00e0 di ciascun gruppo razziale, opponendosi a qualunque forma di integrazione razziale; inoltre il governo si impegnava a fornire servizi separati per le diverse razze e a tutelare i lavoratori bianchi.\nAll'inizio degli anni settanta il RF dovette affrontare la guerriglia scatenata dai partiti di opposizione africani che termin\u00f2 solo nel 1979 con le dimissioni di Smith e la firma di un trattato di pace che sanc\u00ec la nascita della Repubblica dello Zimbabwe. Il RF vinse alle elezioni parlamentari dell'anno successivo tutti i 20 seggi riservati ai bianchi. Nel 1987 la decisione del governo di abolire tutti i seggi riservati per i bianchi costrinse i parlamentari dell'Alleanza Conservatrice dello Zimbabwe a diventare indipendenti o ad aderire allo ZANU."}
{"id": "2415032", "revid": "1812835", "url": "https://it.wikipedia.org/wiki?curid=2415032", "title": "Hominina", "text": "Hominina \u00e8 una sottotrib\u00f9 di Hominini alla quale appartengono i generi della linea evolutiva umana differenziatisi dopo il distacco della linea degli scimpanz\u00e9 e di cui l'uomo attuale \u00e8 l'unica specie vivente.\nTassonomia.\nOggi rimane un solo genere (\"Homo\") con una sola specie vivente (\"Homo sapiens\").\nLa classificazione della sottotrib\u00f9 potrebbe subire variazioni nell'ottica della sempre possibile riunificazione con l'altra sottotrib\u00f9 (Panina) e delle scoperte della scienza paleontologica e genetica."}
{"id": "2415037", "revid": "53251", "url": "https://it.wikipedia.org/wiki?curid=2415037", "title": "Taglio iniziale", "text": ""}
{"id": "2415040", "revid": "287204", "url": "https://it.wikipedia.org/wiki?curid=2415040", "title": "Tom Dooley", "text": "Tom Dooley \u00e8 una canzone che appartiene alla cultura popolare del Nord Carolina. Si sviluppa sulla melodia tipica della ballata folk ed \u00e8 stato il cavallo di battaglia del gruppo musicale folk The Kingston Trio, in auge intorno alla fine degli anni cinquanta, che ne incise nel 1958 una particolare \"cover\" premiata con un Grammy Award.\nQuesta versione - che ha portato il brano alla notoriet\u00e0 internazionale vendendo sei milioni di copie del disco \"top\" in classifica Billboard Hot 100 in USA, Olanda per 4 settimane, Norvegia per 14 settimane, Australia, Canada, Italia (dove fu registrata in due versioni con testi diversi, da Gene Colonnello e Bobby Solo) e nelle Fiandre in Belgio, quinta posizione nella Official Singles Chart ed ottava in Sud Africa - \u00e8 considerata una delle pietre miliari della \"renaissance\" della folk music a far data dagli anni cinquanta: consiste di soli tre versi con un coro ripetuto quattro volte.\nNel suo documentario \"Appalachian Journey\", girato nel 1991, l'etnomusicologo Alan Lomax indica Frank Proffitt come \"fonte originale della canzone\", forse sottintendendo che la sua versione del 1939 \u00e8 quella a cui si \u00e8 rifatto il Kingston Trio. In realt\u00e0, il brano fu inciso precedentemente, dieci anni prima, dal duo Grayson e Whitter.\nLa storia di Tom Dooley.\nLa canzone narra di un fatto accaduto nell'Ottocento, ovvero l'uccisione di una donna di nome Laura Foster, rapita e uccisa nella Contea di Wilkes (Carolina del Nord).\nProtagonista del brano \u00e8 tuttavia il soldato veterano dell'esercito confederato Tom Dula (Dooley), che della Foster era fidanzato e promesso sposo.\nIl nome di Dula venne storpiato in Dooley con il passare del tempo soprattutto a causa di una deformazione di pronuncia dovuta allo slang in uso sugli Appalachi che prevede la pronuncia della \"a\" finale come \"y\": \u00e8 il medesimo motivo che ha portato a coniare il termine \"Grand Ole Opry\".\nTom Dula (nato il 22 giugno 1845 e morto il 1\u00ba maggio 1868) fu accusato del rapimento e dell'uccisione a coltellate della giovane e sottoposto a impiccagione nel 1868. Al processo e all'impiccagione di Tom Dula fu data molta enfasi sulla stampa dell'epoca per la brutalit\u00e0 delle circostanze in cui avvenne, in particolare da parte del \"New York Times\", e in considerazione del fatto che lo stesso Dula venne rappresentato \"pro bono\" dal governatore dello stato Zebulon Vance.\nDula aveva una seconda amante, tale Anne Melton, e pare che proprio sulla base delle dichiarazioni rese da costei le autorit\u00e0 giunsero alla scoperta del cadavere di Laura Foster. La stessa Melton fu sottoposta a procedimento giudiziario e taluni hanno ricavato la sensazione che Dula si fosse addossato le colpe dell'uccisione per proteggere quella che, mossa da gelosia, potrebbe essere stata la responsabile del delitto della possibile rivale.\nUn poeta locale, Thomas C. Land, scrisse una canzone popolare riguardo al dramma di Dula poco tempo dopo la sua impiccagione e il brano \u00e8 stato cantato dalle popolazioni del Nord Carolina fino a essere selezionato fra i motivi pi\u00f9 conosciuti del secolo.\nIl processo e l'esecuzione.\nLa figura di un uomo di nome Grayson, citato nella canzone come testimone della disfatta di Dula, \u00e8 stata vista come quella di un possibile rivale in amore dello stesso Dula oppure come quella dello sceriffo che cattur\u00f2 il soldato fino ad assistere alla sua impiccagione. Diverse varianti delle liriche che compongono il testo della canzone - e in particolare l'introduzione parlata della versione del Kingston Trio - costituiscono una riprova di ci\u00f2:\nDi certo \u00e8 che un certo colonnello James Grayson, uomo politico del Tennessee, ospit\u00f2 Dula nella sua fattoria quando il giovane, sospettato del delitto, lasci\u00f2 il Nord Carolina riparando in Tennessee sotto falso nome. Grayson trad\u00ec di fatto Dula, aiutando gli abitanti della contea di Wilkes nella sua cattura.\nIl processo a Dula si svolse, forse per sottrarre l'imputato a linciaggi, fuori dalla contea di Wilkes, a Statesville, sempre nel Nord Carolina. La condanna del primo grado fu confermata in un procedimento d'appello e l'imputato fu sottoposto a impiccagione il 1\u00ba maggio 1868. Un suo presunto complice, Jack Keaton, fu riconosciuto innocente e liberato. Stando alle cronache del tempo, Dula si profess\u00f2 innocente fino all'ultimo.\nIl film.\nIl successo del brano lanciato nel 1958 dal Kingston Trio ha ispirato rapidamente la realizzazione di un film \"The Legend of Tom Dooley\", distribuito l'anno successivo, e interpretato dall'attore Michael Landon. Il \"cast\" comprendeva anche Richard Rust.\nIl film rientrava a tutti gli effetti nel genere western ed era ambientato subito dopo la guerra civile. A dispetto del titolo, non veniva raccontata nel film alcuna leggenda concernente Tom Dula o fatti che potessero ricordarlo in maniera palese sebbene la trama fosse adattata sulle liriche della canzone.\nVersioni.\nDi questo brano sono state fatte diverse versioni registrate su disco:\nParodie.\n\"Tom Dooley\" \u00e8 stata oggetto anche di una serie di parodie, inserite talvolta internamente ad altre canzoni. La cantante Ella Fitzgerald, ad esempio, inser\u00ec un verso modificato della canzone nella registrazione di \"Rudolph the Red-Nosed Reindeer\".\nDa segnalare \u00e8 anche la canzone del 1972 degli Incredible Bongo Band \"Hang Down Your Head Tom Dooley, Your Tie's Caught In Your Zipper\", che riprende - appunto parodiandolo - un verso del brano originale.\nTanto la canzone quanto la leggenda in s\u00e9 sono state parodiate su un 45 giri da Waldo, Dudley and Dora (\"Grayson Goofed\"), distribuito dalla Awful Records. Questa versione si appoggia a doppi sensi e nonsense.\nTom Dooley \u00e8 titolato il diciottesimo episodio della quinta stagione di \"Ally McBeal\": in esso John Cage canta una versione della canzone accompagnato da un gruppo musicale messicano.\nInfine una parodia della canzone \u00e8 stata fatta dagli Smothers Brothers con \"Tom Crudely\".\nSebbene non molto nota al di fuori del Friuli-Venezia Giulia, all'interno della regione (e del confinante Veneto) \u00e8 famosa una parodia della canzone, chiamata \"L'Omp di Buri\" (tradotto letteralmente significa \"L'uomo di Buttrio\"), registrata dal cantautore friulano Dario Zampa nei primi anni '90. \nLa canzone, registrata in lingua friulana, \u00e8 ambientata nella cittadina di Buttrio (Udine): parla di un uomo di Buttrio che uccide sua zia per noia, per poi scappare in Canada per sottrarsi alla legge."}
{"id": "2415041", "revid": "53251", "url": "https://it.wikipedia.org/wiki?curid=2415041", "title": "Taglio finale", "text": ""}
{"id": "2415042", "revid": "74801", "url": "https://it.wikipedia.org/wiki?curid=2415042", "title": "Teaneck", "text": "Teaneck \u00e8 un comune degli Stati Uniti d'America, nella contea di Bergen, nello Stato del New Jersey. Teaneck \u00e8 un sobborgo dell'area metropolitana di New York.\nNel censimento del 2000, che contava abitanti, Teaneck risulta essere la seconda citt\u00e0 pi\u00f9 popolosa nella contea di Bergen. Nel 1965 Teaneck diventa la prima citt\u00e0 dello Stato a maggioranza bianca che abolisce la segregazione razziale scolastica, istituendo classi miste per studenti bianchi e afroamericani.\nL'esistenza di Teaneck viene ufficializzata il 19 febbraio 1895 con un atto dell'assemblea legislativa del New Jersey, dato che prima era parte delle citt\u00e0 Englewood e Ridgefield. Il 3 marzo 1921 e il 1\u00ba giugno 1926 parte di quello che era a quel tempo territorio di Teaneck venne trasferito nel comune di Overpeck Township, poi sciolto ed assorbito da Ridgefield Park.\nInfrastrutture e trasporti.\nLa zona costituisce un importante snodo autostradale tra le interstatali I-80 (che la collega agli stati centrali degli Stati Uniti fino a San Francisco) e I-95 (che collega Boston, New York, Washington e Filadelfia con gli stati atlantici del sud arrivando fino alla citt\u00e0 di Miami (Florida)."}
{"id": "2415047", "revid": "1543377", "url": "https://it.wikipedia.org/wiki?curid=2415047", "title": "Geo-Viewers", "text": "Un Geo-Viewers (anche chiamato Map-Viewers o Terrain-Viewers) \u00e8 un'applicazione o una risorsa Web che fornisce un servizio di visualizzazione terreni e mappe geografiche tridimensionali.\nSolitamente il Geo-Viewers \u00e8 realizzato a partire da dati reali, con l'obiettivo di creare delle vere e proprie mappe tridimensionali, che rispecchiano il pi\u00f9 possibile il mondo reale.\nAlcuni esempi di Geo-Viewers sono:\nInoltre \u00e8 importante segnalare altri progetti di rilievo tra cui: Sardegna 3d e BS Contact Geo Demo e altri lavori realizzati\ncon tecnologia Macromedia Shockwave tra cui Pagine Gialle Visual 3D ed Elba3d realizzato dall'azienda Geomind."}
{"id": "2415056", "revid": "339392", "url": "https://it.wikipedia.org/wiki?curid=2415056", "title": "Carlotta di Lusignano", "text": ""}
{"id": "2415064", "revid": "767487", "url": "https://it.wikipedia.org/wiki?curid=2415064", "title": "Verbandsgemeinde Kyllburg", "text": "La comunit\u00e0 amministrativa di Kyllburg (\"Verbandsgemeinde Kyllburg\") si trova nel circondario Eifelkreis Bitburg-Pr\u00fcm in Renania-Palatinato, in Germania.\nSuddivisione.\nComprende 21 comuni:\nIl capoluogo \u00e8 Kyllburg, il centro maggiore Badem."}
{"id": "2415066", "revid": "647919", "url": "https://it.wikipedia.org/wiki?curid=2415066", "title": "Full-Size", "text": ""}
{"id": "2415068", "revid": "119973168", "url": "https://it.wikipedia.org/wiki?curid=2415068", "title": "L'onda perfetta", "text": "L'onda perfetta \u00e8 un libro scritto da Sergio Bambar\u00e9n nel 1999.\nIl libro \u00e8 composto da 11 capitoli pi\u00f9 l'epilogo, ognuno dei quali inizia con 3 o 4 versi che lo descrivono.\nIl protagonista \u00e8 John Williams, il dirigente di una societ\u00e0 finanziaria da lui fondata.\nUn giorno incontra Simon, un uomo misterioso che lo guida alla riscoperta di se stesso e che, dopo avergli insegnato come trovare la felicit\u00e0, lo saluta con una lettera nella quale scrive i suoi sogni che si appresta a realizzare."}
{"id": "2415074", "revid": "24589028", "url": "https://it.wikipedia.org/wiki?curid=2415074", "title": "The New York Times Book Review", "text": ""}
{"id": "2415077", "revid": "24589066", "url": "https://it.wikipedia.org/wiki?curid=2415077", "title": "Marted\u00ec Grasso", "text": ""}
{"id": "2415078", "revid": "113017950", "url": "https://it.wikipedia.org/wiki?curid=2415078", "title": "3DMLW", "text": "In ambito informatico 3DMLW (3D Markup Language for Web) \u00e8 un linguaggio di markup basato su XML standard 1.0. Per la corretta visualizzazione di un file .3dmlw \u00e8 necessario installare un plug-in apposito, chiamato anch'esso 3DMLW.\n3DMLW viene proposto dalla 3D Technologies R&amp;D, con l'obiettivo di diventare uno standard per la visualizzazione 3D e 2D sul Web. Tale intenzione \u00e8 supportata dal fatto che il plug-in da installare, sempre prodotto dalla Technologies R&amp;D, non richiede alte prestazioni hardware ed \u00e8 utilizzabile anche su macchine che hanno caratteristiche di sistema piuttosto scarse.\nIl plug-in \u00e8 un prodotto open source e multipiattaforma, poich\u00e9 si basa su OpenGL per il rendering. Una scelta obbligata, visto che OpenGL rappresenta di fatto lo standard per questo tipo di tecnologia.\nEsempio.\nUn esempio di file .3dmlw \u00e8:\n&lt;?xml version='1.0' standalone='no'?&gt;\n &lt;document&gt;\n &lt;content2d&gt;\n &lt;area width='200' height='100' color='#C0C0C0FF' texture='flower.png' /&gt;\n &lt;/content2d&gt;\n &lt;content3d id='content' camera='{#cam}'&gt;\n &lt;camera id='cam' class='cam_rotation' y='10' z='40' viewy='10'/&gt;\n &lt;box name='ground' width='100' height='2' depth='100' color='green' class='ground' /&gt;\n &lt;box name='dynamic' y='20' width='10' height='10' depth='10' color='blue' /&gt;\n &lt;/content3d&gt;\n &lt;/document&gt;"}
{"id": "2415080", "revid": "149466", "url": "https://it.wikipedia.org/wiki?curid=2415080", "title": "Tristaino di Montepeloso", "text": ""}
{"id": "2415083", "revid": "24589190", "url": "https://it.wikipedia.org/wiki?curid=2415083", "title": "Cow boys", "text": ""}
{"id": "2415085", "revid": "2194936", "url": "https://it.wikipedia.org/wiki?curid=2415085", "title": "Franco Tentorio", "text": "Biografia.\nDopo la laurea in Economia e Commercio conseguita nel 1967 presso l'Universit\u00e0 Bocconi di Milano, ha intrapreso la professione di commercialista a Bergamo.\n\u00c8 iscritto all'Ordine dei Dottori Commercialisti di Bergamo, di cui \u00e8 stato vicepresidente per due mandati.\nNegli anni ha curato la redazione di alcune pubblicazioni in tema di Iva e imposte dirette; ha partecipato come relatore a numerosi convegni organizzati da ordini professionali e associazioni di categoria su temi societari, fiscali e concorsuali; ha rivestito l'incarico di revisore dei conti di Alleanza Nazionale.\nIl padre, Luigi Tentorio, fu prima giocatore e poi dirigente dell'Atalanta.\nAttivit\u00e0 politica.\nConsigliere Comunale MSI (1970-95) e AN (1995-99).\nTentorio entra in politica nel 1970 come Consigliere comunale a Bergamo tra le file del Movimento Sociale Italiano a fianco di Mirko Tremaglia, il quale lascer\u00e0 il posto dopo le elezioni politiche del 1972 per raggiungere la Camera dei deputati.\nTentorio mantiene la carica di Consigliere comunale in tutte le elezioni amministrative successive, divenendo il Consigliere con la maggiore anzianit\u00e0 di servizio nella storia di Bergamo. Ricopre a pi\u00f9 riprese il ruolo di Capogruppo consiliare prima del Movimento Sociale Italiano e poi di Alleanza Nazionale.\nVicesindaco di Bergamo (1999-2004).\nNel 1999 ottiene le cariche di Vicesindaco e di Assessore a Bilancio, Patrimonio e Servizi cimiteriali all'interno della giunta di centro-destra guidata dal forzista Cesare Veneziani, portandogli in dote il 18,4% di voti di AN.\nNei cinque anni di opposizione alla giunta di Roberto Bruni guida il gruppo consiliare di AN.\nSindaco di Bergamo (2009 - 2014).\nIl 7 marzo 2009, il Ministro della Difesa in carica Ignazio La Russa, in visita a Bergamo, ufficializza la candidatura di Tentorio a Sindaco di Bergamo.\nLa coalizione a sostegno di Tentorio unisce Il Popolo della Libert\u00e0, Lega Nord e Partito Pensionati, oltre ad una lista civica (\"Lista Tentorio Sindaco\") composta da cittadini non iscritti a partiti.\nNelle elezioni del 6-7 giugno 2009, Tentorio viene eletto Sindaco al primo turno con il 51,41% dei voti, contro il 42,32% del sindaco uscente di centro-sinistra, Roberto Bruni.\nTra gli atti amministrativi si segnalano:\nNel dicembre 2009 la Guardia di Finanza annuncia la cancellazione del progetto per la nuova Accademia a Grumello del Piano. Tentorio viene accusato dall'opposizione di non esservisi opposto e di aver accettato supinamente la decisione del Comando, anche al fine di far risorgere il progetto del nuovo stadio sulla stessa area. Attualmente l'area dove avrebbe dovuto sorgere l'Accademia della Guardia di Finanza \u00e8 destinata dal PGT a verde sportivo: impianti sportivi per il quartiere e nuovo palazzetto dello sport. Nel 2013, viene annunciato che l'Accademia della Guardia di Finanza trover\u00e0 posto nell'area degli ex Ospedali Riuniti \nAlle elezioni amministrative 2014 non riesce a riconfermarsi alla guida di Bergamo, venendo sconfitto al ballottaggio da Giorgio Gori, candidato del centro-sinistra.\nNel 2019 annuncia di non volersi pi\u00f9 ricandidare alle elezioni comunali e conclude anche la lunga attivit\u00e0 come consigliere comunale del capoluogo orobico, ruolo che ha ricoperto per ben 49 anni."}
{"id": "2415091", "revid": "1543377", "url": "https://it.wikipedia.org/wiki?curid=2415091", "title": "Fiddler on the Roof", "text": "Fiddler on the Roof (\"Il violinista sul tetto\") \u00e8 un musical, composto da Jerry Bock su libretto di Sheldon Harnick e Joseph Stein, ambientato in un immaginario \"shtetl\" ebraico della Russia zarista (Anatevka) nel 1905. \u00c8 tratto dal libro \"Tevye and his Daughters\" (o \"Tevye the Milkman\"), in italiano \"Tevye il lattivendolo ed altre storie\", di Sholem Aleichem.\nLo storia \u00e8 incentrata su Tevye, padre di cinque figlie, e sui suoi sforzi per mantenere la sua famiglia entro le tradizioni religiose, fuori delle influenze esterne che incombono sulle loro vite. Tevye si trova ad affrontare infatti alcune pesanti situazioni: le tre figlie maggiori che scelgono dei mariti che via via si allontanano dalla religione degli avi e l'editto dello Zar che bandisce gli ebrei dall'intero distretto.\nIl titolo \u00e8 ispirato ad un soggetto ricorrente nei quadri del pittore ebreo Marc Chagall, vale a dire il violinista che suona sopra i tetti di un villaggio. Come ci spiega il protagonista Tevye all'inizio dello spettacolo, tale figura ci ricorda le condizioni di estrema instabilit\u00e0 in cui si manifesta l'esistenza ebraica (ma anche dell'esperienza umana in senso generale), \u201ccostretta ad improvvisare una semplice melodia senza rompersi l'osso del collo\u201d.\nTrama.\nPrimo atto.\nTevye, un povero lattaio ebreo con cinque figlie, spiega gli usi e costumi dello shetl di Anatevka: ognuno ha un proprio ruolo ben definito, all'interno della famiglia e della societ\u00e0. Le vite di tutti restano comunque precarie come l'equilibrio di un violinista intento a suonare su un tetto (\"Tradition\").\nA casa di Tevye, le donne sono intente a preparare il pasto del Sabbath. Con la sua parlantina pungente Golde, la madre, assegna alle figlie Tzeitel, Hodel, Chava, Shprintze e Bielke i compiti casalinghi. Arriva Yente, la sensale di matrimonio locale, per comunicare a Golde che Lazar Wolf, un facoltoso macellaio vedovo pi\u00f9 vecchio di Tevye, desidererebbe sposare Tzeitel, la figlia pi\u00f9 grande. Nel mentre le ragazze sono fuori a stendere i panni: Tzeitel \u00e8 preoccupata ma le altre due figlie pi\u00f9 grandi, Hodel e Chava, sono eccitate dalla visita. Le tre, tra eccitazione e terrore, si divertono a comparare le loro aspettative, anche imitando Yente intenta a trovare il marito ideale per loro (\"Matchmaker, Matchmaker\"). Una ragazza di una famiglia povera deve accettare qualsiasi marito Yente porti, ma Tzeitel in realt\u00e0 vorrebbe sposare il suo amico di infanzia Motel, che fa il sarto.\nTevye sta consegnando il latte, spingendo il carretto da solo, dato che il cavallo \u00e8 infortunato. Chiede a se stesso e a Dio: sarebbe stato davvero cos\u00ec problematico averlo fatto ricco? Tutto sarebbe pi\u00f9 bello e facile (\"If I Were a Rich Man\"). Il venditore di libri racconta a Tevye le notizie del mondo esterno, notizie di pogrom ed espulsioni. Uno straniero, Perchik (\u201cpeperoncino\u201d in russo), ode la loro conversazione e li rimprovera per non fare niente altro che parlare, senza agire. I due non gli danno troppo ascolto, considerandolo un esaltato politico, ma Tevye lo invita comunque a casa per il pasto del Sabbath e gli offre vitto e alloggio in cambio di lezioni talmudiche alle due figlie pi\u00f9 piccole. Golde dice a Tevye di incontrarsi con Lazar dopo il Sabbath ma non gli rivela il perch\u00e9, sapendo che Tevye non lo apprezza molto. Tzeitel ha paura che Yente le trovi un marito prima che Motel chieda la sua mano al padre. Ma Motel temporeggia: ha paura del caratteraccio di Tevye e comunque la tradizione impone che sia la sensale a preparare il matrimonio. Inoltre \u00e8 molto povero e sta risparmiando per comprarsi una macchina da cucire, per poter dare a Tevye l'assicurazione di poter mantenere sua figlia. La famiglia, assieme al nuovo ospite Perchik, si riunisce per il pasto del Sabbath e la relativa preghiera (\"Sabbath Prayer\").\nDopo il Sabbath, Tevye si ritrova con Lazar alla taverna del villaggio, credendo che il macellaio voglia comprargli la mucca. Una volta chiarito il malinteso, Tevye acconsente al matrimonio con Tzeitel: con un macellaio come marito, a sua figlia non rimarr\u00e0 pi\u00f9 niente da desiderare. I due brindano alla vita coinvolgendo nell'euforia tutti i avventori, tra cui anche alcuni giovani russi (\"To Life\"). Tuttavia, all'uscita dalla taverna Tevye incontra il commissario, che ha il controllo sugli ebrei della citt\u00e0, che lo avverte di un'imminente \u201cpiccola dimostrazione non ufficiale\u201d (un eufemismo per pogrom). Personalmente il commissario prova empatia per la comunit\u00e0 degli ebrei, ma non ha nessuna autorit\u00e0 per impedire la violenza.\nIl mattino seguente, dopo la lezione delle sorelle pi\u00f9 giovani, la secondogenita Hodel prende in giro Perchik per la sua interpretazione marxista di una storia della Bibbia. Lui, in risposta, la critica per la sua osservanza delle vecchie tradizioni del giudaismo mentre il mondo \u00e8 in profondo cambiamento. Per dimostrarlo, balla con lei, sfidando il divieto che proibisce ai due sessi di ballare assieme: la tenzone intellettuale tra i due inizia a trasformarsi in qualcosa di pi\u00f9 profondo.\nPi\u00f9 tardi, un Tevye con i postumi di sbornia annuncia di aver accordato la mano della figlia maggiore a Lazar Wolf. Golde \u00e8 entusiasta, ma Tzeitel \u00e8 devastata dalla notizia e implora il padre di non costringerla. Motel arriva e assicura Tevye di essere lui il marito ideale per Tzeitel, senza contare che i due si sono gi\u00e0 promessi di sposarsi. Inoltre gli promette che Tzeitel non patir\u00e0 la fame con lui. Tevye \u00e8 sbalordito e indignato da questa violazione della tradizione, ma impressionato dalla dimostrazione di carattere del solitamente timido Motel. Dopo essersi tormentato sulla questione (\"Tevye's Monologue\"), acconsente al matrimonio, ma \u00e8 preoccupato di come comunicare la notizia alla moglie Golde. Motel, fuori di s\u00e9 dalla gioia, celebra con Tzeitel l'inaspettata approvazione (\"Miracle of Miracles\").\nA letto con Golde, Tevye fa finta di svegliarsi da un incubo. Golde si offre di darne l'interpretazione e Tevye glielo racconta (\"Tevye's Dream\"): la nonna di Golde, di cui Tzeitel porta il nome, torna dall'aldil\u00e0 per benedire il matrimonio della bisnipote non con Lazar, ma con Motel. Golde \u00e8 perplessa ma il sogno continua: dalla tomba esce anche la moglie di Lazar, la collerica Fruma-Sarah, che minaccia ritorsioni spaventose se Tzeitel dovesse appropriarsi di suo marito e dei suoi beni materiali. La superstiziosa Golde \u00e8 terrorizzata e istantaneamente ne conclude che Tzeitel deve sposare Motel, con soddisfazione di Tevye.\nMentre ritorna a casa dalla citt\u00e0, la terzogenita Chava, appassionata lettrice, \u00e8 molestata da alcuni giovani gentili. Uno di loro per\u00f2, Fyedka, prende le sue difese e caccia via gli altri. Le presta un libro, e una relazione segreta ha inizio tra i due.\nIl matrimonio tra Tzeitel e Motel arriva e tutti gli ebrei si uniscono per la cerimonia: i genitori e i presenti osservano i figli ormai cresciuti e riflettono sul tempo che trascorre inesorabile (\"Sunrise, Sunset\"). Ne segue una festa gioiosa (\"The Wedding Dance\"), durante la quale Lazar offre un regalo, ma nasce un litigio con Tevye circa la promessa non mantenuta. Perchik mette fine alla disputa rompendo un'altra tradizione: oltrepassa la barriera tra uomini e donne per danzare pubblicamente con Hodel. La festa si interrompe bruscamente quando un gruppo di russi irrompe per la \u201cdimostrazione\u201d, una punizione dimostrativa: i regali vengono distrutti e Perchik, che aveva provato a opporre resistenza, ferito. Per la prima volta Tevye non ha una citazione dalle scritture da poter utilizzare a commento e, assieme alla famiglia, inizia a pulire e a rimettere ordine.\nSecondo atto.\nMesi pi\u00f9 tardi, Perchik comunica a Hodel che deve andare a Kiev per aiutare a preparare la rivoluzione. Propone di sposarsi, e le promette che la mander\u00e0 a chiamare per raggiungerlo. Lei acconsente (\"Now I Have Everything\"). I due comunicano il fidanzamento a Tevye, che rimane scandalizzato all'idea di vederli trasgredire alla tradizione scegliendo da soli chi sposare, soprattutto con la partenza imminente di Perchik. Quando vieta il matrimonio, Perchik e Hodel lo informano che non stanno chiedendo il suo permesso, ma solo la sua benedizione. Dopo un altro tormentato conflitto interiore, Tevye cede: il mondo sta cambiando, e lui deve cambiare con esso (\"Tevye's Rebuttal\"). Informa i giovani che d\u00e0 la sua benedizione... e anche il suo permesso.\nTevye racconta l'avvenuto ad una sbalordita Golde \u201cl'amore \u00e8 il nuovo stile\u201d. Tevye chiede alla moglie se, nonostante il loro matrimonio combinato, lei lo ami (\"Do You Love Me?\"). Dopo aver respinto la domanda di Tevye come sciocca, alla fine lei ammette che dopo venticinque anni di vita assieme, dopo aver condiviso tanti problemi e aver cresciuto cinque figlie, ritiene di amarlo. Tevye, ugualmente, ritiene di ricambiare. Nel mentre, Yente rivela a Tzeitel di aver visto Chava e Fyedka assieme. La notizia che Perchik sia stato arrestato a Kiev e mandato in esilio in Siberia si espande velocemente per Anatevka (\"The Rumor\"/\"I Just Heard)\" e Hodel \u00e8 intenzionata a raggiungerlo. Alla stazione ferroviaria, spiega al padre che la sua casa \u00e8 dove si trova il suo amato, dovunque egli sia, nonostante non smetter\u00e0 mai di amare la propria famiglia (\"Far From the Home I Love\"). \nPassa del tempo. Motel ha acquistato una macchina da cucire usata e lui e Tzeitel hanno avuto un bambino. Chava finalmente trova il coraggio di chiedere al padre di acconsentire al matrimonio con Fyedka. Ancora una volta Tevye si interroga e si tormenta sulla questione, ma accettare un matrimonio al di fuori della fede ebraica \u00e8 una frontiera che non pu\u00f2 oltrepassare. Ordina a Chava di non parlare pi\u00f9 a Fyedka. Quando si scopre che Chava e Fyedka sono fuggiti assieme, Tevye si interroga su dove abbia potuto sbagliare (\"Chavaleh Sequence\"). Chava torna e cerca di spiegare le sue proprie ragioni al padre, ma lui rifiuta di parlarle e ordina al resto della famiglia di considerarla morta. Nel frattempo, si propagano voci di russi che espellono gli ebrei dai villaggi. Mentre gli abitanti di Anatevka si riuniscono, arriva il commissario per annunciare a tutti che hanno tre giorni di tempo per imballare i propri beni e abbandonare la citt\u00e0. Sconvolti, gli abitanti obbediscono e pensano a quanto sar\u00e0 difficile abbandonare il luogo che per cos\u00ec tanto tempo \u00e8 stato la loro casa (\"Anatevka\").\nMentre gli ebrei lasciano Anatevka, Chava e Fyedka si fermano per annunciare alla famiglia di Tevye che loro partiranno per Cracovia, non intenzionati a restare tra persone che possono compiere simili azioni contro il prossimo. Tevye non rivede la propria posizione sul non parlare alla figlia, ma quando Tzeitel d\u00e0 l'addio alla sorella lui la sollecita ad aggiungere \u201cDio sia con te\u201d. Anche Motel e Tzeitel andranno in Polonia, ma raggiungeranno il resto della famiglia una volta messo da parte abbastanza denaro. Mentre Tevye, Golde e le due figlie pi\u00f9 piccole lasciano il villaggio diretti in America, il violinista riprende a suonare. Infine, anche lui li segue.\nDifferenze con il materiale letterario originale.\nNel testo originale di Shalom Alechem, alla fine il lattaio resta vedovo ed emigra in Israele da solo perch\u00e9 il genero, ebreo molto ricco, ha vergogna di avere un suocero di umile estrazione e condizione; dunque lo spinge ad andarsene. Una figlia si \u00e8 suicidata buttandosi nel fiume.\nNumeri musicali.\nAtto I\nAtto II\nLa ripresa del 2004 contiene una canzone cantata da \"Yente\" ed alcune donne del villaggio, intitolata \"Topsy Turvy,\" che tratta del ruolo scomparso della sensale di matrimoni nella societ\u00e0.\nProduzioni.\nBroadway.\nLa produzione originale di Broadway, che debutt\u00f2 nel 1964 con Zero Mostel, Bea Arthur, Austin Pendleton, Bert Convy, Julia Migenes, Joanna Merlin, Leonard Frey e John Serry Sr. (il fisarmonicista orchestrale), fu la prima, nella storia del musical, a superare le 3.000 rappresentazioni. \"Fiddler\" conquist\u00f2 il record di maggior numero di rappresentazioni per quasi dieci anni, fino a quando questo non venne superato da \"Grease\". Esso rimane in ogni caso nella storia di Broadway. La produzione fu un grande successo sia per l'accoglienza della critica che per dell'apprezzamento del pubblico. Ricevette la nomina a dieci Tony Award, vincendone nove, compresi quelli per \"Best Musical\", opera, libretto, regia e coreografia (Jerome Robbins, lo stesso di West Side Story) e miglior attore, assegnato a Mostel.\nEsso \u00e8 stato ripreso per ben quattro volte a Broadway e dal musical \u00e8 stato tratto il film di successo Il Violinista sul tetto nel 1971, con la regia di Norman Jewison. Il musical ha ottenuto un grande successo internazionale, restando ancora oggi una scelta popolare per rappresentazioni a livello scolastico e compagnie dilettantistiche. Nel 1969 come \"Anatevka\" ha la prima al Theater an der Wien.\nItalia.\nNonostante il grande successo negli Stati Uniti ed in altri posti nel mondo, la prima versione ufficialmente autorizzata del Violinista sul Tetto/Fiddler on the Roof in Italia risulta essere quella di Moni Ovadia nella stagione teatrale 2002/2003. Nel corso di tale spettacolo, Moni Ovadia propose i numeri musicali nella versione in lingua yiddish, in linea con la propria scelta di divulgazione culturale della cultura yiddish. La tourn\u00e9e ebbe grande successo, con riscontro di pubblico e di critica.\nLa prima versione autorizzata del Violinista sul Tetto in lingua italiana integrale (comprensiva quindi anche dei numeri musicali) \u00e8 stata messa in scena al Teatro Rina e Gilberto Govi di Genova dalla compagnia amatoriale \"Gli Amici di Jachy\" nel gennaio 2013.\nRiconoscimenti.\nTony Awards\nProduzione originale di Broadway\n1981 Broadway revival\n1990 Broadway revival\n2004 Broadway revival\nDrama Desk Award\n2004 Broadway revival\nAdattamenti.\nLa versione cinematografica venne realizzata nel 1971, e vinse tre Oscar, compreso uno per l'arrangiatore delle musiche John Williams. Chaim Topol sostenne il ruolo di Tevye.\nUn adattamento televisivo venne realizzato dalla ABC, con Victor Garber."}
{"id": "2415096", "revid": "110157", "url": "https://it.wikipedia.org/wiki?curid=2415096", "title": "Kyllburg", "text": "Kyllburg \u00e8 una citt\u00e0 di 955 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 capoluogo della comunit\u00e0 amministrativa (\"Verbandsgemeinde\") omonima."}
{"id": "2415097", "revid": "1439131", "url": "https://it.wikipedia.org/wiki?curid=2415097", "title": "Chevrolet Impala", "text": "L'Impala \u00e8 una autovettura prodotta dalla casa automobilistica statunitense Chevrolet a partire dal 1958 al 2020; non \u00e8 stata presente sul mercato tra il 1985 e il 1994 e tra 1996 e il 2000. Nel periodo in cui le vetture full-size, cio\u00e8 quelle con ingombri particolarmente elevati, dominavano il mercato statunitense l'Impala era l'automobile pi\u00f9 venduta.\nIl contesto.\nViene costruita dall'ingegnere Ed Cole, ed inizialmente il motto era: \"Un'automobile di prestigio alla portata del cittadino medio americano\", nonostante fino al 1968 (con l'introduzione della Caprice) fosse la pi\u00f9 costosa tra le Full-Size. L'Impala, chiamata come l'antilope sudafricana, competeva sul mercato con la Ford Galaxie 500 e la Plymouth Fury.\nEra prodotta in varie configurazioni di carrozzeria, da quella convertibile con hard-top che fu la prima ad essere presentata, per passare alle classiche versioni berlina, coup\u00e9 e station wagon.\nDal 1958 al 1996 le vendite dell'Impala hanno superato i 13 milioni di esemplari, pi\u00f9 di ogni altra Full-Size nella storia dell'automobile; il record appartiene al 1965, anno in cui viene venduto un milione di veicoli solo negli Stati Uniti. Nel 2008 l'Impala \u00e8 l'ottavo veicolo e la sesta automobile per numero di vendite negli USA, la berlina americana pi\u00f9 venduta.\nEvoluzione.\nNel 1958 l'Impala si poneva inizialmente come una versione speciale della Chevrolet Bel Air. Tale modello era costituito da una carrozzeria con linee pi\u00f9 morbide rispetto alla Bel Air originale e gli interni erano pi\u00f9 lussuosi. Come propulsore era equipaggiato un V8 348 che erogava la potenza dia 315 cv.\nNel 1959 venne resa un modello autonomo. Si presentava pi\u00f9 larga, pi\u00f9 bassa e pi\u00f9 squadrata rispetto a quella dell'anno precedente. Il posteriore era stato ridisegnato facendogli ottenere una forma ad ala di pipistrello e come propulsore venne adottato un 283 V8.\nNel 1960 il modello perse buona parte delle finiture rispetto all'anno precedente e non furono pi\u00f9 disponibili i motori ad iniezione.\nNel 1961 fu introdotta la versione SS, equipaggiata con un nuovo propulsore V8 409 dalla potenza di 360 cv.\nNel 1962 la SS venne aggiornata con dei nuovi ritocchi nel design e il propulsore 409 venne potenziato a 409\u00a0CV di potenza.\nNel 1963 venne progettato il nuovo motore Z-11 da 500\u00a0CV di potenza. Fu montato solo su 55 Impala SS, le quali venivano vendute solo ad una clientela selezionata tramite il Regular Production Option Chevrolet.\nNel 1965 la linea della vettura venne riprogettata e il motore 409 fu sostituito dal Mark IV 396 cid V8 gestito da un cambio automatico Turbo Hydra-matic 350. Il propulsore era un'evoluzione del Daytona Mystery Engine in progettazione dalla Chevrolet qualche anno prima ma mai messo in commercio.\nNel 1966 vennero apportate alcune modifiche al design e venne introdotto un nuovo propulsore 427 Special Performance dalla potenza di 425 cv. In quest'anno le vendite cominciarono a calare a causa della concorrenza della Chevrolet Caprice e delle muscle car di medie dimensioni.\nIl 1969 fu l'ultimo anno di produzione del modello SS prima che la Impala venisse convertita in autovettura di lusso a tutti gli effetti. In quest'ultimo anno di produzione benefici\u00f2 di un nuovo ritocco del design.\nNel 1994 l'Impala SS venne reinserita nel mercato. Come propulsore impiegava un LT1 gestito da un cambio 4L60-E automatico a quattro rapporti dalla potenza di 260\u00a0CV con 477\u00a0Nm di coppia. Un Garrett twin-turbo kit era disponibile tramite installazione rivenditore per il 1996; ha prodotto 588\u00a0CV e circa 902 Nm.\nNel 2004 la vettura venne aggiornata con un nuovo design. Era equipaggiata con un propulsore Chevrolet Series II V6 da 240\u00a0CV di potenza con 380 Nm di coppia gestito da un cambio Hydramatic 4T65-E 4 automatico a quattro velocit\u00e0. La carrozzeria era in acciaio mentre le sospensioni erano composte, in tutte le sezioni del veicolo, da montanti McPherson, molle elicoidali e barre antirollio. L'impianto frenante era costituito da quattro freni a disco abbinati ad un sistema ABS.\nNel 2008, in occasione del 50\u00ba anniversario del lancio sul mercato della Impala, ne venne realizzata una versione speciale. Tale modello implementava sospensioni sportive FE3, spoiler posteriore, sistema ABS, alimentazione ad Etanolo E85 e un propulsore V6 3.5 da 211\u00a0CV di potenza con 290 Nm di coppia.\nNel 2014 \u00e8 uscito il modello venduto sino al 2020."}
{"id": "2415099", "revid": "47112", "url": "https://it.wikipedia.org/wiki?curid=2415099", "title": "San Giacomo di Laives", "text": ""}
{"id": "2415102", "revid": "287204", "url": "https://it.wikipedia.org/wiki?curid=2415102", "title": "Giulio Lasso", "text": "Opere.\nLa sua opera pi\u00f9 famosa \u00e8 quella dei Quattro Canti, una piazza nel centro della citt\u00e0 di Palermo. \u00c8 una dei primi esempi del Barocco siciliano nell'architettura, Lasso non visse abbastanza a lungo per vedere la realizzazione del suo progetto che fu iniziato nel 1609 e che fu finito sotto la supervisione di Mariano Smiriglio, che era l'architetto della citt\u00e0, nominato dal senato di Palermo gi\u00e0 nel 1602 e presente in cantiere fin dall'inizio. In effetti l'opera vide per tutta la durata dei lavori il contrasto tra il progetto regio di Lasso e la volont\u00e0 senatoriale che intendeva eliminare quanto pi\u00f9 possibile la simbologia monarchica dell'opera che nacque soprattutto per accogliere le statue dei re di Spagna."}
{"id": "2415111", "revid": "1305772", "url": "https://it.wikipedia.org/wiki?curid=2415111", "title": "Bay\u00e1n", "text": ""}
{"id": "2415115", "revid": "31886", "url": "https://it.wikipedia.org/wiki?curid=2415115", "title": "Moana (miniserie televisiva)", "text": "Moana \u00e8 una miniserie televisiva che racconta la carriera e la tragica fine della famosa attrice pornografica Moana Pozzi; \u00e8 stata ideata e scritta da Cristiano Bortone, diretta da Alfredo Peyretti e prodotta dalla Polivideo FILM per Sky Italia.\nTrama.\nPrima parte.\nRoma, anni '80. Il film ha inizio con delle scene che mostrano Moana Pozzi (Violante Placido) sotto la doccia, traumatizzata e sporca di sangue, la quale ricorda, in evidente stato di shock, alcuni episodi della sua infanzia quando ad esempio, assieme alla sorellina Mima, faceva immersioni di sub con il padre o di una volta in cui ball\u00f2 in modo inappropriato davanti ad un uomo ad una festa scatenando l'ira della madre. Dopodich\u00e9 la narrazione si stabilizza per un po' mostrandoci una giovane Moana che si reca ad un provino per un film portando un estratto da \"Sogno di una notte di mezza estate\" di William Shakespeare. I registi restano impressionati dalla bellezza della ragazza che per\u00f2 non accompagna un altrettanto eccelso talento recitativo. Dopo il provino Moana incontra Adrian (Simon Grechi), un ragazzo californiano con il quale inizia subito una storia d'amore. Moana convive in un appartamento situato a Roma con Mario (Giuseppe Soleri), truccatore omosessuale e migliore amico della ragazza. Intanto Adrian, anch'egli aspirante attore, convince Moana a girare un film hard con lui rassicurandola che era solo un modo come un altro per fare soldi e che la pellicola sarebbe stata destinata al solo mercato estero. Tuttavia, entrambi vengono ingannati ed il film viene proiettato in diversi cinema italiani facendo infuriare i genitori di Moana che chiudono i rapporti con la figlia. La ragazza si reca disperata da Adrian solo per trovarlo a letto con un'altra il che porta alla rottura tra i due. Sul set del film girato, Moana incontra uno sfrontato fotografo che si presenta come Riccardo Schicchi (Fausto Paravidino) il quale la convince ad entrare nella neo-societ\u00e0 \"Diva Futura\" (il cui intento \u00e8 di esplorare tutto il mercato della pornografia) di propriet\u00e0 sua e della socia Ilona Staller (Giorgia W\u00fcrth), meglio conosciuta come Cicciolina. Moana inizia cos\u00ec ufficialmente la sua carriera di attrice pornografica. Poco dopo Moana frequenta Marco (Salvio Simeoli), un ragazzo che si fa chiamare il \"Duca\", il quale per\u00f2 rimane ucciso per un regolamento di conti a causa di affari di droga (riallacciandosi, ad omicidio avvenuto, alle prime scene del film). Sotto la guida di Schicchi, Moana partecipa allo spettacolo \"Curve deliziose\" e gira i film \"Fantastica Moana\" e \"Cicciolina e Moana \"Mondiali\"\". La popolarit\u00e0 mediatica di Moana inizia a salire suscitando anche le gelosie della collega Cicciolina che aumentano proporzionalmente all'entusiasmo di Schicchi per la ragazza. Grazie alla crescente popolarit\u00e0, Moana viene invitata a \"Jeans 2\", un programma di RaiTre condotto da Fabio Fazio, ma un'associazione di casalinghe glielo impedisce. Moana cerca di lottare per emergere come donna in carriera, scindendo in maniera netta quello che \u00e8 il suo lavoro (la pornostar) dalla persona che lei \u00e8 in realt\u00e0. Nonostante l'approccio che Moana ottiene con un politico influente (Augusto Zucchi), lei decider\u00e0 di non apparire in tv. La denuncia sociale porta la polizia al sequestro \"in toto\" del materiale del \"Diva Futura\" facendo decidere a Schicchi di trasferire per un po' la propria attivit\u00e0 in America. Nel frattempo Schicchi riceve la visita di Pasquale (Gaetano Amato), un suo ex-creditore che vuole sfruttare Moana per i suoi loschi affari. Durante un breve periodo di riposo al mare, Moana conosce Antonio Di Ciesco (Michele Venitucci), un ragazzo del luogo con il quale inizia una storia che la porter\u00e0 a chiedergli di partire con lei per gli Stati Uniti.\nSeconda parte.\nMoana e Antonio partono per gli Stati Uniti e l\u00ec, segretamente, convolano a nozze. Una volta tornati a Roma, i neo sposi ricevono la visita a sorpresa di Mima (Elena Bouryka), la sorella minore di Moana, la quale decide di trasferirsi dalla coppia cos\u00ec che Moana le trova un lavoro d'ufficio al \"Diva Futura\". Riccardo convince poi Moana ed Antonio a tenere segreto il loro matrimonio in quanto avrebbe danneggiato l'immagine di Moana che, secondo lui, doveva restare il desiderio possibile di tutti gli italiani. Nel frattempo Moana viene avvicinata da Bruno Colella (Francesco Borchi), un aspirante regista che offre alla donna la possibilit\u00e0 di recitare finalmente in un film d'autore, ma, proprio a causa della volont\u00e0 del regista di avere Moana nel cast, nessuno si decide a finanziare il film. Intanto Schicchi porta Moana da Pasquale che le offre di pagarle qualsiasi cifra a patto di avere l'esclusiva di tutti i suoi film; Riccardo tenta di mettere in guardia Moana, ma la donna, accecata dalla possibilit\u00e0 di auto-finanziare il film di Bruno con i soldi guadagnati, accetta la proposta di Pasquale. Le condizioni di lavoro di Pasquale si rivelano per\u00f2 molto degradanti; i film vengono infatti girati con diverse scene di sesso in contemporanea, all'interno di umidi e sporchi hangar vicino ad un autodromo ed in maniera decisamente squallida; tutto molto diverso da come Moana era abituata a lavorare a \"Diva Futura\". Moana ottiene finalmente la cifra necessaria e d\u00e0 inizio alla produzione del film di Bruno che lei stessa intitola \"Amami\", storia di una ragazza che si trasferisce a Roma in cerca di futuro diventando una pornostar e perdendo l'affetto del padre che, per\u00f2, alla fine del film lei riconquista apparendo in un programma televisivo nazionale. Moana riceve poi la visita di una transessuale che si rivela essere proprio Mario, il suo ex-coinquilino, la quale ha soggiornato a Casablanca per effettuare il cambio di sesso e che si presenta ora come Maddalena. Ad una festa organizzata per il suo compleanno, Moana festeggia la fine delle riprese di \"Amami\" e coglie l'occasione per presentare il suo libro autobiografico intitolato \"La filosofia di Moana\". Poco dopo l'uscita nelle sale, \"Amami\" ottiene critiche durissime, soprattutto nei confronti di Moana che viene definita un'attrice algida. Nel frattempo il lavoro allontana sempre di pi\u00f9 Antonio e Moana tanto che l'uomo finisce per tradire la moglie con una pornostar collega di Moana. Durante le riprese dell'ennesimo film hard negli sporchi hangar di Pasquale, Moana ha un malore in seguito al quale decide di recarsi da un medico. Il dottore, viste le analisi, ha pochi dubbi: Moana ha un tumore al fegato, in parte causato dalle scarse condizioni igieniche nelle quali ha girato i film di Pasquale e, soprattutto, causato dal fatto che molti partner dei suoi film, erano tossici che si drogavano. Non essendo riuscita a convincere l'opinione pubblica ad accettarla con il cinema d'autore, Moana decide di buttarsi in politica fondando, con Riccardo Schicchi, Mauro Biuzzi (Giampiero Judica) e altri membri di \"Diva Futura\", il \"Partito dell'Amore\". La campagna elettorale ottiene molto successo tanto che saranno ben oltre 12.000 i voti che otterr\u00e0 Moana, ma, nonostante questo, la donna non viene eletta. In seguito Moana torna a casa trovando Antonio e la pornostar a copulare nel proprio letto scatenando una lite furibonda tra i due coniugi che finir\u00e0 con Antonio che lascia la moglie. Pi\u00f9 tardi Moana riceve una telefonata in cui le dicono che Antonio ha avuto un incidente automobilistico; lui sta bene e sembra che i due possano finalmente riavvicinarsi, ma Moana non trova il coraggio di confessare la sua malattia al marito facendoli cos\u00ec allontanare nuovamente. Nel frattempo Pasquale, dopo essere stato piantato da Moana nel bel mezzo delle riprese di un film, convince Mima, da lui soprannominata Baby Pozzi, a diventare pornostar a sua volta scatenando l'ira di Moana che litiga con la sorella la quale decide di continuare sulla strada professionale dell'hard e andandosene di casa. Moana riceve l'invito di Pippo Baudo per partecipare ad un programma RAI, ma la donna \u00e8 ormai molto consumata dalla malattia. Moana confessa finalmente ad Antonio della sua malattia e l'uomo decide di restarle accanto e di accompagnarla da Baudo per quella che sar\u00e0 la sua ultima apparizione pubblica. Mentre attende nel cortile di casa che Antonio torni con un taxi, Moana immagina che ci sia una grande festa nel suo giardino dove tutte le persone che hanno fatto parte della sua vita stanno bene e festeggiano allegramente con una festa in piscina.\nIl film si conclude con un primo piano in dissolvenza di Moana, dopo il quale compare la scritta: \u00ab\"Moana mor\u00ec all'Hotel De Dieu di Lione, il 15 settembre 1994\"\u00bb.\nIn seguito, mentre scorrono i titoli di coda, vengono ascoltati degli estratti audio dalla vera intervista di Moana Pozzi fatta da Baudo con lei che sentenzia alla fine: \"No, non sono pentita. Ne parlavo proprio con mia madre giorni fa, le ho detto mi dispiace che ti dispiaccia, ma rifarei tutto ci\u00f2 che ho fatto\".\nProduzione.\nInizialmente il regista avrebbe dovuto essere Cristiano Bortone, vincitore del David di Donatello nel 2007 con il film \"Rosso come il cielo\", che \u00e8 anche lo sceneggiatore della miniserie. Poco dopo l'inizio delle riprese \u00e8 stato tuttavia sostituito da Alfredo Peyretti.\nPer scegliere l'interprete di Moana Pozzi, nei primi mesi del 2008, la produzione di Sky decise la possibilit\u00e0 di autocandidarsi mediante un web-casting, aperto alle maggiorenni e con il limite di un minuto di tempo per dare la propria interpretazione filmata della Pozzi. In poche settimane, la produzione venne sommersa dai filmati artigianali di oltre 5.000 aspiranti.\nViolante Placido indossa alcuni pezzi esclusivi tra i quali 3 pellicce originali degli anni ottanta realizzate dalla sartoria Caponetto di Torino.\nLe coreografie sono curate per la mini-serie da Gianni Santucci, sullo sfondo di scenografia ideata da Francesco Frigeri.\nAppaiono in brevi camei il pornoattore Francesco Malcom, il regista Alex Infascelli, Sergio Ercolessi.\nStile.\nIl film \u00e8 vietato ai minori di 14 anni in quanto presenta diverse scene esplicite sia nel linguaggio sia, soprattutto, nel mostrare scene di nudo sia femminili che maschili; \u00e8 presente anche un breve nudo maschile frontale. Tuttavia non sono assolutamente presenti nel film scene porno.\nColonna sonora.\nLe musiche originali sono state composte, arrangiate e orchestrate da Pivio e Aldo De Scalzi.\nLa formazione usata per l'incisione \u00e8 stata di: Aldo De Scalzi (Chitarre, basso, piano, voce), Pivio (Synth, piano, voce), Yasemin Sannino (Voce), Luca Cresta (Piano), Claudio Pacini (Programmazione ottoni), Gianpiero Lo Bello (Tromba, flicorno), Stefano Cabrera (Cello), Alessandra Dalla Barba (Violino), Marco Mascia (Violino), Laura Sillitti (Violino), Daniele Guerci (Viola), Patrick Simonetti (Batteria).\nI brani originali sono:\nI brani di repertorio usati nella fiction sono:\nDistribuzione.\nIl 7 e l'8 luglio 2009 la miniserie \u00e8 stata proiettata in un'anteprima esclusiva durante il Roma Fiction Fest.\nLa fiction \u00e8 andata in onda in prima visione assoluta il 1\u00ba e 2 dicembre 2009 sul canale satellitare Sky Cinema in prima serata ed \u00e8 stata vietata ai minori di 14 anni tramite il bollino rosso (solo per adulti).\nIn chiaro la miniserie \u00e8 stata trasmessa in prima visione free l'8 e il 9 settembre 2010 in seconda serata su LA7.\nLa miniserie \u00e8 stata pubblicata su DVD, in edizione disco singolo, il 25 agosto 2010 distribuita dalla 20th Century Fox Home Entertainment; oltre al film in versione integrale, \u00e8 presente un documentario di 15 minuti intitolato \"MOANA\".\nControversie.\nIl 20 ottobre 2009 viene reso noto che Ilona Staller ha citato in giudizio la produzione di \"Moana\" per l'uso improprio del personaggio di Cicciolina poich\u00e9 protetto dal diritto d'autore depositato dalla Staller stessa. Venne reso noto dal suo avvocato parte del testo di citazione: \"C'\u00e8 stato un utilizzo illegittimo del personaggio di Cicciolina, del nome e dell'immagine di Ilona Staller nella miniserie Moana. Non c'\u00e8 stata alcuna autorizzazione n\u00e9 liberatorie da parte della Staller, che ha il diritto esclusivo sul personaggio da lei inventato e registrato presso l'Ufficio italiano brevetti\". L'ex pornostar richiese ben 30 milioni di euro come cifra di risarcimento. L'istanza di urgenza presentata dalla pornostar non \u00e8 stata per\u00f2 accolta e l'udienza \u00e8 stata rimandata a gennaio; il direttore di \"Sky Cinema\" Neils Hartmann ha dichiarato che: \"Cicciolina \u00e8 un personaggio pubblico e nel raccontarla ci si \u00e8 attenuti ai fatti\"."}
{"id": "2415119", "revid": "339392", "url": "https://it.wikipedia.org/wiki?curid=2415119", "title": "NdT", "text": ""}
{"id": "2415130", "revid": "38720", "url": "https://it.wikipedia.org/wiki?curid=2415130", "title": "Battaglia dell'isola di Savo", "text": "La battaglia dell'isola di Savo, conosciuta anche come prima battaglia dell'isola di Savo e, in giapponese, prima battaglia del mare delle Salomone (\u7b2c\u4e00\u6b21\u30bd\u30ed\u30e2\u30f3\u6d77\u6226 \"Dai-ichi-ji Soromon Kaisen\"), fu una battaglia navale della campagna del Pacifico della seconda guerra mondiale, combattuta tra la marina imperiale giapponese e le forze navali alleate. Lo scontro ebbe luogo tra l'8 ed il 9 agosto 1942, e fu il primo episodio navale di rilievo nella campagna di Guadalcanal. In risposta agli sbarchi alleati nelle isole Salomone, il vice ammiraglio Gun'ichi Mikawa mand\u00f2 una forza di sette incrociatori e un cacciatorpediniere nello stretto della Nuova Georgia (conosciuto dagli alleati come \"the Slot\") per attaccare la flotta anfibia alleata. Questa era difesa da una forza di otto incrociatori e quindici cacciatorpediniere, sotto il comando del contrammiraglio Victor Alexander Charles Crutchley. Tuttavia, solo una parte delle sue forze furono impegnate nella battaglia. Mikawa riusc\u00ec a sorprendere le forze alleate e ad affondare un incrociatore australiano e tre americani, soffrendo perdite modeste. Le rimanenti forze navali alleate furono cos\u00ec costrette ad abbandonare la zona delle isole Salomone, lasciandone temporaneamente il controllo delle acque intorno Guadalcanal ai giapponesi. La sconfitta mise gli alleati in una situazione precaria, visto che erano sbarcati appena tre giorni prima ed avevano scarsi rifornimenti ed equipaggiamenti per difendere le teste di ponte.\nAntefatto.\nLo sbarco alleato a Guadalcanal impose ai giapponesi un arresto nella loro strategia di occupare basi sempre pi\u00f9 in profondit\u00e0 nel Pacifico sudorientale, e pertanto gli stessi tentarono di reagire sia per terra, destinando altre truppe all'isola, sia con un continuo martellamento dal mare e dal cielo per impedire i rifornimenti alle truppe alleate.\nGli alleati, per contro, dopo la battaglia delle Midway cercarono di confrontarsi con le non pi\u00f9 imbattibili forze navali imperiali, per isolare a lungo termine Rabaul, quartier generale dell'Ottava Flotta delle forze combinate nipponiche nell'area.\nDopo lo sbarco delle truppe sull'isola, composte da marines statunitensi e da un contingente di seabees (i genieri di marina), il comandante dell'operazione, lo statunitense ammiraglio Frank Fletcher, decise di ritirare le forze navali per farle rifornire di carburante. Questo lasci\u00f2 i trasporti alleati con poca protezione ancorati nelle vicinanze dell'area di sbarco. Al comando, l'ammiraglio inglese Victor Crutchley con una forza di 8 incrociatori, 15 cacciatorpediniere e 15 dragamine. Degli 8 incrociatori, HMAS \"Canberra\", HMAS \"Australia\", USS \"Chicago\", USS \"Vincennes\", USS \"Astoria\" e USS \"Quincy\" erano incrociatori pesanti con cannoni da 203mm. Il \"San Juan\" era un incrociatore contraerei e lo HMAS \"Hobart\" un incrociatore leggero con cannoni da 152mm.\nI giapponesi, per contro, avevano allestito una forza d'attacco per scortare un convoglio di rifornimenti, che era composta da 5 incrociatori pesanti, il \"Chokai\", ammiraglia di Gun'ichi Mikawa (il comandante dell'Ottava Flotta), e la 6\u00aa divisione incrociatori, composta da \"Aoba\", \"Furutaka\", e \"Kinugasa\", al comando del contrammiraglio Aritomo Got\u014d; due incrociatori leggeri, e \"Yubari\", e il cacciatorpediniere \"Yunagi\" completavano la formazione. Il convoglio composto da due navi da trasporto doveva arrivare a destinazione e poi la forza di Mikawa doveva procedere ad un attacco notturno, nel quale i giapponesi potessero mettere a frutto la loro grande esperienza con i potenti siluri pesanti Type 93\nLa battaglia.\nGli alleati si erano cautelati da un attacco notturno disponendo le navi della scorta in tre gruppi, e sebbene alcune delle navi fossero dotate di radar, le versioni dell'epoca di questo strumento erano caratterizzate da scarse prestazioni in prossimit\u00e0 della terra. Anche gli impianti radio ad alta frequenza erano condizionati dalle isole circostanti che ne riducevano di molto la portata pratica.\nLe navi giapponesi si inoltrarono nella Scanalatura (lo stretto tra le isole che gli americani avevano soprannominato appunto \"the Slot\") e, nonostante fossero stati avvistati dal sommergibile USS S-38, che aveva dato l'allarme, questo non venne rilevato dalla flotta: \nLa squadra pass\u00f2 vicino al cacciatorpediniere USS Ralph Talbot, e poi al Jarvis, senza essere scorta in quanto le navi non erano in un reale stato di allerta. Quando furono in prossimit\u00e0 del caccia Patterson, questo li avvist\u00f2 e vi fu uno scambio di colpi tra il caccia ed il Kinugasa, con un colpo a bordo del Patterson. A questo punto l'allarme era dato. Gli aerei giapponesi in volo iniziarono ad illuminare la scena con i bengala e l'ammiraglio Mikawa ordin\u00f2 un attacco indipendente alle varie unit\u00e0. Le navi giapponesi lanciarono una nutrita salva di siluri, molti dei quali colpirono le navi del gruppo sud; il primo fu il \"Canberra\". Poi vennero colpiti il cacciatorpediniere \"George F. Elliot\", l'incrociatore \"Chicago\", il Quincy, l'Astoria ed il Vincennes, bersaglio di oltre 70 proiettili da 203mm che affond\u00f2 come una torcia ardente alle 02:50.\nAlle 02:16 Mikawa prese una decisione: le sue navi erano sparse, i tubi lanciasiluri andavano ricaricati e questa era un'operazione complicata, sei delle sue navi erano a corto di munizioni per l'intenso uso fattone e inoltre c'era il rischio di un attacco aereo statunitense contro il quale la sua squadra non aveva alcuna protezione aerea. Pertanto, ordin\u00f2 alla flotta di ritirarsi verso Rabaul lasciando intatte le navi da trasporto alleate.\nEpilogo.\nLa battaglia fu una grave sconfitta per gli alleati: 4 incrociatori pesanti (Canberra, Quincy, Astoria e Vincennes) affondati, un incrociatore pesante (Chicago) e due cacciatorpediniere gravemente danneggiati, oltre mille morti tra gli equipaggi.\nLa flotta giapponese, durante il rientro a Rabaul, fu sorpresa da un sottomarino americano in agguato; alle 08:10 del 10 agosto, l'incrociatore \"Kako\" fu silurato ed affondato dal sommergibile USS S 44 a 110\u00a0km (70\u00a0mi) dalla sua destinazione.\nDopo la battaglia di Savo, per diversi mesi, le flotte riunite americane, inglesi ed australiane rifiutarono il combattimento notturno contro le squadre giapponesi, malgrado la presenza di radar nei loro arsenali gli alleati non erano in grado di battere l'addestramento notturno nipponico, ed erano svantaggiati dalla scarsa potenza dei rispettivi siluri al confronto di quelli nemici.\nQuella di Savo fu la pi\u00f9 grave sconfitta subita dalla US Navy in mare, fino a quel momento, la censura militare riusc\u00ec a impedire per diversi mesi che la popolazione americana venisse a conoscenza della battaglia e delle sue durissime perdite. Alcuni tra i comandanti in mare vennero esonerati e il comandante Bode si suicid\u00f2 a Panama quando seppe di essere sotto inchiesta. Da parte giapponese, dopo l'entusiasmo iniziale, Mikawa venne pesantemente criticato per non aver affondato i trasporti."}
{"id": "2415131", "revid": "123494825", "url": "https://it.wikipedia.org/wiki?curid=2415131", "title": "Comunit\u00e0 ebraica di Firenze", "text": "La comunit\u00e0 ebraica di Firenze \u00e8 una delle pi\u00f9 antiche e significative d'Italia. Arriva a circa 800 iscritti includendo le sezioni di Arezzo e Siena, essendo oggi una delle ventuno comunit\u00e0 ebraiche italiane riunite nell'UCEI. La comunit\u00e0 ha sede in via Farini 4.\nStoria.\nOrigini.\nLe origini della comunit\u00e0 ebraica fiorentina risalgono con ogni probabilit\u00e0 all'epoca Romana. Un piccolo nucleo di ebrei sembra che abitasse nella zona di Oltrarno, appena fuori dalle mura sull'altra sponda della citt\u00e0, laddove la via Cassia si immetteva in citt\u00e0 attraverso l'antenato del Ponte Vecchio.\nFurono comunque i Medici nel XV secolo a far s\u00ec che la comunit\u00e0 potesse accrescersi, in particolare durante il reggimento ispirato da Cosimo il Vecchio il quale diede una prima concessione per banchi di prestito nella Dominante nel 1437, quando agivano (gi\u00e0 dal 1393) nello stato fiorentino prestatori di origine romana come le note famiglie da Sanminiato, da Pisa, da Camerino, da Montalcino, da Volterra, da Rieti. Lorenzo de' Medici oltre ad appoggiare il sistema delle \"condotte\" ebraiche accolse presso la sua corte dotti ebrei come Yohanan Alemanno, Abraham Farissol e Elia Delmedigo. Quest'ultimo \u00e8 raffigurato nel corteo mediceo che accompagna l'\"Adorazione dei Magi\" nel grande affresco di Benozzo Gozzoli che in Palazzo Medici Riccardi celebra le glorie della famiglia Medici.\nGli ebrei continuarono a risiedere nella zona di Oltrarno dove l'attuale Via dei Ramaglianti era conosciuta come \"Via dei Giudei\". I resti dell'antica sinagoga erano qui visibili fino alla Seconda Guerra Mondiale, fino a quando il 5 agosto 1944 l'intera area fu fatta saltare dall'esercito tedesco in ritirata, per impedire l'accesso al Ponte Vecchio. L'antico cimitero della comunit\u00e0 si trovava anch'esso con ogni probabilit\u00e0 nella zona limitrofa, oggi occupata dal Lungarno della Zecca Vecchia.\nIn seguito alla predicazione ostile al sistema delle \"condotte\" ebraiche, vittoriosa nel regime capeggiato da Girolamo Savonarola, si attuarono decreti di espulsione nel 1495; riconcesse dai Medici le \"condotte\" nel 1514 furono di nuovo eliminate alla sconfitta di Clemente VII nel 1527. Per qualche tempo, fino al 1514, talune famiglie di ebrei da Firenze si trasferirono nella vicina Empoli. Con il Duca Cosimo I le \"condotte\" ebraiche furono ripristinate, fino a che nel 1571 su pressione del Papa Pio V si crearono per gli ebrei italiani i ghetti di Firenze e Siena.\nSotto il Granducato.\nLa situazione si stabilizz\u00f2 con l'affermarsi del Duca Cosimo I , poi Granduca. Cosimo I accolse numerosi ebrei sefarditi dalla Spagna e dal Portogallo, protetti affinch\u00e9 esercitassero il mestiere del prestito e favorissero gli scambi commerciali mediterranei con il Magreb e con il Levante. Lo stesso Cosimo I impose tuttavia nel 1571 agli ebrei italiani (non iberici) l'obbligo di residenza coatta nel ghetto, disegnato da Bernardo Buontalenti e situato nel centro della citt\u00e0, nell'area compresa tra il Battistero e l'odierna Piazza della Repubblica. Qui dovettero confluire anche gli ebrei che risiedevano nei centri minori attorno a Firenze. Solo ad alcune famiglie di prestatori fu concesso il privilegio di continuare ad abitare fuori del ghetto, vicino alla residenza dei Medici di Palazzo Pitti, in via dei Giudei (ora Via dei Ramaglianti) dove esisteva anche la piccola sinagoga. Durante l'epoca della Controriforma e dell'Inquisizione l'ultra-rigorista Cosimo III oppresse i ghetti e tra l'altro promulg\u00f2 delle leggi che proibivano ai cristiani di lavorare per gli ebrei.\nL'emancipazione.\nLa vita culturale e sociale degli ebrei a Firenze riprese con maggior vigore quando nel 1738 lo stato pass\u00f2 sotto il dominio illuminato dei Lorena. Nel 1750 agli ebrei fiorentini fu concesso di acquisire la propriet\u00e0 delle sinagoghe e degli edifici del ghetto e si tralasciarono di applicare gli altri divieti. Segu\u00ec alla fine del Settecento, da parte di Leopoldo I, il riconoscimento dei primi diritti civili e di una larga libert\u00e0 economica anche per gli ebrei italiani di Firenze e Siena tali da determinare di fatto la fine del regime del ghetto. Passato il contraddittorio periodo napoleonico, la Restaurazione (1815) con gli Asburgo-Lorena non fu oppressiva e poi la definitiva abrogazione delle ultime norme limitative da parte di Pietro Leopoldo avvenne infine al 1848. \nCon i plebisciti di unit\u00e0 al Regno d'Italia in costruzione svolti nel 1859 si comp\u00ec anche la totale emancipazione, concessa da casa Savoia ai suoi sudditi gi\u00e0 nel 1848; da allora, e fino alle inique leggi ostili del 1938, la comunit\u00e0 ebraica fiorentina visse il suo periodo di maggior splendore, traendo vantaggio dal ruolo di Firenze di essere una delle capitali culturali e per breve tempo anche effettiva del nuovo Stato.\nIl baricentro della comunit\u00e0 si spost\u00f2 dal centro cittadino all'area di Sant'Ambrogio dove nel 1874, con il concorso di architetti non ebrei, cominciarono i lavori di costruzione del nuovo tempio monumentale, mentre negli stessi anni si edificava la nuova facciata della Basilica di Santa Croce su progetto dell'architetto ebreo Niccol\u00f2 Matas. Tra il 1881 e il 1898 il vecchio ghetto fu raso al suolo con la creazione della piazza della Repubblica. Materiale lapideo superstite degli edifici abbattuti (incluse iscrizioni in ebraico) fu raccolto dallo storico Guido Carocci e collocato nel lapidario del Museo di San Marco, dove si trova ancora oggi. \nIl nuovo tempio maggiore fu inaugurato nel 1882, caratterizzandosi come uno degli esempi pi\u00f9 \"in grande\" di sinagoga in et\u00e0 di emancipazione in Italia. A testimonianza della presenza ebraica nel centro cittadino rimasero le due piccole Sinagoghe di via delle Oche, anch'esse inaugurate nel 1882 con gli arredi delle ex-sinagoghe del ghetto: una di rito italiano, l'altra di rito levantino in uso alla congregazione Mattir Assurim.\nIl XX secolo.\nNel 1899 rav Samuel Hirsch Margulies inaugur\u00f2 e per 32 anni diresse il Collegio rabbinico, vero centro culturale dell'ebraismo italiano agli inizi del Novecento. A Firenze avevano sede le principali riviste ebraiche: La Rivista israelitica (1904-1915), la Settimana israelitica (1910-1915), Israel (1916, poi trasferita a Roma), la Rassegna mensile d'Israele (1925, poi trasferita a Padova e quindi a Roma). \nNel 1931 vivevano a Firenze 2730 ebrei. Le leggi razziali prima (1938) e poi con l'occupazione tedesca (1943-1944), le deportazioni nei campi di sterminio, colpirono gravemente la comunit\u00e0. Nel periodo dell'occupazione tedesca la popolazione di Firenze aiut\u00f2 con grande generosit\u00e0 gli ebrei a rischio di vita, a cominciare dal pastore valdese Tullio Vinay, dichiarato \"Giusto tra le Nazioni\" dal governo di Israele, dal vescovo Elia Dalla Costa e dai sacerdoti Leto Casini, Cipriano Ricotti e Giulio Facibeni. La DELASEM dette anche vita ad un comitato clandestino ebraico-cristiano che nonostante ogni difficolt\u00e0 riusc\u00ec a mantenere un flusso di aiuti costante. Furono molti i conventi e anche i privati cittadini che aprirono le loro porte ad accogliere i perseguitati. Ci furono tuttavia anche gravi episodi di delazione e violenza da parte di milizie della Repubblica Sociale Italiana, cio\u00e8 repubblichini locali; alla fine 248 ebrei, tra i quali il rabbino Nathan Cassuto, furono deportati nei campi di sterminio tedeschi. La persecuzione si rivolse anche agli edifici con la distruzione della piccola sinagoga di via de' Giudei e le gravi devastazione subite dal tempio.\nLa vita ebraica riprese nel dopoguerra con 1600 residenti iscritti alla comunit\u00e0. Nel 1950 Firenze divenne sede di una delle prime associazioni di dialogo ebraico-cristiano in Europa e la prima in Italia; l'Amicizia ebraico-cristiana fu fondata su iniziativa di Arrigo Levasti e Angiolo Orvieto, con il sostegno di Giorgio La Pira. Nel 1980, con la pubblicazione dell'edizione italiana del romanzo di Elie Wiesel, \"La notte\", nacque a Firenze, su iniziativa di Daniel Vogelmann la casa editrice La Giuntina, specializzata in opere riguardanti la vita e la cultura ebraiche. Dal 2000 si pubblica a Firenze anche la rivista Materia Giudaica, organo dell'Associazione italiana per lo Studio del Giudaismo. \nLa storia della comunit\u00e0 fiorentina pu\u00f2 essere ripercorsa nel museo ebraico allestito nell'edificio della sinagoga. Fondato nel 1981 e ampliato nel 2007 il museo \u00e8 distribuito su due piani. Al primo piano si raccolgono gli oggetti di decorazione rituale dei rotoli della Torah; i pi\u00f9 importanti e preziosi vanno dal tardo Cinquecento all'Ottocento, la maggior parte del Seicento e del Settecento. Il secondo piano \u00e8 invece maggiormente dedicato agli oggetti cerimoniali di alcune festivit\u00e0 e ad altri in uso in diversi momenti della vita ebraica. Conclude il secondo piano la Sala della Memoria, dedicata alla vicende della Shoah.\nLa comunit\u00e0 conta oggi circa 800 iscritti residenti su tutto il territorio di sua competenza. E' una comunit\u00e0 viva con attivit\u00e0 educative per ogni et\u00e0, attivit\u00e0 sociali. attivit\u00e0 culturali aperte a tutta la citt\u00e0.\nLa Comunit\u00e0 ha una scuola in cui \u00e8 presente un nido e una scuola dell'infanzia, aperti a bambini e bambine di ogni provenienza."}
{"id": "2415139", "revid": "1543377", "url": "https://it.wikipedia.org/wiki?curid=2415139", "title": "Coenobita clypeatus", "text": "Il paguro caraibico (Coenobita clypeatus), anche noto come granchio soldato, \u00e8 una specie di paguro terrestre che vive nel Mar dei Caraibi, nel sud della Florida, nel Venezuela e nelle Isole Bermuda.\nQuesta specie \u00e8 comunemente venduta negli Stati Uniti come animale da compagnia. In cattivit\u00e0 un esemplare pu\u00f2 vivere anche pi\u00f9 di 30 anni (e in casi eccezionali superare i 40).\nI paguri caraibici sono onnivori e necrofagi e vivono in colonie di 100 o pi\u00f9 esemplari.\nCome animali da compagnia preferiscono un'umidit\u00e0 relativa compresa tra il 70% e il 78% e una temperatura di 24 \u00b0C (75 \u00b0F).\nDescrizione fisica.\nIl \"Coenobita clypeatus\" \u00e8 un membro del phylum degli Artropodi e della classe Malacostraca. Il colore varia dal rosso pallido al marrone scuro.\nGli occhi sono di forma ovale. L'addome \u00e8 breve e grasso. Ha quattro zampe per spostarsi, quattro piccole zampe per fissarsi alla conchiglia, una chela piccola, una chela grande viola e quattro antenne.\nSebbene questi paguri vivano sulla terra, hanno le branchie invece che i polmoni. L'elevata umidit\u00e0 relativa dei loro ambienti naturali, pi\u00f9 l'acqua contenuta nella conchiglia, permette alle loro branchie di rimanere umide e di funzionare correttamente estraendo l'ossigeno dall'aria.\nAlimentazione.\nIn natura il \"Coenobita clypeatus\" si nutre di alberi di cocco, degli avanzi lasciati dagli umani, e di organismi morti come pesci o altri granchi. I paguri sono capaci di sotterrare il loro cibo nella sabbia per servirsene successivamente, ma altri granchi potrebbero trovarli e cibarsene.\nIn cattivit\u00e0 il paguro si pu\u00f2 nutrire con svariati mangimi di varie qualit\u00e0 in commercio oppure con noci di cocco, mango, papaya, mele, banane o spinaci.\nUso della conchiglia.\nIl paguro terrestre usa una conchiglia per proteggere il suo corpo delicato. La conchiglia \u00e8 talvolta quella di una lumaca di terra, ma solitamente \u00e8 quella di una lumaca di mare. Quando una lumaca di mare muore le sue parti molli si decompongono o vengono mangiate e la conchiglia vuota finisce sulla spiaggia, dove viene trovata e occupata dal paguro. La crescita del paguro \u00e8 molto lenta ma quando esso diventa troppo grande sar\u00e0 necessaria una nuova conchiglia di dimensioni maggiori.\nIl paguro ha un comportamento molto particolare riguardo alle sue conchiglie. Lo scambio di conchiglia \u00e8 piuttosto comune in quanto il paguro cerca continuamente la conchiglia perfetta. Una caratteristica molto apprezzata dai paguri \u00e8 che l'apertura della conchiglia abbia all'incirca le stesse dimensioni della chela grande.\nCrescita e muta.\nIl paguro caraibico, come tutte le specie di paguro, cresce attraverso il processo chiamato muta durante il quale il vecchio e ormai troppo piccolo esoscheletro viene perso e un nuovo esoscheletro lo sostituisce. I pi\u00f9 piccoli paguri caraibici effettueranno la muta parecchie volte all'anno mentre i pi\u00f9 grandi lo faranno soltanto una volta ogni 12-18 mesi."}
{"id": "2415141", "revid": "298171", "url": "https://it.wikipedia.org/wiki?curid=2415141", "title": "McLaren Racing", "text": ""}
{"id": "2415146", "revid": "287204", "url": "https://it.wikipedia.org/wiki?curid=2415146", "title": "Circuito di Jacarepagu\u00e0", "text": ""}
{"id": "2415147", "revid": "287204", "url": "https://it.wikipedia.org/wiki?curid=2415147", "title": "Circuito di Jacarepagua", "text": ""}
{"id": "2415149", "revid": "110157", "url": "https://it.wikipedia.org/wiki?curid=2415149", "title": "Stropkov", "text": "Stropkov (tedesco \"Stroppkau\", ungherese \"Sztropk\u00f3\") \u00e8 una citt\u00e0 della Slovacchia, capoluogo del distretto omonimo, nella regione di Pre\u0161ov.\nStropkov ha dato i natali all'arbitro internazionale \u013dubo\u0161 Miche\u013e."}
{"id": "2415150", "revid": "230174", "url": "https://it.wikipedia.org/wiki?curid=2415150", "title": "Hammerfall", "text": ""}
{"id": "2415154", "revid": "1543377", "url": "https://it.wikipedia.org/wiki?curid=2415154", "title": "Discografia degli Oasis", "text": "Gli Oasis sono stati una band inglese fondata nel 1991 a Manchester e attiva sino al 2009. Fu costituita originariamente da Liam Gallagher, Paul Arthurs, Paul McGuigan e Tony McCarroll, cui si aggiunse ben presto il fratello di Liam, Noel Gallagher. L'ultima formazione, attiva dal 1999 al 2009, comprendeva, oltre ai due fratelli Gallagher, Andy Bell e Gem Archer, mentre dal 2008 ha partecipato ai concerti dal vivo anche il batterista Chris Sharrock, che non era membro ufficiale del gruppo.\nLa band ha pubblicato sette album in studio, un album live, tre raccolte, due Extended Play (EP), cinque video album e trentatr\u00e9 singoli discografici. Gli Oasis in totale hanno venduto oltre 70 milioni di dischi in tutto il mondo \nNella lista seguente sono riportati tutti gli album in ordine di pubblicazione, inclusa l'indicazione di alcune posizioni in classifica con relative vendite globali: RIAA certifications, BPI certifications, CRIA certifications, SNEP certifications, AMPROFON certifications, IFPI Germany certifications, ARIA certifications, NVPI certifications, IFPI Sweden certifications, IFPI Switzerland certifications, ZPAV certifications, IFPI Hong Kong certifications, IFPI Austria certifications, IFPI Finland certifications e RIANZ certifications. Non esiste alcuna organizzazione mondiale che assegni un premio per le vendite mondiali.\nLe certificazioni britanniche sono collegate al BPI database, le certificazioni statunitensi sono collegate al RIAA database, le certificazioni canadesi sono collegate al CRIA database, le certificazioni francesi sono collegate alla SNEP database, le certificazioni messicane sono collegate alla Eil database (un negozio online di collezionisti) alla AMPROFON database e al Julien's Auctions Catalogue, le certificazioni tedesche sono collegate a IFPI Germany database, le certificazioni australiane sono collegate ad ARIA database e il Julien's Auctions Catalogue, le certificazioni olandesi sono collegate alla NVPI database, le certificazioni svedesi sono collegate alla IFPI Sweden database, le certificazioni svizzere sono collegate alla IFPI Switzerland database e il Julien's Auctions Catalogue, le certificazioni polacche sono collegate al ZPAV database, le certificazioni di Hong Kong sono collegate alla IFPI Hong Kong database, le certificazioni austriache sono collegate alla IFPI Austria database, le certificazioni finlandesi sono collegate alla IFPI Finland database e le certificazioni neozelandesi sono collegate al libro ufficiale della RIANZ.\nIn questa lista figurano altres\u00ec le certificazioni per l'IFPI Europe Platinum Awards, che sono assegnati solo per gli album che sono stati pubblicati dopo il 1\u00ba gennaio 2004. Questo premio include: Austria, Belgio, Bulgaria, Repubblica Ceca, Danimarca, Finlandia, Francia, Germania, Grecia, Ungheria, Islanda, Irlanda, Italia, Paesi Bassi, Norvegia, Polonia, Portogallo, Russia, Slovakia, Spagna, Svezia, Svizzera, Turchia, Regno Unito."}
{"id": "2415158", "revid": "17151", "url": "https://it.wikipedia.org/wiki?curid=2415158", "title": "Raddoppiamento della sfera", "text": ""}
{"id": "2415161", "revid": "709565", "url": "https://it.wikipedia.org/wiki?curid=2415161", "title": "Close to You", "text": ""}
{"id": "2415162", "revid": "54253", "url": "https://it.wikipedia.org/wiki?curid=2415162", "title": "Big Bear Marketing", "text": ""}
{"id": "2415164", "revid": "1305772", "url": "https://it.wikipedia.org/wiki?curid=2415164", "title": "Where Are You?", "text": ""}
{"id": "2415166", "revid": "834", "url": "https://it.wikipedia.org/wiki?curid=2415166", "title": "Ring-A-Ding-Ding", "text": ""}
{"id": "2415167", "revid": "834", "url": "https://it.wikipedia.org/wiki?curid=2415167", "title": "Come Swing with Me", "text": ""}
{"id": "2415168", "revid": "17151", "url": "https://it.wikipedia.org/wiki?curid=2415168", "title": "Paradosso delle due sfere", "text": ""}
{"id": "2415170", "revid": "599013", "url": "https://it.wikipedia.org/wiki?curid=2415170", "title": "Point of No Return", "text": ""}
{"id": "2415171", "revid": "339392", "url": "https://it.wikipedia.org/wiki?curid=2415171", "title": "PFC Bunyodkor", "text": ""}
{"id": "2415173", "revid": "1305772", "url": "https://it.wikipedia.org/wiki?curid=2415173", "title": "Look to Your Heart", "text": "Look to Your Heart (\"guarda il tuo cuore\" in lingua inglese) pu\u00f2 riferirsi a:"}
{"id": "2415174", "revid": "1543377", "url": "https://it.wikipedia.org/wiki?curid=2415174", "title": "Jerry Bock", "text": "Biografia.\nNato a New Haven e cresciuto a Flushing, Bock inizi\u00f2 lo studio del pianoforte sin da bambino. Frequent\u00f2 la University of Wisconsin-Madison, dove scrisse il musical \"Big As Life\", la cui rappresentazione and\u00f2 in tourn\u00e9e per tutto lo Stato ed ebbe una lunga serie di rappresentazioni a Chicago. Dopo la laurea pass\u00f2 tre estati alla \"Tamiment Playhouse\" di Poconos e scrisse per i primi programmi televisivi riviste con testi di Larry Holofcener. Debutt\u00f2 a Broadway nel 1955 contribuendo ad alcune canzoni di \"Catch a Star\" su liriche di Larry Holofcener. L'anno seguente, i due collaborarono alla scrittura del musical \"Mr. Wonderful\", che mise in mostra il talento di Sammy Davis Jr., dopo di che lavorarono a \"Ziegfeld Follies of 1956\"\nPoco dopo, Bock incontr\u00f2 il paroliere Sheldon Harnick, con il quale realizzer\u00e0 una fruttuosa collaborazione. Il primo lavoro \"The Body Beautiful\", non piacque ai critici, ma attir\u00f2 l'attenzione del regista George Abbott e del produttore Hal Prince, che commissionarono ai due la composizione di un musical sull'ex sindaco di New York City Fiorello LaGuardia. \"Fiorello!\" vinse poi il Tony Award come \"Best Musical\" ed il Premio Pulitzer per il dramma.\nFra le collaborazioni di Bock con Harnick si ricordano i libretti per \"Tenderloin\" (1960), \"Man in the Moon\" (1963), \"She Loves Me\" (1963), \"Fiddler on the Roof\" (1964), \"The Apple Tree\" (1966), e \"The Rothschilds\" (1970), tre contributi per \"Baker Street\" (1965), ed una canzone per \"Never Too Late\" (1962).\nNel 1997 \u00e8 stato creato il \"Jerry Bock Award for Excellence in Musical Theatre\", un premio annuale di 2.000 dollari, messo a disposizione del compositore a cui \u00e8 intitolato, per premiare il miglior progetto presentato al \"BMI Lehman Engel Musical Theater Workshop\"."}
{"id": "2415176", "revid": "320578", "url": "https://it.wikipedia.org/wiki?curid=2415176", "title": "Economia di mercato internazionale", "text": ""}
{"id": "2415177", "revid": "24590566", "url": "https://it.wikipedia.org/wiki?curid=2415177", "title": "Stagnazione economica", "text": ""}
{"id": "2415178", "revid": "24590579", "url": "https://it.wikipedia.org/wiki?curid=2415178", "title": "Recessione economica", "text": ""}
{"id": "2415179", "revid": "287204", "url": "https://it.wikipedia.org/wiki?curid=2415179", "title": "Vienna (Virginia)", "text": "Vienna \u00e8 una citt\u00e0 della contea di Fairfax, Virginia, Stati Uniti. Al censimento del 2010, aveva una popolazione di 15.687 abitanti. Significativamente pi\u00f9 persone vivono in codici postali con gli indirizzi postali di Vienna (22180, 22181 e 22182) delimitati approssimativamente dall'Interstate 66 a sud, dall'Interstate 495 a est, dalla Route 7 a nord e da Hunter Mill Road a ovest.\nNell'agosto 2013, \"CNNMoney\" e la rivista \"Money\" ha classificato Vienna al terzo posto nella lista dei 100 migliori posti in cui vivere negli Stati Uniti. Oltre alle scuole pubbliche altamente classificate, le sue attivit\u00e0 includono un centro con molte piccole imprese, una stazione della metropolitana di Washington con grandi parcheggi (il capolinea occidentale della linea Arancione) appena a sud della citt\u00e0 e una parte del Washington &amp; Old Dominion Railroad Regional Park per l'escursionismo/pista ciclabile che taglia attraverso il centro della citt\u00e0. Tysons Corner, un distretto residenziale e commerciale, si trova nelle vicinanze, cos\u00ec come il Wolf Trap National Park for the Performing Arts.\nGeografia fisica.\nSecondo lo United States Census Bureau, ha un'area totale di .\nStoria.\nL'insediamento non nativo nella regione risale intorno al 1740. Nel 1754, un famoso soldato e proprietario terriero, il colonnello Charles Broadwater, si stabil\u00ec all'interno dei confini della citt\u00e0. Il genero di Broadwater, John Hunter, costru\u00ec la prima casa documentata nel 1767, nominandola Ayr Hill (ricordando il suo luogo di nascita, Ayr, in Scozia). Questo nome fu successivamente applicato alla piccola comunit\u00e0 in via di sviluppo. Il nome della citt\u00e0 fu cambiato negli anni 1850, quando un medico di nome William Hendrick si stabil\u00ec l\u00ec a condizione che la citt\u00e0 si sarebbe rinominata come la sua citt\u00e0 natale, Phelps, New York, allora conosciuta come Vienna.\nIl 17 giugno 1861 vi fu un impegno militare relativamente minore ma ampiamente notato, la battaglia di Vienna, uno dei primi scontri armati della guerra civile americana. Un'aspirante unit\u00e0 di occupazione dell'Unione sotto il generale di brigata Robert Cumming Schenck si avvicin\u00f2 a Vienna da est in treno, ma fu tesa un'imboscata e costretto a ritirarsi da una forza superiore confederata guidata dal colonnello Maxcy Gregg. Oggi diversi cartelli storici a Vienna dettagliano la sua storia della guerra civile americana.\nLa First Baptist Church di Vienna fu fondata nel 1867 e la struttura originaria della chiesa fu costruita utilizzando legname di caserma dell'esercito dell'Unione ottenuto attraverso il Freedmen's Bureau. Questa chiesa fu anche la prima scuola pubblica per i neri della citt\u00e0. La prima scuola pubblica per i bianchi fu costruita nel 1872. Fu costruita una scuola elementare permanente per i neri, che in seguito venne intitolata alla sua preside di lunga data, Louise Archer. Le scuole della contea di Fairfax furono completamente desegregate dall'autunno del 1965.\nRobert Hanssen \u00e8 stato arrestato a Vienna nel 2001 per spionaggio del servizio di intelligence russo (e in precedenza del KGB). La sua casa era fuori citt\u00e0 ma aveva un indirizzo postale di Vienna. Ha usato cassette postali morte nel vicino Foxstone Park per consegnare segreti degli Stati Uniti al governo federale e per raccogliere contanti o diamanti in cambio. Hanssen \u00e8 stato condannato quell'anno a scontare pi\u00f9 ergastoli in carcere.\nSociet\u00e0.\nEvoluzione demografica.\nSecondo il censimento del 2010, la popolazione era di 15.687 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 75,5% di bianchi, il 3,2% di afroamericani, lo 0,3% di nativi americani, il 12,1% di asiatici, lo 0,0% di oceanici, il 5,3% di altre razze, e il 3,6% di due o pi\u00f9 etnie. Ispanici o latinos di qualunque razza erano il 12,0% della popolazione."}
{"id": "2415185", "revid": "47767", "url": "https://it.wikipedia.org/wiki?curid=2415185", "title": "Chiesa di Sant'Agostino (Taranto)", "text": "Sita nel vicoletto Sant'Agostino, vicino al pendio La Riccia, la chiesa di Sant'Agostino presenta una facciata settecentesca con una struttura molto semplice, richiamando lo stile Rococ\u00f2.\nDue lesene sormontate scandiscono la facciata, nel primo ordine, da capitelli compositi e nel secondo ordine da capitelli ionici rovinati dal tempo. Non \u00e8 facile ricostruire la storia e la data di costruzione di questo complesso per la scarsit\u00e0 di documenti pervenuti, comunque si presume che sia stato costruito intorno al 1402, data di insediamento dei padri Agostiniani a Taranto.\nL'interno, a navata unica, presenta un presbiterio rettangolare separato dalla navata da un arco trionfale; le pareti sono scandite da paraste composite sormontate da un cornicione molto sporgente al di sopra del quale si aprono cinque finestroni per lato; il soffitto, piatto, \u00e8 stato ricostruito dopo i danni subiti durante la seconda guerra mondiale; una lapide all'ingresso ricorda la riapertura della chiesa dopo 29 anni di chiusura, nel 1956, ad opera del monsignor Bernardi.\nL'aula interna presenta tre cappelle per lato. La prima a destra, oggi dedicata a sant'Antonio di Padova in quanto sede che ospit\u00f2 la Reale confraternita di sant'Antonio di Padova dal 1809 al 2009, era un tempo dedicata a santa Maria delle Grazie.\nLa seconda cappella presenta un bel crocifisso del Cristo spirante e fu costruita dalla famiglia Cal\u00f2.\nLa terza cappella accoglieva la statua della Madonna della Pace, titolare dell'omonima confraternita.\nSul lato opposti vi sono altre cappelle. La prima dedicata a san Nicola da Tolentino dove funziona la Confraternita di san Nicola da Tolentino e sacra cintura, ma che in passato era dedicata alla Madonna della Cintura e infine vi \u00e8 presente l'altare del suffragio o del Sacro Cuore di Ges\u00f9 dove \u00e8 presente una splendida opera in cartepeste leccese opera del Guacci che raffigura Ges\u00f9 e le anime del Purgatorio.\nLa chiesa ha l'onore di ospitare la sepoltura di Tommaso Niccol\u00f2 d'Aquino.\nLa struttura \u00e8 visitabile solo la domenica mattina, quando apre per la funzione religiosa.\nIl 1\u00ba luglio 2010, l'arcivescovo Metropolita di Taranto, Mons. Luigi Benigno Papa, con decreto di nomina del nuovo Rettore, ha voluto riaprire la Chiesa di Sant'Agostino mantenendo lo status di Rettoria. Con la nomina del nuovo Rettore, don D\u00e9sir\u00e9 Mpanda Kazadi, la chiesa riapre il 28 agosto 2010, giorno della memoria liturgica di sant'Agostino."}
{"id": "2415187", "revid": "62004", "url": "https://it.wikipedia.org/wiki?curid=2415187", "title": "Ma\u0161'al Mubarek", "text": ""}
{"id": "2415190", "revid": "7", "url": "https://it.wikipedia.org/wiki?curid=2415190", "title": "Bonanza (serie televisiva)", "text": ""}
{"id": "2415193", "revid": "1305772", "url": "https://it.wikipedia.org/wiki?curid=2415193", "title": "Wilhelm Hofmeister", "text": ""}
{"id": "2415206", "revid": "62004", "url": "https://it.wikipedia.org/wiki?curid=2415206", "title": "Pakhtakor Ta\u0161kent", "text": ""}
{"id": "2415217", "revid": "62004", "url": "https://it.wikipedia.org/wiki?curid=2415217", "title": "Neft\u010dij Farg'ona", "text": ""}
{"id": "2415219", "revid": "834", "url": "https://it.wikipedia.org/wiki?curid=2415219", "title": "Where are you?", "text": ""}
{"id": "2415230", "revid": "1543377", "url": "https://it.wikipedia.org/wiki?curid=2415230", "title": "Sheldon Harnick", "text": "Biografia.\nHarnick inizi\u00f2 la sua carriera scrivendo testi e musica di alcune canzoni comiche in riviste musicali. Una di queste, \"The Merry Minuet\", fu resa popolare dal Kingston Trio. Essa era scritta nel classico caustico stile normalmente associato a Tom Lehrer ed \u00e8, qualche volta, attribuita a lui per errore."}
{"id": "2415231", "revid": "200568", "url": "https://it.wikipedia.org/wiki?curid=2415231", "title": "Ilidi", "text": ""}
{"id": "2415233", "revid": "767487", "url": "https://it.wikipedia.org/wiki?curid=2415233", "title": "Jean Djorkaeff", "text": "Anche i figli Youri e Micha sono stati calciatori.\nCarriera.\nGiocatore.\nNato da una famiglia di origini russe (il padre era originario della Calmucchia mentre la madre era armena), esord\u00ec in massima serie con la maglia dell'Olympique Lione nel 1958, in occasione di un match contro il Limoges. Inizialmente impiegato come attaccante, verr\u00e0 in seguito utilizzato come difensore centrale. Gioc\u00f2 sedici stagioni in massima serie indossando la maglia dell'Olympique Lione, dell'Olympique Marsiglia (di cui divenne per un breve periodo di tempo allenatore nel 1968), del Paris Saint-Germain e del Paris FC. Conta 48 presenze e tre reti nella nazionale francese, disputando il campionato mondiale del 1966.\nDopo il ritiro.\nRitiratosi dal calcio giocato al termine della stagione 1973-1974, Djorkaeff a met\u00e0 degli anni ottanta ricopr\u00ec il ruolo di allenatore nel Grenoble (squadra in cui si form\u00f2 in quel periodo suo figlio Youri) e del Saint-\u00c9tienne, concludendo la carriera nel 1984, in seguito all'esonero dalla panchina dei \"Verts\" a causa di un'infelice posizione di classifica. Ha anche un altro figlio calciatore, Micha. Ha poi ricoperto l'incarico di presidente della commissione della Coppa di Francia."}
{"id": "2415240", "revid": "57342", "url": "https://it.wikipedia.org/wiki?curid=2415240", "title": "Angelo Lauricella", "text": "Militante e dirigente della Federazione Provinciale di Agrigento del PCI-PDS-DS, nel Partito Democratico.\nBiografia.\n\u00c8 stato consigliere comunale e provinciale ad Agrigento e membro della Segreteria Regionale del PCI.\nAlle Elezioni Politiche del 14 giugno 1987 fu eletto alla Camera dei deputati per il PCI nella circoscrizione Palermo-Trapani-Agrigento-Caltanissetta, raccogliendo 28.663 preferenze.\nAlle Elezioni Politiche del 5 aprile 1992 fu eletto alla Camera dei deputati per il PDS nella circoscrizione Palermo-Trapani-Agrigento-Caltanissetta, raccogliendo 16.277 preferenze.\nAlle Elezioni Politiche del 27 marzo 1994 fu eletto al Senato della Repubblica per il PDS con la coalizione dei Progressisti raccogliendo 38.982 voti nel collegio uninominale di Agrigento.\nAlle Elezioni Politiche del 21 aprile 1996 fu eletto al Senato della Repubblica per il PDS con la quota proporzionale, avendo raccolto con la coalizione dell'Ulivo 39.602 voti nel collegio uninominale di Agrigento.\nAlle primarie del PD del 14 ottobre 2007, sostiene la candidatura a Segretario Nazionale di Walter Veltroni venendo eletto all'Assemblea Costituente del Pd.\nRicopre la carica di Presidente dell'USEF (\"Unione Siciliana Emigrati e Famiglie\") e di Presidente provinciale dell'ANPI di Agrigento."}
{"id": "2415242", "revid": "1781005", "url": "https://it.wikipedia.org/wiki?curid=2415242", "title": "Wilhelm Hofmeister (designer)", "text": "Biografia.\nWilhelm \u00e8 noto per la sua incisiva attivit\u00e0 alle dipendenze della casa automobilistica tedesca BMW, dove copre il ruolo di \"direttore del design\" per 15 anni dal 1955 al 1970, per poi uscire dall'azienda nel 1977, un anno prima della sua morte. Dalla sua matita sono usciti modelli storicamente molto importanti per l'azienda bavarese, come la BMW 1500, realizzata insieme a Giovanni Michelotti. Proprio su questo modello, Hofmeister ha introdotto un elemento stilistico ripreso poi dai designer che ne hanno proseguito l'opera: l\"'Hofmeister-Knick\", ovvero in italiano il \"gomito di Hofmeister\".\nHofmeister-Knick.\n\"Hofmeister-Knick\" (chiamato anche \"il ricciolo di Hofmeister\" oppure il \"gomito di Hofmeister\") \u00e8 una particolare angolatura della parte bassa inferiore del finestrino laterale posteriore, dovuta ad un accentuato piegamento in avanti della parte inferiore anteriore del montante che forma una piccola \"C\", creando un profilo dei finestrini che ricorda appunto la forma di un gomito. Questa sorta di vezzo stilistico sarebbe poi stato adottato sulla maggior parte dei modelli BMW, anche i pi\u00f9 recenti, diventando un segno distintivo di tutte le vetture prodotte dalla casa dell'elica. Altra scelta stilistica molto vicina al gomito di Hofmeister \u00e8 il Saab hockey stick.\nErede di Wilhelm Hofmeister fu Paul Bracq ed in seguito Claus Luthe."}
{"id": "2415243", "revid": "200568", "url": "https://it.wikipedia.org/wiki?curid=2415243", "title": "Iluro", "text": ""}
{"id": "2415249", "revid": "24443", "url": "https://it.wikipedia.org/wiki?curid=2415249", "title": "Malciaussia", "text": ""}
{"id": "2415251", "revid": "767487", "url": "https://it.wikipedia.org/wiki?curid=2415251", "title": "Hero Nation - Chapter Three", "text": "Hero Nation - Chapter Three \u00e8 il terzo album della band power metal tedesca Metalium, uscito nel 2002"}
{"id": "2415263", "revid": "125077955", "url": "https://it.wikipedia.org/wiki?curid=2415263", "title": "Miho Museum", "text": "Il Miho Museum \u00e8 una struttura espositiva giapponese, ubicata a sudest di Kyoto, presso la citt\u00e0 di Shigaraki, nella Prefettura di Shiga. La realizzazione architettonica \u00e8 avvenuta su progetto dell'architetto Ieoh Ming Pei, gi\u00e0 noto, fra l'altro, come autore della Piramide del Louvre.\nIl museo fu la realizzazione di un sogno coltivato da una delle donne pi\u00f9 ricche del Giappone, Mihoko Koyama (1910-2003), da cui il museo prende il nome, ereditiera delle attivit\u00e0 tessili della Toyobo Corporation. Koyama era gi\u00e0 nota per aver fondato, nel 1970, il movimento spirituale Shumei, che si dice i 300.000 adepti in tutto il mondo. Negli anni novanta Koyama commission\u00f2 la costruzione del museo attiguo al tempio Shumei nei monti Shigaraki.\nCollezione.\nIl museo ospita la collezione privata della fondatrice, consistente in antichit\u00e0 dell'Asia e del mondo occidentale, ma comprendente anche altri pezzi, per un valore complessivo stimato fra i 300 milioni e il miliardo di dollari statunitensi. Il patrimonio \u00e8 stato messo insieme dall'organizzazione Shumei acquistando manufatti artistici sui mercati antiquari mondiali prima dell'apertura del museo, avvenuta nel 1997. Nella struttura sono conservati in totale oltre duemila pezzi, dei quali circa 250 sono in esposizione permanente a rotazione.\nOgni reperto \u00e8 stato selezionato con cura, tenendo conto sia dell'intrinseca bellezza artistica sia del significato storico, ma un'attenzione particolare viene anche posta sul modo in cui le opere sono presentate al visitatore.\nArchitettura.\nL'architetto Ieoh Ming Pei aveva gi\u00e0 progettato la torre campanaria a Misono, centro spirituale e quartier generale dell'organizzazione Shumei prima ancora di ricevere la commissione del progetto del museo Miho da Mihoko Koyama e da sua sorella, Hiroko Koyama. Il campanile di Misono pu\u00f2 essere intravisto attraverso le finestre del museo.\nIl progetto di I. M. Pei, che egli fin\u00ec per chiamare Shangri-La, \u00e8 concepito in un paesaggio collinare e boscoso. Circa tre quarti dei 17.400\u00a0m\u00b2 dell'edificio sono sotterranei, intagliati nella roccia viva delle cime collinari. Il soffitto \u00e8 una grande costruzione in vetro e acciaio, mentre il pavimento e le mura (interne ed esterne) sono realizzate nello stesso materiale impiegato da Pei nella reception del Louvre, una pietra calcarea proveniente dalla Francia, di una calda tonalit\u00e0 beige.\nControversie e inchieste.\nIl quotidiano Yomiuri Shimbun, il 12 gennaio 2007, ha dato conto della notizia secondo cui circa cinquanta opere di epoca etrusco-greco-ellenistica sarebbero il frutto di trafugamenti irregolari avvenuti ad opera di un'organizzazione svizzera dedita a simili traffici, che farebbe capo, secondo il quotidiano giapponese, a Gianfranco Becchina. L'organizzazione, attiva gi\u00e0 negli anni novanta, avrebbe operato dalla sua sede di Basilea, attraverso una rete di succursali che avrebbe toccato anche il Giappone.\nIl nome del museo, sempre secondo il quotidiano giapponese, sarebbe venuto a galla gi\u00e0 nel 1997, in relazione all'arresto del trafficante d'arte Giacomo Medici, allora condannato a 10 anni di reclusione, presso il quale furono trovate fotografie di oggetti che sono poi stati esposti al museo giapponese.\nInchieste.\nSulle opere del museo Miho si \u00e8 accesa negli anni l'attenzione dell'autorit\u00e0 giudiziaria italiana. Sempre secondo lo \"Yomiuri Shimbun\" sembrerebbe infatti che nel 2007 sia stata avviata un'inchiesta da parte del governo italiano su alcune opere trafugate da scavi che risulterebbero poi esser state rivendute da un commerciante di opere d'arte ad alcuni musei internazionali. Tra i musei viene citato il Miho Museum. Peraltro, al momento nessun organo del Governo italiano risulta aver preso contatti con il museo e lo stesso articolo che ha riferito la notizia ha riportato anche il comunicato del museo che nega di essere mai stato a conoscenza della origine illegale degli oggetti.."}
{"id": "2415264", "revid": "287204", "url": "https://it.wikipedia.org/wiki?curid=2415264", "title": "Competizioni Italiane Supermoto", "text": "Il Supermotard fece la sua comparsa in Italia, dal punto di vista delle Competizioni, nel 1998 con il valore di \"Coppa Nazionale di Supermotar\"d mentre, 1999, ha assunto la valenza di Campionato Italiano Supermoto e nel 2001 sono state introdotte le classifiche separate per i piloti italiani.\nCompetizioni di Supermotard a livello nazionale.\nCampionato Italiano Supermoto.\nSi tratta della competizione pi\u00f9 importante e di prima istituzione, dal 2010 comprende tre classi, \"S1\", \"Open\" e \"Coppa\".\nCoppa Italia AICS Supermoto.\nLa Coppa Italia AICS (ex \"UISP\") nasce nel 2005 con tre categorie: \"Sport\" (450cc), \"Prestige\" (over 475 cm\u00b3) e \"Open\" (cilindrata libera), organizzata dalla Tecnoteam.\nIl pi\u00f9 titolato pilota della Coppa Italia UISP Supermotard \u00e8 Manuel Noto La Diega con tre affermazioni consecutive nella classe \"Open\".\nLa Coppa Italia Tecnoteam si propone come competizione di supermotard per piloti di tutti i livelli, con classifiche separate per amatori (\"Sport\" e \"Prestige\") e piloti pi\u00f9 esperti (\"Open\"). Questi ultimi vengono scelti per merito secondo il gestore, in modo che corrano in una categoria che non intacchi la classifica dei piloti meno esperti.\nAll'inizio di ogni stagione accedono a questa categoria automaticamente i primi tre classificati di \"Sport\" e \"Prestige\" dell'anno precedente (dopo un anno di permanenza nella categoria \"Open\" una commissione valuta in base alle prestazioni del pilota durante il campionato la possibilit\u00e0 di rientrare nelle classi \"Sport\" e \"Prestige\"). \nNel 2009, a causa della continua crescita di popolarit\u00e0 della competizione tra i piloti professionisti della disciplina e della loro sempre maggiore affluenza alla Coppa UISP, \u00e8 stata introdotta una nuova categoria, la \"SuperOpen\", che corre insieme alla \"Open\" ma con classifica separata. A tale nuova categoria partecipano i piloti gi\u00e0 impegnati in campionati superiori quali italiano, europeo e mondiale, che abbiamo conseguito eccellenti risultati in campo nazionale, continentale ed internazionale e sono valutati ad insindacabile giudizio del comitato apposito del gestore.\nDal 2010 la Coppa Italia Tecnoteam viene patrocinata dalla AICS anzich\u00e9 dalla UISP e avviene una ridenominazione delle categorie.\nDal 2010 vigono tali categorie:\nCampionato nazionale ACSI \"Italian Supermoto Series\".\nNel 2010 l'Acsi Motorcycle Association e l'LMO Organization hanno dato il via all'ACSI Italian Supermoto Series. I Piloti sono divisi in due Categorie non per cilindrata bens\u00ec per esperienza: Master (Esperienza in competizioni nazionali o internazionali) ed Amateur (Esperienza in competizioni regionali o eventi locali).\nAttualmente, dopo le prime quattro tappe (Chignolo Po \"Le Colline 1\", Salmour \"Parco dei Giganti\", Moncalieri \"Club des Miles\" e Ottobiano \"South Milano Karting\"), hanno partecipato 24 Piloti in \"Master\" e 22 in \"Amateur\". Il calendario prevede ancora due tappe: il 12/09/2010 ancora a Moncalieri ed una seconda giornata in data e pista da definirsi vista la cancellazione di una gara in programma a giugno.\nTrofeo Tricolore Supermotard.\nIl Trofeo Tricolore Supermotard (o TT Supermotard) \u00e8 una competizione di Supermotard che si svolge interamente su circuiti cittadini tra Lombardia, Toscana ed Emilia-Romagna.\nIl Trofeo \u00e8 nato nel 2008 ed \u00e8 l'evento pi\u00f9 importante per quanto riguarda la pratica del Supermotard in zone Fieristiche e Urbane, soprattutto per la presenza fissa del tratto di sterrato: ci\u00f2 lo rende un appuntamento di un certo livello per amatori e giovani piloti.\nPer il 2009 il TT Supermotard prevedeva sei tappe, ridotte a tre per motivi organizzativi:\nPer la Stagione 2010, figlia di due anni di esperienza, sono state comunicate sei tappe pi\u00f9 una tappa all'estero, a Zagabria (Croazia).\nSi corre inoltre a Torino nel percorso cittadino utilizzato fino al 2008 per il Mondiale Supermoto.\nIl trofeo \u00e8 \"unlimited\", ovvero a classi unificate e senza limiti di cilindrata: S1 ed S2 corrono insieme e figurano nella medesima classifica finale.\nCompetizioni di Supermotard a livello regionale.\nValenza regionale (Con gare e classifiche divise in S1; S2 ed SM Stock):\nDi notevole livello ed interesse, tra gli altri, i diversi Trofei Monomarca (organizzati dalle Case):"}
{"id": "2415265", "revid": "24591618", "url": "https://it.wikipedia.org/wiki?curid=2415265", "title": "Dollari americani", "text": ""}
{"id": "2415266", "revid": "1538224", "url": "https://it.wikipedia.org/wiki?curid=2415266", "title": "My Way (disambigua)", "text": ""}
{"id": "2415267", "revid": "599013", "url": "https://it.wikipedia.org/wiki?curid=2415267", "title": "Dante Piani", "text": "Carriera.\nDopo l'esordio in serie A con la Triestina, nell'anomalo campionato 1945-1946, Piani fu acquistato dal Torino nel 1946-47. Fu riserva di Bacigalupo cui subentr\u00f2 alla settima giornata del girone di andata, rimanendo tra i pali fino alla diciassettesima giornata del girone di andata. Oltre a quella parentesi, Piani seppe ritagliarsi in quel campionato altre 2 presenze nelle ultime due giornate.\nL'anno successivo gioc\u00f2 nella Lucchese, poi pass\u00f2 al , sempre in massima serie, dove rimase per due stagioni. Ritorn\u00f2 in granata nel 1950-51 come riserva di Buttarelli.\nIn carriera ha totalizzato complessivamente 79 presenze nella Serie A a girone unico."}
{"id": "2415268", "revid": "24591646", "url": "https://it.wikipedia.org/wiki?curid=2415268", "title": "US dollar", "text": ""}
{"id": "2415269", "revid": "834", "url": "https://it.wikipedia.org/wiki?curid=2415269", "title": "Trilogy (DVD)", "text": ""}
{"id": "2415279", "revid": "1442080", "url": "https://it.wikipedia.org/wiki?curid=2415279", "title": "Barcelona Ladies Open 2009 - Doppio", "text": "Il doppio del Barcelona Ladies Open 2009 \u00e8 stato un torneo di tennis facente parte del WTA Tour 2009.\nLourdes Dom\u00ednguez Lino e Arantxa Parra Santonja erano le detentrici del titolo ma hanno perso al 1\u00ba turno contro Nuria Llagostera Vives e Mar\u00eda Jos\u00e9 Mart\u00ednez S\u00e1nchez.\nIn finale, Nuria Llagostera Vives e Mar\u00eda Jos\u00e9 Mart\u00ednez S\u00e1nchez hanno battuto in finale Sorana C\u00eerstea e Andreja Klepa\u010d,3\u20136, 6\u20132, 10\u20138."}
{"id": "2415284", "revid": "938", "url": "https://it.wikipedia.org/wiki?curid=2415284", "title": "La Sinistra Moderna", "text": "La Sinistra Moderna (in francese La Gauche moderne, \"LGM\") era un partito politico francese fondato da Jean-Marie Bockel, ex membro del Partito Socialista, inattivo dal 2017.\nNel 2009 La Gauche moderne rivendica iscritti.\nStoria.\n\u00c8 successore della corrente interna al PS col medesimo nome che si richiama al blairismo.\nElezioni municipali del 2008.\nLa Gauche moderne ha partecipato per la prima volta a una votazione alle elezioni municipali del 2008. Il 14 febbraio 2008, Jean-Marie Bockel ha presentato i candidati del movimento, tra i quali molti candidati presidente: lui stesso a Mulhouse, Jean-Marie Kutner (vicesindaco Mouvement d\u00e9mocratie alsacienne) a Schiltigheim, Yves Urieta (sindaco ex-PS, \u00ab apparentato a Gauche moderne \u00bb) a Pau o candidati vicepresidente come Philippe Sanmarco a sostegno di Jean-Claude Gaudin a Marsiglia, Robert Th\u00e9venot a sostegno di Philippe Cochet a Caluire, David Melloni con Nadine Morano a Toul, Jean-Fran\u00e7ois Pascal con Jean-Marie Cavada nel 12\u00ba arrondissement di Parigi, sia \u00ab pi\u00f9 di 100 candidati in pi\u00f9 di 50 importanti citt\u00e0 \u00bb.\nLa sera del primo turno, il movimento rivendica \u00ab una decina di eletti \u00bb. Jean-Marie Bockel, riesce per poco a conservare la municipalit\u00e0 di Mulhouse, dal momento che l'alleanza UMP-MoDem-LGM ha superato quella dell'opposizione socialista di soli 168 voti.\nDopo il secondo turno, La Gauche moderne rivendica complessivamente una quarantina di eletti nelle citt\u00e0 di Avignone, Bourges, Bouc-Bel-Air, Caluire-et-Cuire, Colmar, Corbeil-Essonnes, \u00c9chirolles, La Ciotat, Lambersart, M\u00e2con, Marsiglia, Montereau-Fault-Yonne, Mulhouse, Nancy, Nizza, Nogent-sur-Marne, Orl\u00e9ans, Parigi, S\u00e9lestat, Suresnes, Valenciennes, Villiers-sur-Marne, di cui numerosi assistenti e varie decine di consiglieri di opposizione. Tuttavia, LGM \u00e8 battuta dal Partito Socialista a Schiltigheim e l'uscente Yves Urieta \u00e8 sconfitto a Pau, in un contesto in cui la Sinistra conosce una forte avanzata a spese dell'UMP e dei suoi alleati.\nElezioni europee del 2009.\nLa Gauche moderne sostiene le liste dell'UMP, affiliato al Partito Popolare Europeo.\nIl partito ha presentato i seguenti candidati:\nIl 7 giugno 2009, vengono elette deputate europee Marielle Gallo e Mich\u00e8le Striffler, che siedono nel Parlamento europeo nel gruppo del PPE.\nIdeologia.\nSecondo il manifesto, i fondatori de La Sinistra moderna vogliono istituire \"una politica pragmatica, attenta ai risultati, a ci\u00f2 che avviene e a ci\u00f2 che risponde alla domanda sociale.\" Difendono un \"liberalismo sociale, attento attraverso le sue regolazioni alla giustizia ed all'uguaglianza\" ed un'\"economia di mercato solidale\".\nSecondo Jean-Marie Bockel, tale percorso \u00e8 nella logica della sua entrata al governo nel quadro dell'apertura voluta da Nicolas Sarkozy e gli permetter\u00e0 di proseguire il suo cammino socioliberale.\nCollocazione.\nA dispetto del suo nome, la classificazione de La Sinistra moderna, nel sistema bipolare sinistra-destra \u00e8 talvolta controverso e pu\u00f2 dipendere dalla maniera in cui sono considerate le alleanze passate con altri partiti o un'analisi dell'ideologia del partito.\nSi definisce infatti un partito di centrosinistra e socioliberale, favorevole a una politica pragmatica, attenta ai risultati e alle richieste dei cittadini, per un'economia sociale di mercato.\nHa per\u00f2 partecipato, per tutta la legislatura 2007-2012, alla maggioranza presidenziale di centrodestra di Nicolas Sarkozy, guidata dall'Unione per un Movimento Popolare.\nNel 2009 il suo unico membro del Parlamento \u00e8 un senatore d'oltremare, che siede nel gruppo del Raggruppamento Democratico e Sociale Europeo (RDSE), dominato dagli eletti del Partito Radicale di Sinistra (di centrosinistra). Al contrario, al Parlamento europeo le sue due elette, Marielle Gallo e Mich\u00e8le Striffler, siedono nel gruppo Gruppo del Partito Popolare Europeo, di centrodestra, insieme agli eletti dell'UMP di Sarkozy.\nLa Gauche moderne \u00e8 aiutata finanziariamente dall'UMP: nel 2008, ha ricevuto 100 000 euro dal partito del presidente Nicolas Sarkozy.\nDal 18 settembre 2012 La Sinistra Moderna fa parte dell'Unione dei Democratici e Indipendenti, federazione di sette partiti di centrodestra."}
{"id": "2415288", "revid": "1573940", "url": "https://it.wikipedia.org/wiki?curid=2415288", "title": "Collegiata di San Martino (Ormea)", "text": "La collegiata o chiesa parrocchiale di San Martino si trova ad Ormea, in provincia di Cuneo e diocesi di Mondov\u00ec.\nLa storia.\nLa chiesa ha struttura romanica e risale all'XI secolo anche se ha subito nel corso dei secoli molte ristrutturazioni.\nLa chiesa iniziale, molto pi\u00f9 piccola e con un'unica navata, aveva l'altare nella posizione opposta all'attuale: era cio\u00e8 in direzione est, come si usava nel periodo romanico, appoggiato alla torre di difesa della porta di ingresso alla citt\u00e0. Gli affreschi ritrovati durante gli ultimi interventi del 1970 che rappresentano un Cristo Pantocratore e alcune scene della vita di San Martino, ne sono una testimonianza.\nUn primo importante intervento risale al 1490, quando si inserirono le due navate laterali, ma l'altare rimase ancora nella posizione originale. La nuova chiesa fu consacrata dal vescovo Novelli di Alba. La torre fu rialzata e trasformata in campanile anche se si trovava in posizione molto particolare, al centro della facciata.\nLa chiesa aveva praticamente la facciata divisa da questo campanile in pietra molto imponente.\nUn secondo intervento importante fu operato nel 1612. A causa della continua crescita della popolazione, si ampli\u00f2 l'attuale zona dell'altare maggiore. Furono edificati il presbiterio, l'abside scavando la montagna e le due cappelle laterali. In questa occasione si spost\u00f2 l'altare dalla posizione iniziale all'attuale.\nAlla fine del XIX secolo furono inseriti i due androni a fianco del campanile e fu disegnata una nuova facciata con i tre portoni di cui quello centrale finto. La torre campanaria fu intonacata, fu inserito un organo sulla cantoria in legno appoggiata al muro di fondo che copr\u00ec gli affreschi del 1397.\nNegli anni sessanta del XX secolo fu sostituito l'antico e malridotto coro in legno con uno nuovo.\nGli ultimi interventi, nel 1970, riportarono alla luce le pietre del campanile, le campane furono elettrificate, furono sostituiti i due enormi orologi; fu rifatta completamente la pittura, sostituendo quella scura precedente con colori pi\u00f9 chiari; furono liberate da scheletri e bare le camere sotterranee un tempo usate come cimitero; furono restaurate le stazioni della Via Crucis; l'organo fu spostato dalla cantoria all'abside, con passaggio di alcune parti del coro a fianco degli altari laterali a quello principale. Grazie a questa decisione si riscoprirono gli affreschi trecenteschi.\nArchitettura.\nLa struttura della chiesa \u00e8 tipicamente romanica a tre navate separate da due file di 4 pilastri a sezione quadrata di notevole dimensione e altezza.\nLa navata centrale, pi\u00f9 alta, ha la volta a botte mentre le due laterali hanno le volte a crociera con costoloni dorati. Una caratteristica \u00e8 data dal fatto che la navata centrale \u00e8 pi\u00f9 stretta delle due laterali, residuo probabilmente dell'ampliamento del XV secolo.\nLe pitture grigie dei muri e blu delle volte, un tempo scure, sono state rischiarate nell'ultimo intervento. Le finestre delle navate sono piccole per cui la chiesa \u00e8 spesso in penombra.\nOpere d'arte.\nNel presbiterio, rialzato rispetto al piano della chiesa, fa bella mostra l'altare maggiore, in marmo policromo. L'unica pecca \u00e8 data dalle dimensioni, veramente troppo imponente per la navata centrale. Fu acquistato dalla comunit\u00e0 parrocchiale di Ormea nella svendita delle opere della chiesa di San Domenico in Garessio, spogliata dai francesi durante la campagna d'Italia.\nIn fondo alla navata laterale destra si trova il barocco altare della crocifissione, dove si pu\u00f2 ammirare una tela del XVI secolo attribuita al Moncalvo.\nGli altri altari, tranne quello moderno centrale del Sacro Cuore, sono barocchi e conservano delle tele di autore ignoto che rappresentano San Giovanni Battista, la morte di San Giuseppe e San Faustino. Tra essi spicca l'altare di Sant' Eligio, proveniente dalla chiesa della Certosa di Casotto.\nTra gli ultimi due altari della navata \u00e8 stato posto il pulpito in legno, con un pannello scolpito che riprende una scena della vita di un santo. Nella ottocentesca facciata si vede in alto l'affresco che rappresenta San Martino mentre dona parte del mantello al povero; \u00e8 opera del pitture ormeasco Eugenio Arduino, che oper\u00f2 a cavallo fra il XIX e il XX secolo.\nDi un certo interesse i resti degli affreschi che raffigurano un Cristo Pantocratore e scene della vita di San Martino, che si possono ammirare sul muro al fondo della navata principale. Un tempo la chiesa era pi\u00f9 piccola e qui era posto l'altare e l'abside in direzione Est come in tutte le chiese romaniche antiche. Gli affreschi sono datati 1397, per cui risultano i pi\u00f9 antichi gotici del Monregalese.\nImportante anche il campanile romanico dell'XI secolo in pietra locale con bifore e la cuspide molto pronunciata. Un tempo era molto pi\u00f9 basso e rappresentava la torre di difesa alla porta Est del Paese, quella di Borganza. Il passaggio per entrare nelle mura della citt\u00e0 si pu\u00f2 ammirare ancora all'interno della chiesa ed \u00e8 interessante per l'arco a sesto acuto e il piano della strada molto pi\u00f9 in basso dell'attuale e acciottolato con i sassi di Tanaro.\nAll'esterno della chiesa, all'inizio del porticato, si pu\u00f2 vedere una \"Grotta di Lourdes\" con le statue della pastorella e della Madonna, ma la caratteristica pi\u00f9 importante \u00e8 data dalle stalattiti e stalagmiti portate in loco dalla grotta del Grai, presso la frazione di Eca.\nStoria della parrocchia.\nLa parrocchia era un tempo una collegiata, presidiata da un parroco, detto prevosto, affiancato da 8 canonici. A met\u00e0 del XVIII secolo oltre ai sacerdoti appena menzionati, operavano sul territorio comunale ben 22 preti celebranti e 5 chierici. Non bisogna dimenticare che nelle 14 frazioni esistevano ben 17 chiese dove tutte le domeniche si celebrava la Santa Messa.\nAdiacente alla chiesa verso Nord si trova una costruzione che ospita il \"Nuovo Cinema Ormea\" riattivato nell'anno 2017 dopo una chiusura durata alcuni decenni. \nOltre il cinema c'\u00e8 anche il cosiddetto \"Giardino della Lea\" o meglio, nel dialetto locale, \"Sutt'a Lea\" derivato dal francese \"sous l'all\u00e9e\" ovvero \"sotto il viale\", nel quale si trovano anche diverse statue in marmo nero di Ormea.\nLa parrocchia di Ormea comprende quasi tutte le chiese del territorio. Ultimamente in tutto il territorio Ormeasco c'\u00e8 stata una sorta di unit\u00e0 pastorale."}
{"id": "2415292", "revid": "31886", "url": "https://it.wikipedia.org/wiki?curid=2415292", "title": "Conversione interna (chimica)", "text": "La conversione interna (abbreviato in IC, dal termine inglese \"Internal conversion\") \u00e8 una transizione in una molecola da uno stato elettronico pi\u00f9 elevato in energia ad uno meno elevato in cui l'energia liberata dal decadimento (diseccitazione) \u00e8 convertita in energia cinetica vibrazionale o rotazionale.\nLa transizione avviene pertanto senza emissione di fotoni (tutta l'energia si trasforma in moto vibro-rotazione, e quindi in calore), si tratta quindi di un decadimento non radiativo.\nIl fenomeno dipende dalla temperatura.\nLa conversione interna differisce dall'incrocio intersistema perch\u00e9, anche se entrambi sono metodi non radiativi di diseccitazione, lo stato di spin molecolare nel caso della conversione interna rimane uguale, mentre cambia in quello dell'incrocio intersistema.\nTale processo \u00e8 competitivo con gli altri fenomeni di diseccitazione. In tal modo non vi \u00e8, o risulta fortemente smorzata, la fluorescenza che sarebbe derivata dall'energia liberata dall'elettrone decaduto."}
{"id": "2415293", "revid": "1776051", "url": "https://it.wikipedia.org/wiki?curid=2415293", "title": "As One - Chapter Four", "text": "As One - Chapter Four \u00e8 il quarto album della band power metal tedesca Metalium, uscito nel 2004"}
{"id": "2415295", "revid": "36426", "url": "https://it.wikipedia.org/wiki?curid=2415295", "title": "Sinagoghe di via delle Oche", "text": "Le sinagoghe di via delle Oche furono due piccoli oratori di Firenze, in uso a cavallo tra Otto e Novecento.\nStoria.\nNel 1882, poco prima che il ghetto di Firenze fosse demolito alla fine dell'Ottocento, quarant'anni dopo la sua chiusura nel 1848, gli arredi delle due sinagoghe ivi esistenti furono trasferiti nel 1in due piccoli oratori, entrambi collocati nello stesso edificio di via delle Oche n.5, che era stato regalato da Guglielmo Finzi in gestione alla confraternita Mattir Asurim. I due oratori vennero dedicati rispettivamente al culto italiano e a quello sefardita. La loro attivit\u00e0 cess\u00f2 soltanto nel Novecento.\nPrima della seconda guerra mondiale venne chiuso l'oratorio di rito italiano e nel 1962, dopo 80 anni di attivit\u00e0, quello di rito sefardita. Fu qui in via delle Oche che nell'agosto 1944 gli ebrei fiorentini si trovarono a celebrare l'avvenuta Liberazione.\nGli arredi dei due oratori furono trasferiti in Israele, rispettivamente alla Sinagoga Jad Haghiborim a Ramat Gan e alla Jeshivah Kerem be-Javne, dove si trovano tuttora. A ricordo dei due oratori resta oggi in loco solo una lapide sulla parete esterna dell'edificio, postavi nel settembre 1980 dalla comunit\u00e0 ebraica di Firenze."}
{"id": "2415300", "revid": "123967417", "url": "https://it.wikipedia.org/wiki?curid=2415300", "title": "Tranvia di Pavia", "text": "La tranvia di Pavia era una linea tranviaria urbana che serviva la citt\u00e0 di Pavia attraversandola da ovest a est. Attivata nel 1913 e prolungata a pi\u00f9 riprese, venne infine soppressa nel 1954.\nStoria.\nAll'inizio del XX secolo l'amministrazione comunale di Pavia necessitava di ammodernare i servizi di trasporto urbano, allora basati su corse di vetture da piazza svolte dai cosiddetti brumisti e sul collegamento regolare di omnibus svolto dalla Gaetano Del Bo e figli.\nIl primo progetto per un servizio di tram elettrici fu presentato nel 1904 dalla Ingegner C. Frigerio &amp; C., non accolto dal Comune a causa degli ingenti investimenti richiesti. Un secondo progetto, propugnato nel 1910 dall'avvocato Galbarini, prevedeva due linee da realizzarsi in un'unica soluzione; nemmeno tale iniziativa vide la realizzazione, anche a causa di una crisi nella giunta municipale.\nCostruzione e municipalizzazione.\nNel 1912 fu infine emesso il bando per la costruzione del tratto principale comune ai precedenti progetti, fra la stazione ferroviaria e piazza del Municipio, il cui appalto fu assegnato l'anno successivo alla Societ\u00e0 Italiana per la trazione elettrica di Milano; la limitazione a piazza Municipio consentiva di evitare l'allargamento della stretta via Volta o l'approntamento di un percorso carrabile lungo il bastione per raggiungere Porta Garibaldi. I relativi lavori iniziarono nel 1911 e comportarono fra l'altro la realizzazione di un importante manufatto sotterraneo legato alla presenza del corso d'acqua noto come roggia Carona.\nRestava da affrontare la questione se affidare l'esercizio alla medesima societ\u00e0 milanese o, ai sensi del parere della Commissione reale del 15 maggio 1912 in merito alle deliberazioni consiliari dell'1 e 16 aprile, assumere tale onere direttamente a carico dell'amministrazione municipale. In seguito al referendum tenuto il 30 giugno 1912 la seconda opzione vinse con 1785 voti a favore e 539 contrari.\nLa linea, concessa con Regio Decreto del 20 aprile 1913, fu ufficialmente inaugurata il giorno 8 maggio. Per la fornitura dell'energia elettrica necessaria all'esercizio era stato stipulato un contratto con la Societ\u00e0 Pavese di Energia Elettrica \"Alessandro Volta\". La lunghezza dell'impianto, dalla stazione ferroviaria a piazza del Municipio, ammontava a 2,3\u00a0km.\nIn accordo con la riorganizzazione in atto dei servizi municipali, nel 1915 la gestione del servizio tranviario pass\u00f2 alla Aziende Municipalizzate Pavia - Gas e Tramvia elettrica, societ\u00e0 che accorpava anche il servizio cittadino di produzione e gestione del gas, a sua volta municipalizzato nel 1905. Nel medesimo anno si attu\u00f2 il prolungamento del servizio fino all'Orto Botanico, proprio accanto al nuovo deposito-officina aziendale, aperto in quel periodo. Pur con tale prolungamento i dati di traffico non risultarono peraltro tali da impedire le perdite consistenti registrate fino al 1920. In tale scenario l'ipotizzato prolungamento verso est fino a Santa Teresa, oggetto di studi comparati da parte dell'ingegnere milanese Gaetano Ganassini, non pot\u00e9 essere attuato, anche a causa del mutato clima politico che aveva portato la partecipazione dell'Italia alla prima guerra mondiale.\nNel 1927 si ebbe un nuovo cambio di denominazione dell'azienda esercente, dopo l'acquisizione della gestione dell'acquedotto, la quale divenne Aziende Municipalizzate Pavia - Gas, Tramvia elettrica e Acquedotto; nel medesimo anno fu riproposto il prolungamento verso viale del Cimitero, a Santa Teresa, attivato, per le difficolt\u00e0 di costruzione, solo il 24 maggio 1931.\nLe estensioni della linea.\nFra il 1931 e il 1932 venne raddoppiato il binario in via Scopoli e il 24 settembre 1932 fu attivato un secondo prolungamento, fra la stazione ferroviaria e il nuovo Policlinico di Pavia, posto pi\u00f9 a nord; la sua realizzazione comport\u00f2 una modifica al capolinea antistante la stazione stessa e la costruzione di un importante manufatto in cemento armato per l'attraversamento della ferrovia Milano-Genova.\nDue anni dopo si avviarono i lavori per il prolungamento, gi\u00e0 previsto in origine, da Santa Teresa a San Pietro in Verzolo, a servizio delle realt\u00e0 industriali presenti nella zona, prima fra tutte la SNIA Viscosa; per quest'ultimo tratto fu necessaria la sistemazione del bastione, che venne trasformato in una strada alberata che prese il nome di viale Gorizia. Tale tratto fu inaugurato il 28 ottobre 1924. Nel medesimo anno si costru\u00ec anche l'ultimo prolungamento della linea, in direzione ovest, fra il Policlinico e gli istituti universitari, in attuazione dell'accordo fra la civica amministrazione e la Regia Universit\u00e0. Tale tratta, lunga 640 metri, richiese importanti lavori di adeguamento della viabilit\u00e0 e fu attivata nei primi mesi del 1935.\nUn rapido declino.\nCon propria circolare n. 2250-678 del 27 maggio 1938 il Ministero delle comunicazioni segnalava ai Comuni la propria preferenza per i sistemi filoviari in ambito urbano: le condizioni di degrado degli impianti pavesi, che risentivano delle forzate economie a cui l'amministrazione municipale era stata costretta a ricorrere, fecero propendere quest'ultima per un piano di completa sostituzione della tranvia con il suddetto sistema. Lo scoppio della seconda guerra mondiale ritard\u00f2 di poco tali piani: il 4 febbraio 1952 venne inaugurata la nuova filovia di Pavia, che inizialmente affianc\u00f2 la linea tranviaria.\nNel 1953 la tranvia giunse a trasportare 3.841.918 passeggeri, impiegando una forza lavoro che ammontava a 68 dipendenti.\nL'anno successivo, il 14 febbraio 1954, inizi\u00f2 la sostituzione del servizio tranviario con autobus gestiti dall'Azienda Servizi Municipalizzati, soppiantando definitivamente il tram. Il percorso della tranvia \u00e8 oggi coperto dalla linea 3 della rete di autobus urbana pavese, gestita prima da LINE e poi da Autoguidovie.\nCaratteristiche.\nLa linea tranviaria pavese risultava lunga complessivamente 4,93\u00a0km di cui 2,733 a doppio binario. Il binario adottava lo scartamento tranviario standard di 1.445\u00a0mm ed era realizzato sia con rotaie a gola di tipo Phoenix che con rotaie a fungo di tipo Vignoles posate su traverse metalliche. La pendenza massima raggiunta era del 50 per mille, con curve il cui raggio minimo risultava di 27 metri. Alcuni tratti di rotaia risultano ancora visibili in viale Vittorio Emanuele II, nei pressi della statua della Minerva, a breve distanza dalla stazione ferroviaria.\nL'alimentazione dei tram avveniva tramite linea di contatto alla tensione continua di 550 V.\nNella tratta d'origine erano presenti in origine punti d'incrocio a piazza del Municipio, in corrispondenza delle vie Defendente Sacchi e Siro Comi e delle piazze Grande (oggi piazza della Vittoria) e del Tribunale; in piazzale della stazione e via Nizza (poi viale Vittorio Emanuele II) furono posati ulteriori scambi di raccordo.\nLa rimessa tranviaria, comprendente anche l'officina e gli uffici sociali, sorgeva presso il baluardo Sant'Epifanio, all'interno del bastione dell'Orto Botanico, su un'area di 1200\u00a0m\u00b2.; l'adattamento al nuovo utilizzo di tale struttura, avvenuto nel 1915, impose la costruzione di un raccordo in prolungamento della linea fino a via Scopoli lungo 400\u00a0metri, in seguito utilizzato per il prolungamento di 800 metri attuato nel 1931; da via Scopoli, in corrispondenza della curva di accesso alla rimessa, questo imboccava viale Gorizia e rappresentava il punto pi\u00f9 prossimo alla stazione ferroviaria di Pavia Porta Garibaldi; in luogo dei due punti d'incrocio inizialmente previsti, lungo questa arteria venne posato il doppio binario. Un punto di incrocio era invece presente a Porta Garibaldi. Da qui il binario impegnava viale Monte Grappa, scavalcava il Naviglio e imboccava il viale del cimitero, ove si trovava un binario di raddoppio per la manovra e la sosta delle vetture. Un altro raddoppio fu attivato nel 1932 in via Scopoli, fra il municipio e via Sant'Epifanio.\nDalla stazione, il cui capolinea fu rimaneggiato nel 1932, la tratta verso l'ospedale impegnava a binario unico via Trieste per proseguire a doppio binario fino a via Vincenzo Monti, per poi ritornare a binario unico, superare la ferrovia e terminare di fronte all'ingresso del Policlinico.\nMateriale rotabile.\nLe vetture e gli impianti di trazione in occasione dell'inaugurazione del servizio furono forniti dalla Thomson-Houston. La dotazione iniziale ammontava a 4 vetture bidirezionali a due assi lunghe 7 metri, dotate di 16 posti a sedere realizzati mediante sedili foderati di velluto, cui si aggiungevano ulteriori 20 posti in piedi sulle due piattaforme di estremit\u00e0; la massa di ciascuna vettura era di 12 tonnellate. Le stesse erano dotate di due motori di trazione da 22\u00a0kW ciascuno che consentivano una velocit\u00e0 massima di 18\u00a0km/h.\nIn seguito alle positive esperienze svolte con la vettura del tipo Edison GE 58 immatricolata come n. 5 e usata dall'ATM di Milano, in occasione dell'entrata in servizio del prolungamento su Santa Teresa furono acquistate ulteriori 5 vetture di tipo analogo, giunte a Pavia il 10 maggio 1930 utilizzando i binari della tranvia Milano-Pavia e immesse nella rete urbana grazie alla posa di un binario provvisorio. Le stesse adottavano la nuova livrea verde, come da decreto ministeriale del 1928, in luogo di quella gialla che contraddistingueva le precedenti.\nNel 1934 il parco tranviario delle Aziende Municipalizzate di Pavia era composto da 12 vetture."}
{"id": "2415301", "revid": "149727", "url": "https://it.wikipedia.org/wiki?curid=2415301", "title": "Tramvia di Pavia", "text": ""}
{"id": "2415302", "revid": "1305772", "url": "https://it.wikipedia.org/wiki?curid=2415302", "title": "Walter Langley", "text": "Biografia.\nPoliticamente tendente a sinistra per la sua epoca, \u00e8 famoso per il suo realismo nelle rappresentazioni della classe lavoratrice, in particolare dei pescatori e delle loro famiglie\nSebbene sia stato il primo ad insediarsi nella colonia di artisti a Newlyn (Cornovaglia), Langley inizialmente benefic\u00f2 poco della sua crescente fama: un po' perch\u00e9 aveva umili origini e un po' perch\u00e9 usare acquerelli piuttosto che la pi\u00f9 prestigiosa tecnica ad olio. \nPi\u00f9 tardi la sua carriera e la sua fama crebbero. Uno dei dipinti di Langley fu definito da Lev Tolstoj nel suo libro \"Che cos'\u00e8 l'arte?\" come \"una bella e sincera opera d'arte\". \nNel 1895 fu invitato alla galleria degli Uffizi per contribuire con un autoritratto da appendere vicino a quelli di Raffaello, Rubens e Rembrandt nella collezione di ritratti dei grandi artisti.\nOggi il suo lavoro \u00e8 considerato \"vitale per l'immagine della scuola di Newlyn\" e \"insieme a Stanhope Forbes ...il pi\u00f9 consistente in stile e sostanza nella produzione.."}
{"id": "2415303", "revid": "149727", "url": "https://it.wikipedia.org/wiki?curid=2415303", "title": "Rete tramviaria di Pavia", "text": ""}
{"id": "2415304", "revid": "149727", "url": "https://it.wikipedia.org/wiki?curid=2415304", "title": "Rete tranviaria di Pavia", "text": ""}
{"id": "2415310", "revid": "1543377", "url": "https://it.wikipedia.org/wiki?curid=2415310", "title": "Gran Premio d'Italia 1959", "text": "Il Gran Premio d'Italia 1959 fu l'ottava gara della stagione 1959 del Campionato mondiale di Formula 1, disputata il 13 settembre all'Autodromo Nazionale di Monza.\nLa corsa vide la vittoria di Stirling Moss su Cooper-Climax, seguito da Phil Hill su Ferrari e Jack Brabham su Cooper-Climax.\nCon il primo e terzo posto in gara la Cooper-Climax si laure\u00f2 Campione del Mondo Costruttori con un Gran Premio d'anticipo sul termine della stagione."}
{"id": "2415312", "revid": "648716", "url": "https://it.wikipedia.org/wiki?curid=2415312", "title": "Tallaght", "text": "Tallaght (\"Tamhlacht\" in irlandese) \u00e8 una citt\u00e0 della Repubblica d'Irlanda, situata nella parte orientale della nazione.\n\u00c8 il capoluogo della contea South Dublin, nella provincia del Leinster; si trova a soli sud-ovest di Dublino."}
{"id": "2415318", "revid": "287204", "url": "https://it.wikipedia.org/wiki?curid=2415318", "title": "Gabriel Tamas", "text": ""}
{"id": "2415321", "revid": "1305772", "url": "https://it.wikipedia.org/wiki?curid=2415321", "title": "Navyfield", "text": "Navy Field \u00e8 un MMOTSG, acronimo di Massive(ly) Multiplayer Online Tactics Simulation Game (una versione prettamente tattica del pi\u00f9 conosciuto MMORPG), sviluppato dalla SD Enternet, softwarehouse della Corea del Sud, che ha visto la luce nel 2002 e che si basa sulla rivisitazione in chiave tattica/simulata gli scontri navali tra unit\u00e0 di superficie del periodo della Seconda Guerra Mondiale: ad affrontarsi, oltre ad una fazione neutrale limitata solo alle classi fregate (FF) e cacciatorpediniere (DD), troviamo la Marina di Sua Maest\u00e0 Britannica (RN, acronimo de \"Royal Navy - United Kingdom\"), la flotta statunitense (USN, acronimo de \"United States Navy - USA\"), la Marina Imperiale Giapponese (IJN, acronimo de \"Imperial Japanese Navy\" - JAP) e la Marina del Reich (KM, acronimo de \"Kriegsmarine\" - GER), la Marina Nazionale Francese (MN, acronimo de \"French Marine Nationale - FRA), la Marina Sovietica (SN, acronimo di \"Soviet Navy - URSS) ed infine la Regia Marina italiana (RM, acronimo di \"Regia Marina\" - ITA).\nModalit\u00e0 di accesso ed account.\nUna delle principali innovazioni di Navy Field, a parte la trasposizione degli scontri online tra fazioni/clans dalle consuete lands fantasy online alle distese marine, \u00e8 stata la non necessit\u00e0 da parte del giocatore di investire denaro per poter giocare.\nInfatti, una volta aver registrato l'account utente ed aver scaricato dal sito ufficiale il software, si pu\u00f2 iniziare a giocare, usufruendo di un account gratuito fino al livello 30 (trenta) esente da malus.\nSilver Account.\n\u00c8 l'account free, ovvero gratuito: dal livello 1 al 30, il giocatore recepisce il 100% di crediti, denaro ed esperienza e, nelle prime 24 ore dell'attivazione dell'account, ha la possibilit\u00e0 di provare la corazzata Super Yamato, della Marina Imperiale Giapponese, in una mappa apposita.\nSuperato il livello 30, che ha la finalit\u00e0 di far entrare nell'ottica del gioco il videogiocatore e fargli prendere pratica con i comandi, si subisce una penalit\u00e0 del 40% (quaranta) nell'accumulo di denaro e crediti, utilizzati per l'acquisto di nuove unit\u00e0, armi ed equipaggi.\nGold Account.\nPrevede un accumulo del 40% di esperienza, denaro e crediti in pi\u00f9 per i giocatori, rapportato all'esito finale della battaglia (vittoria o sconfitta), con un investimento di $7.99/mese.\nA partire dal febbraio del 2009, tale tipologia di account non \u00e8 pi\u00f9 disponibile.\nPremium Account.\nOltre ai benefici del Gold, l'utente riceve un ulteriore bonus di 1000 crediti, denaro ed esperienza ogniqualvolta rimane in gioco, sia come giocante, sia come spettatore, ovvero utente che \u00e8 stato affondato ma che non ha lasciato il campo di battaglia, per un tempo di 5 (cinque) minuti; tale account richiede un investimento di $ 11.99/mese.\nDal febbraio del 2009, questo \u00e8 l'unica tipologia di account disponibile: la SD Enternet ha deciso la sospensione del Gold Account in seguito alla sottoscrizione da parte degli utenti del Premium Account in preponderanza; tale sospensione \u00e8 stata affiancata dalla diminuzione del costo di 2 dollari, facendo passare il Premium Account da $ 11.99 a $ 9.99.\nScopo del gioco.\nLo scopo del gioco \u00e8 sviluppare l'abilit\u00e0 del proprio equipaggio, acquistare nuove unit\u00e0 ed affondare gli avversari, negli scontri in varie modalit\u00e0 di gioco.\nOgni nuovo utente, a partire dall'estate del 2008, per esser invogliato a giocare, riceve, dopo aver effettuato la registrazione, installazione ed avvio del gioco, con selezione del server desiderato (sono, ad oggi, disponibili tre servers ufficiali), un account \"Silver\" che, fino al livello 30 (trenta), non presenta l'handicap.\nInoltre, vengono forniti una serie di membri \"speciali\" dell'equipaggio, definiti \"Elite Sailors\" (Marinai d'Elite, contraddistinti dal nome in giallo), unit\u00e0 vendibili, che presentano caratteristiche peculiari massimizzate, designate dal titolo/nome dell'unit\u00e0 (es: Bridge Operator, il comandante del vascello, avr\u00e0 la caratteristica Potential a 16, fondamentale per avere un ottimo comandante), a scapito di altre, non necessarie/peculiari per la tipologia di unit\u00e0 scelta.\nOltre a queste unit\u00e0, otto in tutto (1 Operator - comandante, 2 Gunners - cannonieri, 3 Support Sailors - marinai di servizio, 2 Secondary Armament Sailors - armieri ed 1 Pilot - pilota).\nAll'inizio del gioco, l'unica unit\u00e0 disponibile sar\u00e0 una fregata, non schierata con le potenze della WWII (World War II, ovvero Seconda Guerra Mondiale), in cui sar\u00e0 sufficiente imbarcare 4 (quattro) marinai per poter giocare (1 operatore, 2 cannonieri ed un marinaio di servizio predisposto alla riparazione dei danni).\nUna volta \"preso il largo\", basta entrare in una delle varie stanze o crearne una ed attendere l'avvio della sessione di gioco, gestita dal Master, ovvero un utente che crea la stanza (hosta, anche se il termine \u00e8 improprio, in quanto il master si limita a creare la stanza e non ad hostarla sul proprio PC).\nModalit\u00e0 di gioco.\nLa partita viene a svilupparsi con le modalit\u00e0 del deathmatch a squadre: all'atto della chiusura della stanza, si configura in una divisione in due schieramenti, il Team Alpha ed il Team Bravo; la disposizione \u00e8 automatica, fatta dal server, ma modificabile dal master (infatti, non sempre il server esegue un bilanciamento \"bilanciato\": spesso i master eseguono il bilanciamento in manuale, rendendo lo scontro, in linea teorica, pi\u00f9 equilibrato e longevo).\nAl momento, gli altri 5 team sono disabilitati in seguito alla presenza di alcuni bugs di gioco in via di sistemazione.\nBlitzkrieg.\nPrevisto per un minimo* di 12 (dodici) giocatori, ad affrontarsi si troveranno unit\u00e0 delle classi FFs (Frigates - fregate), DDs (Destroyers - cacciatorpediniere), CL (Light Cruisers - incrociatori leggeri), CA (Heavy Cruisers - incrociatori pesanti), CV (Carrier Vessels - portaerei), BC (Battle Cruisers - incrociatori da battaglia), con il vincolo del livello massimo fissato a 60.\nBB &amp; CA Mode.\nIn questa modalit\u00e0 di scontro, solo le CA e le BB (Battle ships - corazzate da battaglia o, semplicemente, corazzate) prendono parte allo scontro.\nCV Mode.\nIn questa modalit\u00e0 di scontro si affrontano esclusivamente le CV.\nFF &amp; DD Mode.\nSolo le FF ed i DD possono accedere a tale tipologia di battaglia, vincolata al tetto massimo per il livello 30.\nGreat Battle I.\nModalit\u00e0 aperta a tutti in cui i giocatori, sia prima che dopo la chiusura della stanza, possono schierarsi nel Team Alpha o Bravo e successivamente spostati dal master per equilibrare lo scontro.\nTale modalit\u00e0 \u00e8 stata tolta in quanto, all'avvio del gioco, decretato dal master e segnalato dal countdown di 10 (dieci) secondi, molti giocatori scorretti, effettuavo il salto da uno schieramento all'altro (il jump, da cui jumpers), sbilanciando lo scontro (definito dagli utenti \"stack\").\nGreat Battle II.\nModalit\u00e0 simile alla GBI, che l'ha sostituita, eliminando la scelta dello schieramento e limitando il bilanciamento al server ed al master: una volta avviata la sessione, i sedicenti jumpers rimangono bloccati nel proprio schieramento.\nNella GBII, possono partecipare tutti, dai livelli 1 a 120, ma con il vincolo fissato a tre tipologie di unit\u00e0, oltre a quello del numero massimo di partecipanti alla stanza:\nBB-BC: massimo 14 unit\u00e0, 7 per team (teorico);\nCV: massimo 6 unit\u00e0, 3 per team (teorico);\nSS: massimo 8 unit\u00e0, 4 per team (teorico).\nNota: Questa modalit\u00e0 avrebbe, in linea teorica dovuto eliminare tale fenomeno che, tuttavia, a volte si manifesta con utenti che, volontariamente, durante il caricamento, si disconnettono, minando la giocabilit\u00e0 (SD Enternet ha previsto il ban dell'IP ed account per coloro che reiterano tale comportamento una volta che sono stati segnalati ed \u00e8 stata comprovata la volont\u00e0 nell'effettuare lo stack con la loro disconnessione).\nHarbour Assault.\nIn questa modalit\u00e0, ad affrontarsi sono non due schieramenti, ma due Flotte, ovvero due schieramenti formati da utenti appartenenti a due singoli clan: l'oggetto dello scontro \u00e8 la conquista di uno dei 4 porti disponibili (1 per nazione).\nOgni porto, alla Flotta che lo possiede, genera una certa quantit\u00e0 di bonus, come navi uniche noleggiabili, sconti ed introiti.\nMissions.\nConsistono in una serie di missioni con obiettivi, con difficolt\u00e0 e numero di partecipanti variabili, vincolate, oltre al livello, anche alla tipologia di nave ed armamento presente a bordo.\nIn questa modalit\u00e0, si ha uno scontro PvE, ovvero giocatore contro computer, affrontabile in singolo o in gruppo.\nNight Battle.\n\u00c8 una modalit\u00e0 di gioco in notturna, quindi con le ovvie complicazioni dettate dalla mancanza di luce naturale: una notevole diminuzione del campo visivo, ampliabile dalle unit\u00e0 che imbarcano aerei provvisti di razzi luminosi, definiti flares.\nI due team si fronteggiano con una flotta costituita da 7 BB/BC e 3 CV massimo.\nNormal.\n\u00c8 una modalit\u00e0 deathmatch a squadre libera, in cui si possono scegliere dei vincoli, come niente siluri lanciabili dalle unit\u00e0 di superficie, o ristretta ad una categoria di unit\u00e0.\nIl premio finale \u00e8 basato sull'attacco finale individuale: pi\u00f9 \u00e8 alto pi\u00f9 il guadagno \u00e8 elevato.\nOperation Convoy.\n\u00c8 la trasposizione navale di ruba la bandiera, con qualche differenza: al posto della bandiera, si ha una cassa che, all'inizio della partita, viene rilasciata nella mappa ad distanza eguale da entrambi gli schieramenti.\nScopo della partita, aperta solo a FF, DD, CL e CA, che si ripete da 3 a 7 round, in un arco di tempo variabile dai cinque ai trenta minuti per round, \u00e8 trasportare la cassa nel campo avversario, in una zona designata, senza farsi affondare.\nSe si viene affondati, la cassa viene persa.\nOgni giocatore affondato, riparte dalla zona iniziale nel proprio settore.\nUnit\u00e0 navali.\nEsclusa la nazione neutrale, unica a presentare le fregate, le altre quattro nazioni, presentano sette categorie di vascelli: sei di superficie ed una di sommergibili, ognuna delle quali presenta delle caratteristiche/peculiarit\u00e0 che le rende pi\u00f9 efficaci o vulnerabili rispetto alle altre categorie. Inoltre, all'interno della stessa categoria sono presenti unit\u00e0 navali che, rispetto alle equivalenti delle altre nazioni, risultano pi\u00f9 efficaci di altre.\nIn pedice ad ogni tipologia, vengono riportate le unit\u00e0 che, in linea teorica risultano esser pi\u00f9 efficaci (fattori fondamentali risultano essere anche l'armamento utilizzato, corazzatura, livello equipaggio ed abilit\u00e0 del giocatore) - vengono escluse le unit\u00e0 TB -.\nCacciatorpediniere - Destroyers DD.\nUnit\u00e0 ausiliaria di una forza d'assalto, molto utile in grandi gruppi poich\u00e9 sono particolarmente veloci.\nGeneralmente vengono usati come scouts per la loro velocit\u00e0 (secondi solo alle fregate - FF) o come unit\u00e0 AntiSom (antisommergibili) nelle battaglie e per contrastare gli incrociatori leggeri e pesanti di bassa categoria.\nIn questa categoria sono inclusi i mezzi da sbarco, definiti APA per tutte le nazioni, anche se impropriamente poich\u00e9 gli AP/APA erano i modelli con cui venivano designate le due tipologie di mezzi da sbarco della USN; pi\u00f9 propriamente dovrebbero essere indicati come classi LSI/AP/APA, usati nell'Harbour Assault.\nCacciatorpediniere Antisom pi\u00f9 efficace: Fletcher, United States Navy.\nCacciatorpediniere contraerea pi\u00f9 efficace: DDX, United States Navy.\nCacciatorpediniere d'assalto pi\u00f9 efficace: Z99, Kriegsmarine.\nIncrociatori leggeri - Light Cruisers CL.\nUnit\u00e0 ausiliarie di una forza d'assalto, utile per la caccia AntiSom e come unit\u00e0 per la contraerea.\nRisultano generalmente al pari dei DD, anche se il maggior numero di cannoni e resistenza non sempre fanno la differenza: molto dipende dalla corazzatura e dalla tipologia di puntamento scelta dal giocatore.\nIncrociatore leggero Antisom pi\u00f9 efficace: M Project, Kriegsmarine.\nIncrociatore leggero contraerea pi\u00f9 efficace: Atlanta, United States Navy.\nIncrociatore leggero d'assalto pi\u00f9 efficace: Brooklyn, United States Navy.\nIncrociatori pesanti - Heavy Cruisers CA.\nUnit\u00e0 basilari di una forza d'assalto, in grado di offrire un buon volume di fuoco contro unit\u00e0 ausiliarie come DD e CL a lunga distanza, anche se peccano di velocit\u00e0 e sono particolarmente vulnerabili a queste quando sono a breve distanza ed in inferiorit\u00e0 numerica; anche qui, la tipologia di sistema di puntamento scelto, corazzatura e tipologia di torrette utilizzate possono fare una grossa differenza.\nIncrociatori pesante Antisom pi\u00f9 efficace: Baltimora, USN; Admiral Hipper, Kriegsmarine.\nIncrociatore pesante contraerea pi\u00f9 efficace: York, Royal Navy.\nIncrociatore pesante d'assalto pi\u00f9 efficace: Northampton (linea CV), USN - Baltimora (linea BB), USN; County, Royal Navy.\nIncrociatori da battaglia - Battle Cruisers BC.\nDefinite anche corazzate tascabili, in una forza d'assalto vengono considerate come un'unit\u00e0 basilare in grado di opporre resistenza a CL di alta categoria, CA e creare problemi alle BB di bassa categoria, anche se risultano meno resistenti e potenti di queste.\nCorazzate - Battleships BB.\nRappresentano il top delle unit\u00e0 di superficie e costituiscono, in una forza d'assalto, la colonna portante della flotta.\nLe corazzate presentano elevata resistenza, armi di grosso calibro ed elevato potere offensivo, che, genericamente viene pagato al prezzo di manovrabilit\u00e0 e velocit\u00e0. Poche sono le corazzate che, a parit\u00e0 di equipaggio standard (senza bonus di sorta), superano i 30 nodi di velocit\u00e0 massima.\nAd oggi, le corazzate vengono distinte in sei categorie diverse (la BB1 include anche i BC), che ne indicano il diverso grado di forza:\nBB1.\nIJN - \"Kong\u014d (incrociatore)\"Kongo;\nKM - P Project II, Scharnhorst;\nRN - Renown, Revenge; \nUSN - Alaska (BC), Guam (BC), Nevada, New Mexico (1930), Pennsylvania (1930), Tennesse (1941).\nBB2.\nIJN - Fuso, Ise (1937);\nKM - Gneisenau, O Project;\nRN - Hood, Repulse, Queen Elizabeth; \nUSN - Colorado, New Mexico (1945), Pennsylvania (1943), Tennesse (1945).\nBB3.\nIJN - Nagato;\nKM - Bismark, O Project II;\nRN - King George V, Nelson, Prince of Wales \nUSN - Noth Carolina, South Dakota.\nBB4.\nIJN - Yamato;\nKM - H39 Class;\nRN - Lion I,Vanguard\nUSN - Iowa.\nBB5.\nIJN - Super Yamato;\nKM - H44 Class;\nRN - Lion II; \nUSN - Montana;\nMN - Alsace;\nURRS - Sovietsky Soyuz;\nRM - Vittorio Veneto.\nBB6.\nIJN - Amagi;\nKM - Kaiser;\nRN - Queen Victoria; \nUSN - Nebraska;\nMN - Charlemagne;\nSN - Project 24;\nRM - Progetto UP41.\nPremium Battleships.\nSi tratta di corazzate particolari, reperibili solo dietro acquisto sul sito di Navy Field, come gli equivalenti Premium Light ed Heavy Cruisers.\nIJN - B65 Project;\nKM/RM - Andrea Doria;\nRN/MN - Dunkerque; \nUSN/SN - Sevastopol\nUnit\u00e0 nuove nazioni.\nDa poco pi\u00f9 di sei mesi sono state annunciate altre tre nazioni, rispettivamente Francia, Italia ed URSS, ognuna con delle unit\u00e0 proprie che andranno ad affiancare quelle gi\u00e0 esistenti.\nQuesto aggiornamento fa pensare ad un'espansione di Navy Field in vista dello slittamento di alcuni anni, del progetto Navy Field 2, rimandanto al 2012.\nPortaerei - Carrier Vessels CV.\nUnit\u00e0 che, nella flotta d'assalto giocano un ruolo fondamentale quasi alla stegua delle corazzate, sono unit\u00e0 che, grazie alla tipologia di velivoli imbarcati, risultano essere pi\u00f9 o meno efficaci contro le altre tipologie di unit\u00e0.\nIn genere, quando capitano nel campo di tiro delle unit\u00e0 di superfici, le CV (divise in 5 categorie, in modo analogo alle BB) prive di armamento difensivo e/o efficace (CV1, CV2 e CV3), sono facile bersaglio, anche se la forza aerea non \u00e8 da sottovalutare nelle mani di un giocatore esperto.\nCV base caccia: sono particolarmente efficaci contro le unit\u00e0 aeree come bombardieri e scouts;\nCV base aerosiluranti: molto efficaci contro unit\u00e0 di superficie leggere come DD e CL e CA, anche se la contraerea automatica (soprattutto della USN) tende ad abbattere gli aerei prima che il giocatore abbia sganciato le salve di siluri, e contro i sommergibili, quando individuati;\nCV base bombardieri (Dive Bombers): molto efficaci contro le unit\u00e0 di superficie medie e pesanti, come CVs, BCs e BBs, poich\u00e9 la loro stazza e lentezza li rendono bersagli facili, o quasi, da colpire in picchiata ed affondare.\nSommergibili - Submarines SS.\nIntrodotti da poco pi\u00f9 di un anno, sono presenti tre classi, distinte in SS1, SS2,SS3 ed ss4; questi ultimi, hanno, al momento della loro introduzione, suscitato l'indignazione dei giocatori poich\u00e9 risultavano difficili da colpire ed affondare dalle unit\u00e0 di superficie, sia con i siluri che con le cariche di profondit\u00e0 (basti pensare che gli SS3 della Kriegsmarine, i Type VIIC erano capaci di affondare una BB4 con tre siluri, quando una nave equivalente doveva eseguire pi\u00f9 colpi concentrati per sortire lo stesso effetto).\nLe successive patches hanno riequilibrato gli scompensi e ridotto il gap, rendendole unit\u00e0 si pericolose, ma non impossibili da mettere fuori combattimento.\nLa sopravvivenza dei sommergibili dipende, oltre dallo schivare i siluri e le bombe di profondit\u00e0 nemiche, anche di rimanere in emersione lontano dalle unit\u00e0 di superficie, contro cui sono particolarmente vulnerabili.\nEquipaggio.\nL'organico di bordo \u00e8 importante ai fini di uscire vittoriosi e con meno danni possibili dagli scontri navali.\nLo sviluppo dell'equipaggio, come quello delle unit\u00e0, \u00e8 affidato ad un sistema ad albero, che, in base alla nazionalit\u00e0 scelta, presenta peculiarit\u00e0 e classi particolari e/o uniche di marinai.\nSi distinguono principalmente sette classi di equipaggi:\nNazioni.\nAl dodicesimo livello, ogni unit\u00e0 dell'equipaggio deve scegliere una nazionalit\u00e0 di appartenenza ed una mansione per poter progredire e specializzarsi: ogni nazionalit\u00e0, come specializzazione, \u00e8 peculiare e presenta dei bonus/malus a differenza delle controparti equivalenti.\nNeutrale.\nIn questa nazione, con cui si inizia a giocare, si hanno a disposizione solo fregate (FF, 4 in tutto, alcune con refit/rimodellamenti) e cacciatorpediniere (DD, 2 in tutto, con diversi refit).\nRisultano sostanzialmente molto vulnerabili alle altre tipologie di DD delle quattro nazioni disponibili; di particolare utilit\u00e0 risultano essere le fregate, soprattutto quelle ad alti livelli, denominate X ed Y: molto veloci e resistenti, ottime per sfuggire ai siluri e compiere incursioni nel territorio nemico per ampliare il raggio visivo del proprio team.\nRoyal Navy.\nLa Flotta di Sua Maesta Britannica dispone delle corazzate pi\u00f9 resistenti e che infliggono maggior danno in battaglia, a scapito della tipologia di armatura supplementare che costa sensibilmente di pi\u00f9 rispetto alle altre nazioni, anche se presenta un rapporto spazio/tonnellaggio inferiore (a parit\u00e0 di spazio, si pu\u00f2 imbarcare pi\u00f9 corazzatura); inoltre, l'accesso alle unit\u00e0 CA, BC e BB avviene a livelli inferiori rispetto alle navi di altre nazioni.\nDal punto di vista dell'equipaggio, il bonus consiste nei Supports Sailors: presentano valori maggiori e sono molto efficienti, recuperando pi\u00f9 velocemente i danni, facendo incassare colpi critici (non riparabili) in maniera inferiore.\nDi contro, non sono presenti Armament Sailors della categoria Reload e gli addetti ai siluri peccano di velocit\u00e0 di ricarica e raggio di azione, a favore di una maggiore potenza della carica dei siluri stessi.\nInoltre, \u00e8 l'unica flotta in grado di montare sulle proprie unit\u00e0 torrette quadrinate e mitragliatrici antiaeree di grosso calibro.\nUnited States Navy.\nLa Flotta Americana dispone di unit\u00e0 pi\u00f9 bilanciate, anche se risulta favorita nella contraerea, grazie alla presenza di un sistema di puntamento coassiale che facilita il puntamento e l'abbattimento dei velivoli nemici.\nDalla tipologia di unit\u00e0, presentano la miglior tipologia di incrociatori leggeri e pesanti, mentre le corazzate risultano meno potenti rispetto a quelle delle altre nazioni, fatta eccezione per quelle di seconda (BB2), quinta (BB5) e sesta (BB6) generazione.\nLe unit\u00e0 americane montano torrette che infliggono pi\u00f9 danni rispetto agli equivalenti delle altre nazioni per via della maggior ampiezza dell'angolazione, anche se, tuttavia, la disponibilit\u00e0 \u00e8 ridotta ad un massimo di torrette trinate da 16\" (pollici).\nLe portaerei americane imbarcano unit\u00e0 aeree che presentano un maggior vantaggio rispetto alle controparti inglesi e dell'Asse, in quanto a potenza di fuoco e resistenza.\nDispongono di ottimi piloti ed Armament Sailors, soprattutto in ambito della velocit\u00e0 di ricarica ed accuratezza.\nImperial Japanese Navy (IJN).\nLa Flotta Imperiale dispone di unit\u00e0 navali dotate di cannoni di grosso calibro che raggiungono le dimensioni di 20\" ed, inoltre, di una variet\u00e0 sostanziosa di unit\u00e0 di siluranti (Torpedo Boats o TB), oltre ad essere molto veloci e manovrabili.\nLe portaerei trasportano velivoli molto veloci e con un'autonomia molto maggiore rispetto a quelle delle altre nazioni: non a caso, la IJN, viene scelta per sviluppare il ramo delle portaerei o delle siluranti.\nAnche le unit\u00e0 sottomarine presentano, a parit\u00e0 delle altre nazioni, un maggior carico di siluri e bocche da fuoco, anche se peccano in velocit\u00e0 e resistenza.\nKriegsmarine.\nLa Kriegsmarine \u00e8 quasi la controparte della Royal Navy, anche se le unit\u00e0 di superficie di grossa stazza non risultano altrettanto resistenti.\nPeculiarit\u00e0 fondamentale \u00e8 l'ampia gittata dei cannoni, superiore anche a quelli della USN, anche se questo viene pagato con il danno inflitto, minore, ed il numero di canne disponibile nei cannoni di grosso calibro, limitato a due.\nTuttavia, presentano DD migliori, CL e CV molto competitive.\nFrench Marine Nationale.\nLa French Marine Nationale, come la USN, \u00e8 estremamente bilanciata ma presenta diverse peculiarit\u00e0 importanti. \nLe navi della MN hanno una gittata limitata rispetto alle altre nazioni, ma l'elevato numero di bocche di fuoco e velocit\u00e0 di ricarica garantiscono un elevato potere distruttivo. Strutturalmente, le navi francesi sono relativamente bilanciate ma l'armatura \u00e8 poco efficace; questo \u00e8 compensato da ottimi sistemi motore, elevata velocit\u00e0 e resistenza al surriscaldamento. \nLa MN dispone inoltre di un'efficace contraerea di lunga gittata oltre che ottimi aerei da caccia e ricognizione.\nSoviet Navy (SN).\nLunga gittata dei cannoni e velocit\u00e0 di fuoco sono i due punti di forza della marina sovietica. Di contro, le navi della SN possono contare su una pessima e limitata corazzatura.\nIn aria, la Soviet Navy dispone di ottimi aerei e piloti bombardieri.\nRegia Marina (RM).\nLa Regia Marina italiana conta su navi bilanciate e con caratteristiche nella media: buona corazzatura, potenza di fuoco, gittata e velocit\u00e0. \nLa vera particolarit\u00e0 \u00e8 il piccolo calibro dei cannoni, solo 16\" come massimo per la BB6, che tuttavia sono estremamente efficaci sfruttando elevata cadenza di fuoco e un basso alzo per andare a colpire al disotto delle armature nemiche.\nTra i marinai della RM vanno sicuramente citati gli ottimi Repairers."}
{"id": "2415324", "revid": "33689", "url": "https://it.wikipedia.org/wiki?curid=2415324", "title": "Pair programming", "text": "Il pair programming (letteralmente \"programmazione in coppia\") \u00e8 una tecnica agile di sviluppo del software nella quale due programmatori lavorano insieme a una postazione di lavoro. Uno dei due, indicato come \"conducente\" (\"driver\") scrive il codice; l'altro, detto \"osservatore\" (\"observer\") o \"navigatore\" (\"navigator\"), svolge un ruolo di supervisione e di revisione simultanea del codice. Il conducente ha l'obiettivo principale di portare a termine una soluzione funzionante del problema in considerazione, mentre al navigatore \u00e8 lasciato il compito di segnalare errori del conducente o proporre strategie alternative di soluzione.\nI due programmatori cambiano spesso ruolo.\nIl pair programming \u00e8 in genere applicato insieme ad altri concetti tipici delle metodologie agili e dell'extreme programming. Per esempio, l'attivit\u00e0 di sviluppo viene in genere suddivisa in brevi cicli di sviluppo vincolati temporalmente (\"timeboxing\"), e ciascun ciclo si conclude con un rilascio del codice sviluppato (integrazione continua). In molti casi, i due programmatori si scambiano di ruolo al termine di ciascun ciclo di sviluppo."}
{"id": "2415329", "revid": "24592591", "url": "https://it.wikipedia.org/wiki?curid=2415329", "title": "Intel i486", "text": ""}
{"id": "2415330", "revid": "1543377", "url": "https://it.wikipedia.org/wiki?curid=2415330", "title": "Joseph Stein", "text": "Biografia.\nNato a New York, Stein inizi\u00f2 la sua carriera scrivendo delle commedie. Ebbe la fortuna di incontrare Zero Mostel che lo instrad\u00f2 a scrivere per personalit\u00e0 della radio come Henry Morgan, Hildegarde, Tallulah Bankhead, Phil Silvers e Jackie Gleason. Pass\u00f2 poi a lavorare per la televisione per Sid Caesar quando si aggreg\u00f2 al leggendario gruppo di \"Your Show of Shows\" che comprendeva Mel Brooks, Carl Reiner, Neil Simon, Larry Gelbart, Mel Tolkin, Aaron Ruben e Woody Allen.\nStein fece il debutto a Broadway contribuendo agli \"sketch\" scritti con Will Glickman per la rivista del 1948 \"Lend an Ear\". Il suo primo libretto arriv\u00f2 quando Richard Kollmar, marito della giornalista Dorothy Kilgallen, le chiese di scrivere un musical sulla Pennsylvania che avrebbe dovuto promuovere lo stato come l'opera \"Oklahoma!\" di Rodgers e Hammerstein. Stein ed il suo partner musicale Will Glickman studiarono allora la comunit\u00e0 Amish della Contea di Lancaster. Acquistarono, per mezzo dollaro, un libretto turistico zeppo di parole olandesi e tornarono a New York per scrivere \"Plain and Fancy\" (1955). Il musical venne eseguito al \"The Round Barn Theatre\" ad \"Amish Acres\" a Nappanee fino al 1986, superando le 3.500 repliche nel 2007. Richard Pletcher, fondatore e produttore, dedic\u00f2 il palcoscenico del \"The Round Barn Theatre\" a Stein nel 1996, nel corso della produzione di \"The Baker's Wife\". Il teatro ha prodotto, fino ad ora, otto dei musical di Stein.\nIl suo pi\u00f9 grande successo \u00e8 stato comunque il musical del 1965 \"Fiddler on the Roof\", con il quale vinse tre premi importanti fra i quali due Tony Award. Scrisse poi la sceneggiatura per l'adattamento cinematografico Il violinista sul tetto nel 1971.\nAltri lavori per Broadway comprendono \"Alive and Kicking\", \"Mr. Wonderful\", \"The Body Beautiful\", \"Juno\", \"Take Me Along\", \"Irene\", \"Carmelina\", \"The Baker's Wife\", \"Rags\", \"Enter Laughing\" e l'adattamento musicale, \"So Long, 174th Street\". Scrisse anche le commedie \"Mrs. Gibbons' Boys\" e \"Before the Dawn\". In collaborazione con Carl Reiner, scrisse la sceneggiatura per l'adattanto per il film di \"Enter Laughing\".\nBiografia personale.\nStein ha vissuto fino alla morte, avvenuta nel 2010 a 98 anni, a Manhattan con sua moglie Elisa, una psicoterapeuta. \u00c8 stato membro del \"Dramatists Guild Council\" dal 1975. Stein ha avuto tre figli dalla sua prima moglie Sadie Singer, morta nel 1974."}
{"id": "2415331", "revid": "486946", "url": "https://it.wikipedia.org/wiki?curid=2415331", "title": "La Repubblica delle Donne", "text": ""}
{"id": "2415337", "revid": "36426", "url": "https://it.wikipedia.org/wiki?curid=2415337", "title": "Fontane di piazza Santissima Annunziata", "text": ""}
{"id": "2415338", "revid": "1543377", "url": "https://it.wikipedia.org/wiki?curid=2415338", "title": "British Fashion Awards", "text": "British Fashion Awards \u00e8 una cerimonia tenuta annualmente nel Regno Unito, durante la quale vengono assegnati dei riconoscimenti a coloro che maggiormente si sono distinti nel corso dell'anno nel campo della moda britannica.\nLa cerimonia \u00e8 organizzata dal British Fashion Council, e viene normalmente tenuta nel corso della settimana della moda di Londra nel mese di febbraio. I British Fashion Awards si sono tenuti per la prima volta nel 1984. Oltre ai premi relativi ai migliori stilisti, ai migliori modelli ed alle migliori collezioni di abbigliamento, vengono consegnati anche speciali riconoscimenti alle celebrit\u00e0 pi\u00f9 \"alla moda\"."}
{"id": "2415340", "revid": "76963", "url": "https://it.wikipedia.org/wiki?curid=2415340", "title": "Laure Guibert", "text": " nota soprattutto per i ruoli da coprotagonista nelle serie H\u00e9l\u00e8ne et les Gar\u00e7ons e Les Vacances de l'amour andante in onda su TF1.\nAltre attivit\u00e0.\nLaure Guibert lavora anche presso un atelier parigino come creatrice di specchi.\nDal 20 marzo 2008 conduce in diretta IDF1 Midi assieme a Patrick Puydebat su IDF1"}
{"id": "2415354", "revid": "62004", "url": "https://it.wikipedia.org/wiki?curid=2415354", "title": "LB Ch\u00e2teauroux", "text": ""}
{"id": "2415360", "revid": "1728", "url": "https://it.wikipedia.org/wiki?curid=2415360", "title": "Tetrastilo", "text": ""}
{"id": "2415362", "revid": "991694", "url": "https://it.wikipedia.org/wiki?curid=2415362", "title": "Granitura", "text": "Per granitura, nell'ambito delle tecniche d'incisione e soprattutto per l'esecuzione dell'acquatinta, si intende polvere di colofonia o di bitume giudaico sminuzzato, in quantit\u00e0 pi\u00f9 o meno coprente della lastra cosparsa. Il termine si riferisce anche al processo stesso e al suo risultato sulla lastra.\nDopo aver eseguito il consolidamento delle polveri, mediante riscaldamento, e avendo successivamente morso la lastra in bagno d'acido, si potr\u00e0 ancora parlare di granitura, in questo caso ci si riferir\u00e0 al contrapporsi di rilievi che saranno inchiostrati allo scopo di contenere l'inchiostro, atto ad essere riportato su carta calcograficamente."}
{"id": "2415363", "revid": "131358", "url": "https://it.wikipedia.org/wiki?curid=2415363", "title": "Tony Yeboah", "text": ""}
{"id": "2415372", "revid": "1305772", "url": "https://it.wikipedia.org/wiki?curid=2415372", "title": "Frank White", "text": ""}
{"id": "2415375", "revid": "184925", "url": "https://it.wikipedia.org/wiki?curid=2415375", "title": "Christopher George Latore Wallace III", "text": ""}
{"id": "2415377", "revid": "486946", "url": "https://it.wikipedia.org/wiki?curid=2415377", "title": "Starlette", "text": ""}
{"id": "2415389", "revid": "116905111", "url": "https://it.wikipedia.org/wiki?curid=2415389", "title": "Luigi Gussalli", "text": "Gussalli fu in corrispondenza con i padri mondiali delle attivit\u00e0 spaziali, come Hermann Oberth e Robert Goddard, scambiando con essi lettere e idee su come rendere realt\u00e0 il sogno del volo interplanetario. Da ricordare il suo motore a doppia reazione, saggi sui razzi pluristadio e, soprattutto, due pubblicazioni nelle quali anticipava idee a quei tempi di l\u00e0 da venire: \u201cSi pu\u00f2 tentare un viaggio dalla Terra alla Luna?\u201d del 1923 e \u201cI viaggi interplanetari per mezzo delle radiazioni solari, del 1946.\nBiografia.\nGussalli rivel\u00f2 subito una speciale attitudine per l'ingegneria meccanica, realizzando a sette anni un prassinoscopio e poi, da giovane studente, giocattoli meccanici, automobiline a vapore e piccoli aeroplani capaci di volare, primi esempi di aeromodellismo. Come molti pionieri dell'astronautica, era appassionato lettore di fantascienza e non perdeva occasione di lanciare piccoli razzi. \u00abNel giardino di casa egli lanciava razzi singoli, accoppiati, trini e, talvolta, anche leggermente zavorrati. Ne constatava il comportamento, le reazioni e la loro ascesa, pi\u00f9 o meno diretta, verso il cielo, traendo da queste modeste esperienze le osservazioni e le deduzioni che lo interessavano\u00bb, racconta il suo amico Luigi Rossetti.\nConsiderando le lauree in ingegneria \u201ctroppo teoriche e matematiche\u201d, dopo il diploma di licenza in scienze fisico-matematiche si iscrive al terzo anno di fisica a Pavia e poi al Politecnico di Glons-Liegi, dove il 9 agosto 1909 ottiene il diploma di ingegnere industriale. In quel periodo incomincia a sfornare brevetti: nel 1904 quello per un \u201ccongegno motore per automatici\u201d; nel 1910 l'ippomobile; nel 1912 la slitta da neve a motore. In quegli anni partecipa all'organizzazione di una manifestazione aerea a Montechiari, conoscendo gli assi dell'epoca, tra cui Bl\u00e9riot e Ghedi, e prende parte a gare automobilistiche. Nel 1915 parte come autista per la guerra, passando poi alla Commissione Collaudo, come ingegnere.\nAl termine della Grande Guerra si dedica alle sue invenzioni e, nel 1923, pubblica \u201cSi pu\u00f2 tentare un viaggio dalla Terra alla Luna?\u201d. Di lui cominciano a parlare anche i giornali, confrontando le sue esperienze sui razzi con quelle dello statunitense Goddard e del francese Esnault-Pelterie. Nel 1930, nell'ambito del XIX Congresso della Societ\u00e0 Italiana per il Progresso delle Scienze (SIPS), legge la comunicazione \u201cAstronautica e propulsori a reazione\u201d e lancia l'idea di un Premio internazionale di altezza per astronautica per \u201csuscitare un movimento di interesse verso l'Astronautica, scienza poco nota in Italia\u201d, idea bocciata dalla commissione scientifica della SIPS.\nGli anni tra le due guerre vedono rapporti burrascosi tra Gussalli e il mondo scientifico e istituzionale, rimproverando alle commissioni scientifiche una visione miope, indifferenza e mancanza di intuito. In questo periodo \u00e8 in corrispondenza sia con Goddard che con Hermann Oberth.\nNel 1941 pubblica il suo secondo libro, intitolato \u201cPropulsori a reazione per l'astronautica. La riduzione del consumo dei propulsori pu\u00f2 rendere possibile la navigazione negli spazi siderali\u201d, in cui propone l'idea di usare un motore solare come motore ausiliario. Poi progetta un dirigibile stratosferico. Infine, tra il 1942 e la fine della guerra scrive il suo ultimo libro: \u201cI viaggi interplanetari per mezzo delle radiazioni solari. L'abolizione del consumo dei propulsori pu\u00f2 rendere possibile la navigazione negli spazi interplanetari\u201d, pubblicato nell'aprile del 1946 in italiano ed in inglese, che riceve pi\u00f9 interesse all'estero che in Italia.\nL'ultimo suo scritto \u00e8 una lettera del giugno 1949 al CNR, all'Accademia dei Lincei e alla Societ\u00e0 Italiana per il Progresso delle Scienze, nella quale evidenza analogie tra idee contenute nei suoi scritti ed esperimenti in corso negli Stati Uniti, come i razzi multipli, l'uso della rotazione di un'astronave per creare una gravit\u00e0 artificiale e l'uso di un motore solare per generare questo movimento, di fatto lamentando una scarsa attenzione ai suoi studi da parte degli istituti scientifici italiani.\nGussali muore il 23 giugno 1950 a Barbano di Sal\u00f2.\nOpere.\n\u201cSi pu\u00f2 tentare un viaggio dalla Terra alla Luna?\u201d.\nNel testo Gussalli propone l'utilizzo di un razzo a quattro stadi, l'ultimo dei quali destinato allo sbarco sulla Luna e al ritorno dal nostro satellite. Gli astronauti avrebbero viaggiato in una capsula dotata di impianti di aerazione simili a quelli usati nei sommergibili e termicamente isolata. Per eliminare la sensazione di caduta libera la capsula doveva ruotare su s\u00e9 stessa e gli astronauti avrebbero usato come pavimento le pareti imbottite. La rotazione avrebbe dato loro \u201cl'impressione di essere a letto supini\u201d. Come propulsore Gussalli proponeva il suo propulsore a doppia reazione. Questo era caratterizzato dall'uso di un propulsore a razzo i cui gas di scarico venivano deviati dalle palette di una turbina azionata da un secondo motore, per aumentarne l'energia. Il motore che doveva far girare le palette della turbina, proponeva Gussali in un approfondimento successivo, poteva esser elettrico e alimentato dalla Terra mediante trasmissione a distanza di energia per ridurre il carico a bordo. Quest'ultima idea \u00e8 un'incredibile anticipazione del concetto di trasmissione di energia alla base della realizzazione dei climber negli studi attuali sugli ascensori spaziali.\n\"I viaggi interplanetari per mezzo delle radiazioni solari\".\nAltrettanto anticipatrice \u00e8 l'idea esposta nel suo ultimo libro, di usare la radiazione solare per spingere un'astronave nello spazio, idea passata dall'intuizione alla fattibilit\u00e0 solo negli anni novanta. Battezzata \"Sistema Gussalli 1946\", l'astronave si presentava come una fusoliera di aereo alla cui estremit\u00e0 anteriore era attaccato un grande disco, con aperture che potevano essere chiuse per modulare la spinta. Come alternativa al disco, Gussalli proponeva anche l'uso di una grande vela metallica (corrispondente al concetto moderno di vela solare). In realt\u00e0, nell'astronave di Gussalli, a spingere l'astronave non era direttamente la pressione esercitata dalla radiazione solare, come nei concetti attuali, ma \"cordoni nebulari\" formati da particelle microscopiche lanciate nello spazio da un razzo: erano queste ultime che, accelerate dal Sole e incontrando la vela, avrebbero fornito la spinta necessaria. L'idea fu bocciata come non praticabile per le difficolt\u00e0 a generare la spinta necessaria dalla \"British Inerplanetary Society\" e dalla NACA, per errori di valutazione nella stima delle dimensioni necessarie per una vela efficiente, della quantit\u00e0 di polvere necessaria e per non aver tenuto conto della dispersione delle polveri. In questo volume Gussalli proponeva anche di utilizzare il frenaggio aerodinamico (\"aerobraking\") per far rientrare l'astronave a Terra, dimostrando ancora una volta che, al di l\u00e0 delle ingenuit\u00e0 e delle imprecisioni, egli aveva sviluppato una visione a tutto campo dell'astronautica, che gli permetteva comunque di formulare idee innovative, in alcuni casi diventate realt\u00e0.\nGli \u00e8 stato dedicato un asteroide, 32944 Gussalli ."}
{"id": "2415390", "revid": "113747862", "url": "https://it.wikipedia.org/wiki?curid=2415390", "title": "War room", "text": "Con il termine war room (letteralmente: \"stanza della guerra\"; \"lato sensu\": \"sala operativa\") ci si riferisce a quelle unit\u00e0 operative centralizzate che, durante le campagne elettorali, elaborano e coordinano la strategia, la comunicazione e i messaggi per un partito o candidato. Tra gli studiosi che si sono occupati del fenomeno vi \u00e8 Margaret Scammel, con il suo \"The Wisdom of the war Room\" (1997)\nOltre ai rappresentanti politici, nelle war room sono presenti specialisti di ogni settore, dagli esperti di marketing politico ai sondaggisti, dai ghost writer ai responsabili delle pubbliche relazioni.\nNell'ambito del project management, il termine \u00e8 utilizzato per indicare il gruppo di lavoro formato dal committente e dai fornitori per la definizione della modalit\u00e0 operative con cui gestire i problemi emersi durante una specifica fase del progetto. Ha il compito di determinare chi deve occuparsi di risolvere le problematiche, di indicare i tempi di risoluzione e di definire l'ordine di priorit\u00e0 con cui trattarle.\nPolitica.\nTra i primi esempi di war room si pu\u00f2 citare quella costituita per l'elezione di Bill Clinton per le presidenziali del 1992, guidata dai consulenti James Carville e Stanley Greenberg; nel 1997 \u00e8 stato invece Tony Blair, che ha coordinato la campagna con il consulente Peter Mandelson ed il sondaggista Philip Gould; per la vittoriosa campagna 1998, Gerhard Schr\u00f6der aveva istituito \"Kampa\", war room guidata tra l'altro dagli esperti Mathias Maching e Bodo Hombach.\nPer la campagna italiana Silvio Berlusconi era solito istituire una riunione settimanale ad Arcore, definita \"Tavolo per l'Italia\".\nAltri media.\nNel 1993 Chris Hegedus e D. A. Pennebaker hanno trasposto in un film documentario, \"The War Room\", l'esperienza elettorale di Bill Clinton allo scrutinio presidenziale del 1992."}
{"id": "2415391", "revid": "24593736", "url": "https://it.wikipedia.org/wiki?curid=2415391", "title": "Medievalista", "text": ""}
{"id": "2415392", "revid": "767487", "url": "https://it.wikipedia.org/wiki?curid=2415392", "title": "Demons of Insanity - Chapter Five", "text": "Demons Of Insanity - Chapter Five \u00e8 il quinto album della band power metal tedesca Metalium, uscito nel 2005"}
{"id": "2415398", "revid": "767487", "url": "https://it.wikipedia.org/wiki?curid=2415398", "title": "Nothing to Undo - Chapter Six", "text": "Nothing To Undo - Chapter Six \u00e8 il sesto album della band power metal tedesca Metalium, uscito nel 2007"}
{"id": "2415408", "revid": "1782831", "url": "https://it.wikipedia.org/wiki?curid=2415408", "title": "Gran Premio degli Stati Uniti d'America 1959", "text": "Il Gran Premio degli Stati Uniti 1959 fu la nona ed ultima gara della stagione 1959 del Campionato mondiale di Formula 1, disputata il 12 dicembre sul Circuito di Sebring.\nLa corsa vide la vittoria di Bruce McLaren su Cooper-Climax, seguito dal francese Maurice Trintignant, sempre su Cooper-Climax e dal britannico Tony Brooks su Ferrari.\nMcLaren vinse il suo primo Gran Premio in Formula 1 all'et\u00e0 di 22 anni e 104 giorni. Il record verr\u00e0 battuto solamente al Gran Premio d'Ungheria 2003 da Fernando Alonso, vincitore a 22 anni e 26 giorni.\nGrazie al quarto posto in gara Jack Brabham, che raggiunse il traguardo spingendo a braccia il suo veicolo senza pi\u00f9 carburante, si laure\u00f2 Campione del Mondo con 4 punti di vantaggio su Tony Brooks e 5,5 su Stirling Moss.\nSi tratta dell'ultimo Gran Premio, fino al Gran Premio di Monaco 1994, senza campioni del mondo al via."}
{"id": "2415409", "revid": "317584", "url": "https://it.wikipedia.org/wiki?curid=2415409", "title": "Gruppo Murdoch", "text": ""}
{"id": "2415410", "revid": "767487", "url": "https://it.wikipedia.org/wiki?curid=2415410", "title": "Incubus - Chapter Seven", "text": "Incubus - Chapter Seven \u00e8 il settimo album della band power metal tedesca Metalium, uscito nel 2008"}
{"id": "2415413", "revid": "107831", "url": "https://it.wikipedia.org/wiki?curid=2415413", "title": "Family Circle Cup 2009 - Singolare", "text": "Il singolare del Family Circle Cup 2009 \u00e8 stato un torneo di tennis facente parte del WTA Tour 2009.\nSerena Williams era la detentrice del titolo, ma non ha partecipato a causa di un infortunio.\nSabine Lisicki ha vinto in finale 6\u20132, 6\u20134 contro Caroline Wozniacki.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2415419", "revid": "486946", "url": "https://it.wikipedia.org/wiki?curid=2415419", "title": "Football Club Messina Peloro", "text": ""}
{"id": "2415422", "revid": "1769985", "url": "https://it.wikipedia.org/wiki?curid=2415422", "title": "Base debole", "text": "Una base debole \u00e8 una sostanza chimica che, quando disciolta in acqua, si dissocia solo parzialmente producendo ioni OH- o accettando protoni (secondo la definizione di Br\u00f8nsted).\nQuando una base debole si trova in soluzione con uno dei suoi sali, in concentrazioni comparabili, allora il composto risultante \u00e8 una soluzione tampone in grado di limitare le variazioni di pH per moderate aggiunte di acidi/ basi forti o per pi\u00f9 sostenute aggiunte di acidi/basi deboli.\nSebbene le principali basi deboli siano basi organiche, fra le quali le ammine, tra le basi inorganiche pi\u00f9 comuni si ricorda l'ammoniaca."}
{"id": "2415430", "revid": "190231", "url": "https://it.wikipedia.org/wiki?curid=2415430", "title": "Forze di difesa della Nuova Zelanda", "text": ""}
{"id": "2415431", "revid": "190231", "url": "https://it.wikipedia.org/wiki?curid=2415431", "title": "Forze armate della Nuova Zelanda", "text": ""}
{"id": "2415432", "revid": "190231", "url": "https://it.wikipedia.org/wiki?curid=2415432", "title": "Forze armate neozelandesi", "text": ""}
{"id": "2415433", "revid": "190231", "url": "https://it.wikipedia.org/wiki?curid=2415433", "title": "Aeronautica militare norvegese", "text": ""}
{"id": "2415434", "revid": "115533", "url": "https://it.wikipedia.org/wiki?curid=2415434", "title": "Aeronautica militare della Norvegia", "text": ""}
{"id": "2415438", "revid": "580", "url": "https://it.wikipedia.org/wiki?curid=2415438", "title": "Marina militare dei Paesi Bassi", "text": ""}
{"id": "2415441", "revid": "290948", "url": "https://it.wikipedia.org/wiki?curid=2415441", "title": "Termodinamica chimica", "text": ""}
{"id": "2415444", "revid": "1305772", "url": "https://it.wikipedia.org/wiki?curid=2415444", "title": "Live from Las Vegas", "text": "Live from Las Vegas (\"dal vivo da Las Vegas\" in lingua inglese) pu\u00f2 riferirsi a:"}
{"id": "2415445", "revid": "798702", "url": "https://it.wikipedia.org/wiki?curid=2415445", "title": "Vittorio De Angelis", "text": "Biografia.\nFiglio del doppiatore Manlio De Angelis, fratello della doppiatrice Eleonora De Angelis e nipote di Gualtiero De Angelis. Lo zio Enrico De Angelis \u00e8 stato un cantante e suo cugino Massimiliano Virgilii \u00e8 anche un doppiatore. Vittorio De Angelis ha iniziato la sua carriera all'et\u00e0 di 21 anni, all'interno della C.D.C., arrivando poi a vincere il provino, approvato negli Stati Uniti, per doppiare il principe Eric nel film d'animazione Disney \"La sirenetta\", suo primo ruolo principale.\n\u00c8 noto in TV soprattutto per aver doppiato Matt LeBlanc nel ruolo di Joey Tribbiani in \"Friends\" e nel successivo spin-off \"Joey\". Ha anche doppiato LeVar Burton (nel ruolo di Geordi La Forge) in \"\", Michael Shanks nel ruolo di Daniel Jackson in \"Stargate SG1\", Elzar in \"Futurama\" e Donato Fidato in \"Io sono Donato Fidato\". \u00c8 stato la voce italiana di Cary Elwes, Kevin James, Matt LeBlanc, Brendan Fraser e Stephen Dorff.\nAl cinema, tra i suoi doppiaggi pi\u00f9 importanti, quelli di Cary Elwes in \"Saw - L'enigmista\" e in \"Saw 3D - Il capitolo finale\", Billy Crudup in \"Big Fish - Le storie di una vita incredibile\", di Val Kilmer in \"Tombstone\" e di Stephen Dorff in \"Blade\".\nDirettore di doppiaggio e dialoghista adattatore in film come \"L'ospite inatteso\", \"Taxxi 3\" e \"Taxxi 4\" e molti altri.\nVittorio De Angelis \u00e8 morto l'11 giugno 2015, all'et\u00e0 di 52 anni, stroncato da un infarto. \nIl 17 dicembre 2015 gli viene assegnato, postumo, il \"Gran Premio Internazionale per il doppiaggio\" 2015 per la Miglior direzione del doppiaggio per il film \"Whiplash\". Il premio \u00e8 stato ritirato dalla moglie Gioia."}
{"id": "2415456", "revid": "729019", "url": "https://it.wikipedia.org/wiki?curid=2415456", "title": "Aichi M6A", "text": "L' era un idrosilurante a scarponi, monomotore e ad ala bassa, realizzato dall'azienda giapponese Aichi Kokuki KK negli anni quaranta.\nIl \"Seiran\" doveva essere l'estremo sviluppo del concetto di aereo da combattimento imbarcato sui sommergibili portaerei della flotta della Marina imperiale giapponese.\nStoria.\nSviluppo.\nL'M6A1 venne sviluppato per essere appositamente utilizzato a supporto dei sottomarini portaerei della classe \"I-400\" da \u00a0ton. Questi avrebbero dovuto trovare posto a bordo, in numero di 2 o 3 esemplari, stivati e smontati per poi essere velocemente riassemblati e posizionati sulla catapulta per il decollo. I due galleggianti potevano essere scaricati ed il velivolo era essenzialmente progettato per essere lasciato affondare nel mare alla fine della propria missione.\nIl primo prototipo venne portato in volo per la prima volta nel novembre 1943, seguito da altri 7 esemplari realizzati sempre a scopo di studio e sviluppo. Dopo la valutazione positiva della commissione esaminatrice venne avviato alla produzione in piccola serie.\nVenne realizzata anche una versione alternativa, che assunse la designazione di M6A1-K \"Nanzan\" (in giapponese \u6674\u5d50\u6539, \"Montagna del sud\"), dotata di un tradizionale carrello d'atterraggio in sostituzione dei galleggianti. Questo modello viene generalmente indicato come un aereo da addestramento basato a terra ma alcune fonti affermano che doveva essere utilizzato nel ruolo da attacco al suolo, partendo dalla catapulta del sottomarino ed atterrando normalmente su una pista, soluzione tecnica impiegata anche dall'italiano Reggiane Re.2000 \"Catapultabile\". La principale differenza rispetto al modello idro era, oltre l'adozione del carrello, anche una diversa deriva che nel \"Seiran\" aveva la parte superiore dello stabilizzatore verticale removibile mentre nel \"Nazan\" era assente.\nImpiego operativo.\nIl primo M6A1 venne completato nel novembre 1943, e l'ordine di 28 esemplari (compreso i M6A1-K) venne completamente evaso nel 1945. All'inizio del 1942 l'ammiraglio Isoroku Yamamoto studi\u00f2 un piano per eseguire un attacco a sorpresa sul Canale di Panama utilizzando i \"Seiran\" per l'operazione. L'obiettivo venne in seguito modificato nel 1945, facendone oggetto le portaerei dell'U. S. Navy alla fonda presso l'atollo Ulithi, questo a causa della morte di Yamamoto nel corso dell'Operazione Vengeance e le relazioni che segnalavano un imminente attacco statunitense nel cuore del territorio giapponese.\nQuesta missione venne affidata alla 1\u00aa flottiglia, parte della 6\u00aa flotta \"Dai-roku Kanta\" della Marina Imperiale, che era formata due sottomarini, l'\"I-400\" e l'\"I-401\", che trasportavano tre \"Seiran\" ciascuno.\nLe due unit\u00e0 partirono dal Giappone il 23 luglio 1945 procedendo con una rotta verso Ulithi. Tuttavia, il 15 agosto, il comandante dell'\"I-401\" ricevette un messaggio radio dal quartier generale che lo informava della resa del Giappone. Gli venne quindi ordinato di tornare al pi\u00f9 vicino porto in Giappone precludendo quindi alla flottiglia ed al \"Seiran\" la possibilit\u00e0 di compiere la loro prima azione bellica. Tutti i sei esemplari di \"Seiran\" a bordo delle unit\u00e0 furono catapultati in mare con ali e stabilizzatori piegati per impedire che fossero catturati dalle forze statunitensi.\nEsemplari attualmente esistenti.\nL'unico M6A1 presente in una struttura museale \u00e8 esposto presso l'Udvar-Hazy Center, una sede distaccata del National Air and Space Museum (NASM), dell'Istituto Smithsonian, situata nei pressi dell'Aeroporto Internazionale di Washington-Dulles nell'area di Chantilly, nella Contea di Fairfax, Stati Uniti d'America. Il restauro dell'esemplare venne sponsorizzato dalla Tamiya, azienda attiva nel modellismo, e che ha nella sua gamma di prodotti anche il \"Seiran\"."}
{"id": "2415464", "revid": "538198", "url": "https://it.wikipedia.org/wiki?curid=2415464", "title": "Pescara Colli", "text": ""}
{"id": "2415465", "revid": "287204", "url": "https://it.wikipedia.org/wiki?curid=2415465", "title": "Iron Savior (album)", "text": "Iron Savior \u00e8 il primo album del gruppo musicale heavy metal tedesco Iron Savior, pubblicato nel 1997."}
{"id": "2415466", "revid": "2153076", "url": "https://it.wikipedia.org/wiki?curid=2415466", "title": "Tierra de nadie", "text": "Tierra de nadie \u00e8 il primo album in studio del musicista Hevia, pubblicato il 31 ottobre 1998 dall'etichetta Hispavox in Spagna, dalla Higher Octave in America e dalla EMI in Europa. A livello internazionale \u00e8 noto anche con il titolo di No Man's Land, con cui \u00e8 stato distribuito in alcuni paesi, tra cui l'Italia."}
{"id": "2415472", "revid": "436907", "url": "https://it.wikipedia.org/wiki?curid=2415472", "title": "Live in America (Transatlantic)", "text": "Live in America \u00e8 il primo album dal vivo del supergruppo statunitense Transatlantic, pubblicato il 12 marzo 2001 dalla Inside Out Music.\nDescrizione.\nContiene il concerto tenuto dal gruppo il 24 giugno 2000 al 930 Club di Washington, durante il tour di supporto a \"\". Avendo pubblicato all'epoca soltanto un album in studio, nel disco sono presenti numerose cover.\n\"Live in America\" \u00e8 stato pubblicato anche in formato VHS, ma, a differenza della versione 2 CD, contiene il concerto tenuto il 21 giugno 2000 al Theater of the Living Arts di Filadelfia, il quale presenta alcune differenze rispetto al concerto di Washington, come ad esempio l'inclusione di \"Honky Tonk Woman\" dei The Rolling Stones."}
{"id": "2415476", "revid": "300067", "url": "https://it.wikipedia.org/wiki?curid=2415476", "title": "Chris Carrawell", "text": ""}
{"id": "2415479", "revid": "767487", "url": "https://it.wikipedia.org/wiki?curid=2415479", "title": "Quelli belli... siamo noi", "text": "Quelli belli... siamo noi \u00e8 un film del 1970 diretto dal regista Giorgio Mariuzzo.\nTrama.\nIl giovane Maurizio si innamora di una giovane siciliana, ma suo padre ha gi\u00e0 scelto un fidanzato e marito per lei."}
{"id": "2415480", "revid": "6923", "url": "https://it.wikipedia.org/wiki?curid=2415480", "title": "Alfagramma", "text": "L'alfagramma di una parola si ottiene riordinando, in ordine alfabetico le lettere di cui \u00e8 composta (ad esempio l'alfagramma di \"parola\" sar\u00e0 \"aalopr\"), si chiama anche firma.\nLa relazione tra una parola e il suo alfagramma non \u00e9 biunivoca, difatti se una parola \u00e8 l'anagramma di un'altra, allora entrambe le parole avranno lo stesso alfagramma. Es.: \"coopr\" \u00e9 l'alfagramma sia di \"corpo\" che di \"porco\".\nPer alcune parole, l'alfagramma coincide con la parola stessa. \u00c8 il caso di \"amo\". Pu\u00f3 capitare anche che sia la parola che il suo alfagramma siano parole di senso compiuto, ad esempio \"idem\"/\"medi\"\nGli alfagrammi fanno la prima apparizione nel 1965 grazie a Martin Gardner, in una sua rubrica apparsa sullo \"Scientific American\" che cita il \"dizionario degli anagrammi\" di Nicholas Temperley, allora studente di Cambridge.\nNello stesso anno \u00e8 Dmitri Borgmann che ne parla nel suo libro \"Language on Vacation\".\nIn Italia arriva grazie a Bartezzaghi nel 1974 sulla rivista enigmistica \"Il labirinto\".\nL'alfagramma, oltre che gioco enigmistico, \u00e8 utile ai programmatori di applicazioni per computer nella costruzione di algoritmi in grado di cercare velocemente lemmi all'interno di una serie di lettere casuali (ad esempio Scrabble o Paroliamo)."}
{"id": "2415482", "revid": "287204", "url": "https://it.wikipedia.org/wiki?curid=2415482", "title": "Interlude (Iron Savior)", "text": "Interlude \u00e8 il terzo EP della heavy metal band tedesca Iron Savior, pubblicato nel 1999."}
{"id": "2415485", "revid": "1186766", "url": "https://it.wikipedia.org/wiki?curid=2415485", "title": "Costa (Conegliano)", "text": "Costa \u00e8 una localit\u00e0 (non \u00e8 considerata frazione) del comune di Conegliano, in provincia di Treviso. Situata sulle colline a Nord del capoluogo comunale, dista da questo circa 1\u00a0km ed \u00e8 divisa tra \"Costa Alta\" e \"Costa Bassa\".\nMonumenti e luoghi d'interesse.\nChiesa di San Silvestro Papa.\nLa chiesa di San Silvestro Papa \u00e8 un edificio di antiche origini, anteriore alla met\u00e0 del XV secolo e parrocchiale dal 1506. Fu pi\u00f9 volte rimaneggiata: l'ultima consacrazione avvenne nel 1853 ad opera del vescovo Manfredo Giovanni Battista Bellati; in seguito vennero aggiunte le due piccole navate laterali. Conserva notevoli opere d'arte, molte provenienti dal convento dei Cappuccini di Conegliano, soppresso a fine Ottocento.\nVilla Canello.\nVilla veneta settecentesca situata alle spalle del Castello di Conegliano, Villa Canello segna l'estremit\u00e0 sud del territorio della localit\u00e0 \"Costa Alta\"."}
{"id": "2415495", "revid": "287204", "url": "https://it.wikipedia.org/wiki?curid=2415495", "title": "Dark Assault", "text": "Dark Assault \u00e8 il terzo album del gruppo musicale heavy metal tedesco Iron Savior, pubblicato nel 2001.\nIl disco vede l'entrata di Thomas Nack alla batteria, a sostituire Dan Zimmermann che pochi anni prima l'aveva sostituito nei Gamma Ray."}
{"id": "2415499", "revid": "61051", "url": "https://it.wikipedia.org/wiki?curid=2415499", "title": "Aichi M6A Seiran", "text": ""}
{"id": "2415503", "revid": "297059", "url": "https://it.wikipedia.org/wiki?curid=2415503", "title": "Franco Scataglini", "text": "Pubblic\u00f2 la sua prima raccolta di poesie, \"E per un frutto piace tutto un orto\", nel 1973 a cui fece seguito, quattro anni dopo, \"So' rimaso la spina\".\nBiografia.\nNato ad Ancona nel 1930, frequenta la scuola di avviamento professionale e viene assunto alle Poste italiane dove lavora fino al 1976. Durante la seconda guerra mondiale, mentre era sfollato a Chiaravalle, nella biblioteca del paese inizia il suo amore per la poesia. Finita la guerra, le prime passioni politiche lo portano, assieme ad altri giovani intellettuali, tra cui Italo Calvino, in Unione Sovietica, ma ritorna con una forte delusione del sistema. All'et\u00e0 di vent'anni pubblica \"Echi\", una raccolta di versi in italiano. Resosi conto della superficialit\u00e0 della sua conoscenza della lingua, inizia gli studi in modo autonomo: quando legge Pier Paolo Pasolini riconosce nell'amore verso la lingua volgare una nuova ispirazione artistica. Cos\u00ec, nel 1973, anche grazie ai consigli del critico ed editore anconitano Carlo Antognini, arriva a pubblicare la sua prima raccolta di poesie in vernacolo anconitano, \"E per un frutto piace tutto un orto\" a cui fa seguito, quattro anni dopo, \"So' rimaso la spina\". In questo periodo, Scataglini inizia a cimentarsi anche come pittore. Nel 1982 esce \"Carta laniena\", grazie al quale vince il premio Carducci. Pi\u00f9 tardi conclude la traduzione, seppur parziale, del romanzo medievale in versi \"Le Roman de la Rose\", che lo porta ad affermarsi fra i poeti italiani. L'ultima sua opera, \"El sol\", pubblicata postuma, \u00e8 un poema autobiografico.\nFranco Scataglini muore improvvisamente la notte del 28 agosto 1994 nella sua casa di Numana ed \u00e8 seppellito nel piccolo cimitero del paese.\nLa poesia di Scataglini \u00e8 stata variamente definita: dialettale, neodialettale, neovolgare. Il suo anconitano \u00e8 certo rivisto, arricchito con arcaismi, ricreato come lingua d'autore.\nIl 25 luglio 2010 gli \u00e8 stato dedicato il parco del Cardeto di Ancona."}
{"id": "2415518", "revid": "767487", "url": "https://it.wikipedia.org/wiki?curid=2415518", "title": "Condition Red (Iron Savior)", "text": "Condition Red \u00e8 il quarto album della heavy metal band tedesca Iron Savior, pubblicato nel 2002.\nLe registrazioni, il missaggio e il mastering sono stati effettuati presso i Powerhouse Studio di Amburgo. Le registrazioni di batteria e percussioni sono state effettuate presso Hammer Musik Studio di Amburgo."}
{"id": "2415524", "revid": "767487", "url": "https://it.wikipedia.org/wiki?curid=2415524", "title": "Battering Ram (Iron Savior)", "text": "Battering Ram \u00e8 il quinto album della heavy metal band tedesca Iron Savior, pubblicato nel 2004."}
{"id": "2415526", "revid": "757396", "url": "https://it.wikipedia.org/wiki?curid=2415526", "title": "Pallacanestro Cant\u00f9 1998-1999", "text": "Questa voce raccoglie le informazioni riguardanti la Pallacanestro Cant\u00f9 nelle competizioni ufficiali della stagione 1998-1999.\nStagione.\nLa stagione 1998-1999 della Pallacanestro Cant\u00f9, sponsorizzata Polti, \u00e8 la 42\u00aa nel massimo campionato italiano di pallacanestro, la Serie A1.\nLa nuova stagione inizi\u00f2 con una profonda rivoluzione nell'ambiente canturino. Infatti Gianni Corsolini decise dopo dodici anni di lasciare l'incarico di direttore sportivo, mentre Massimo Magri non venne riconfermato. Dunque torn\u00f2 come allenatore Fabrizio Frates e con esso ci fu anche il clamoroso ritorno del figliol prodigo, Antonello Riva. Nel frattempo dopo undici stagioni di fedele militanza, dalla Serie A1 alla Serie A2 e ritorno, Alberto Rossini decise di accettare la proposta della Virtus Roma, cos\u00ec Eros Buratti eredit\u00f2 i gradi di capitano. Inoltre la concomitante partenza di Gianni Corsolini riport\u00f2 a Cant\u00f9 anche Bruno Arrigoni, ma questa volta in veste di direttore sportivo.\nIn Coppa Italia la Pallacanestro Cant\u00f9 super\u00f2 il Banco di Sardegna Sassari ai sedicesimi, mentre negli ottavi si arrese alla Benetton Treviso, nella gara in cui Eros Buratti si ruppe il legamento crociato. In questo modo Bruno Arrigoni corse ai ripari ingaggiando l'esperto Ron Rowan. Il campionato vide chiudere Cant\u00f9 all'ottavo posto e ai playoff i biancobl\u00f9 vennero eliminati agli ottavi dalla Termal Imola.\nA fine campionato la moglie di Franco Polti, Teresa, firm\u00f2 un comunicato stampa nel quale si diceva che la famiglia Polti aveva deciso di vendere la societ\u00e0, cos\u00ec da pi\u00f9 parti ci furono interessamenti per rilevare i diritti del campionato di Serie A1, ma il pi\u00f9 concreto arriv\u00f2 dalla Scavolini Pesaro decaduta in A2. Quando per\u00f2 il presidente si era gi\u00e0 accordato con Pesaro, spunt\u00f2 il nome di Francesco Corrado che voleva rilevare la societ\u00e0. In questo modo il 25 maggio accadde il colpo di scena: Franco Polti cedette la societ\u00e0 a Francesco Corrado, che scongiur\u00f2 il pericolo di lasciare una citt\u00e0 intera senza il proprio amore: la pallacanestro."}
{"id": "2415528", "revid": "247222", "url": "https://it.wikipedia.org/wiki?curid=2415528", "title": "Megatropolis", "text": "Megatropolis \u00e8 il sesto album della heavy metal band tedesca Iron Savior, pubblicato nel 2007."}
{"id": "2415529", "revid": "2153076", "url": "https://it.wikipedia.org/wiki?curid=2415529", "title": "Al otro lado (album)", "text": "Al otro lado \u00e8 il secondo album in studio del musicista Hevia, pubblicato nel 2000 dall'etichetta Higher Octave. A livello internazionale \u00e8 noto anche con il titolo di The Other Side, con cui \u00e8 stato distribuito in alcuni paesi.\nLa penultima traccia, la \"Marcha del Dos de Mayo\" si riferisce alla ribellione spagnola contro le armate napoleoniche, il cosiddetto \"Levantamiento del 2 de mayo\"; secondo alcuni i reggimenti asturiani che nel 1808 marciarono contro i bonapartisti lo fecero al suono di questa marcia"}
{"id": "2415532", "revid": "339392", "url": "https://it.wikipedia.org/wiki?curid=2415532", "title": "Anastasiano", "text": ""}
{"id": "2415536", "revid": "436907", "url": "https://it.wikipedia.org/wiki?curid=2415536", "title": "I've Been to Hell", "text": "I've Been to Hell \u00e8 il secondo EP del gruppo musicale heavy metal tedesco Iron Savior, pubblicato nel 2000."}
{"id": "2415538", "revid": "767487", "url": "https://it.wikipedia.org/wiki?curid=2415538", "title": "Peter, Paul and Mary", "text": "Peter, Paul and Mary (talvolta indicati semplicemente come PP&amp;M) \u00e8 un gruppo musicale statunitense di musica folk che \u00e8 stato negli anni sessanta tra i maggiori esponenti di questo genere musicale.\nFormatosi a New York nell'area del Greenwich Village, \u00e8 composto da Peter Yarrow, Noel \"Paul\" Stookey e Mary Travers.\nFa parte del gruppo di artisti che si sono esibiti a \"Top of the Pops\".\nIl loro nome \u00e8 iscritto dal 1999 nella Vocal Group Hall of Fame.\nRepertorio.\nIl repertorio del trio ha incluso canzoni di Bob Dylan (fra cui \"Blowin' in the Wind\" e \"The Times They Are a-Changin\"', eseguita dal vivo al Newport Folk Festival del 1964, Woody Guthrie (\"This Land Is Your Land\") e John Denver.\nIl gruppo ha inciso anche il tradizionale brano inglese \"The Cherry Tree Carol\" - la 54\u00aa delle celebri \"Child Ballads\" - gi\u00e0 ripreso anche da altri artisti e gruppi quali Joan Baez, Judy Collins, Pentangle, Jos\u00e9 Feliciano, Emmylou Harris. In Italia il brano \u00e8 stato tradotto nella canzone \"Il ciliegio\", inclusa da Angelo Branduardi nell'album \"La pulce d'acqua\".\nUno dei loro maggiori successi \u00e8 stato \"If I Had a Hammer\" (brano scritto da Pete Seeger e divenuto poi cavallo di battaglia anche di Trini Lopez; in Italia fu lanciato da Rita Pavone con il titolo di \"Datemi un martello\").\nLa canzone Stewball, ripresa da Joan Baez, \u00e8 stata la traccia su cui John Lennon ha scritto \"Happy Xmas (War Is Over)\".\nSono stati attivi dal 1961 al 1970. Dopo uno scioglimento durato otto anni si sono riuniti nel 1978 riprendendo l'attivit\u00e0 con la pubblicazione di un album intitolato non a caso \"Reunion\".\nStoria.\nIl gruppo Peter, Paul and Mary \u00e8 stato fondato dal manager Albert Grossman (lo stesso che cur\u00f2 inizialmente gli interessi di Bob Dylan e di altri artisti della scena folk newyorkese). Intenzione di Grossman fu - per sua stessa ammissione - quella di creare un supergruppo folk che comprendesse un organico assortito: una vistosa cantante dai capelli biondi (Mary Travers), un ragazzone ricco di spirito e di humour (Paul Stookey) e un placido musicista dall'aria pacifica (Peter Yarrow).\nGrossman lanci\u00f2 il gruppo nel 1961 facendolo esordire al \"Bitter End\", una \"coffee house\" del Greenwich Village in cui veniva suonata musica folk. Il trio incise il suo primo album - \"Peter, Paul, and Mary\" - l'anno seguente. Includeva \"500 Miles (Hedy West Song)\", \"Lemon Tree (Will Holt Song)\" e l'hit di Pete Seeger \"If I Had a Hammer\" nonch\u00e9 \"Where Have All the Flowers Gone?\" che sarebbe divenuta poi un cavallo di battaglia anche per Joan Baez ed altri cantanti.\nL'album fu segnalato sul \"Billboard Magazine\" nella \"Top Ten list\" per dieci mesi e nella \"Top One Hundred\" per oltre tre anni.\nIl gruppo fece il suo debutto in televisione nel medesimo periodo partecipando ad un \"talk show\" condotto da Mike Wallace e Joyce Davidson (nessuna registrazione di quell'evento \u00e8 stata conservata o mai recuperata).\nNel 1963 Peter, Paul and Mary entrarono in sala di registrazione per incidere tre album che si posizionarono nella \"Top ten\" la settimana in cui venne ucciso il presidente John Fitzgerald Kennedy.\nIn quell'anno il gruppo distribu\u00ec anche \"Puff, the Magic Dragon\", che Yarrow aveva scritto nel 1959 assieme al compagno della Cornell University Leonard Lipton.\n\"If I Had a Hammer\" venne invece eseguita dal vivo sempre nel 1963 alla marcia per il lavoro e la libert\u00e0 che si tenne a Washington (la medesima in cui il reverendo Martin Luther King tenne il famoso discorso: \"I Have a Dream\").\nUno dei maggiori successi di vendita del trio fu il singolo con il brano di Bob Dylan \"Blowin' in the Wind\". Del cantautore di Duluth vennero fatte altre \"cover\" fra cui quelle relative a \"The Times They Are a-Changin\"'; \"Don't Think Twice, It's Alright\" e \"When the Ship Comes In\".\n\"Leaving on a Jet Plane\" di John Denver \u00e8 stato l'unico loro \"hit\" salito al primo posto delle classifiche di vendita: raggiunse il top nella Billboard Hot 100 nel dicembre 1969 ed era stato precedentemente incluso nell\"Album 1700\" del 1967. \"Day Is Done\", nel giugno precedente, si era posizionato al 21.mo posto: fu l'ultimo \"Hot 100\" del trio.\nPeter, Paul and Mary si sciolsero nel 1970 per tentare delle carriere da solisti, sebbene come tali non ebbero uguali riscontri. Unica eccezione fu Paul Stookey con la canzone \"The Wedding Song (There Is Love)\", scritta nel 1971 per il matrimonio di Peter Yarrow con Marybeth McCarthy, nipote del senatore Eugene McCarthy, che fu un successo, diventando ben presto uno standard.\nNel 1978 il gruppo si \u00e8 riunito in occasione di un concerto di protesta contro l'energia nucleare, riprendendo da allora a registrare dischi insieme e a tenere concerti con una media di quarantacinque \"recital\" all'anno.\nSono stati premiati il 1\u00ba settembre 1990 per le loro iniziative a favore della pace con il \"Peace Abbey Courage of Conscience\".\nNel 1999 il trio - il cui attivismo politico si \u00e8 rivolto prevalentemente al perseguimento della pace nell'America centrale e verso i movimenti di giustizia sociale statunitensi - \u00e8 stato inserito nella Vocal Group Hall of Fame.\nHanno ricevuto nel 2006 il \"Sammy Cahn Lifetime Achievement Award\" assegnato dalla Songwriters Hall of Fame.\nLe tourn\u00e9e degli anni duemila e la malattia di Mary Travers.\nNel 2004 la cantante del trio Mary Travers \u00e8 stata colpita da leucemia. La malattia ha portato alla cancellazione di numerose date previste nel \"tour\" di quell'anno. Sottoposta a trapianto di midollo osseo, \u00e8 guarita anche se non ha potuto riprendere l'attivit\u00e0 per molti mesi. Lei ed il resto del gruppo hanno ripreso i concerti il 9 dicembre 2005 tenendo uno spettacolo alla Carnegie Hall.\nUn altro concerto \u00e8 stato poi tenuto a Mitchell, in Dakota del Sud, in onore del \"George and Eleanor McGovern Library and Center for Leadership\", il 5 ottobre 2006.\nIl trio ha poi cancellato diversi concerti gi\u00e0 programmati nell'estate 2007, sempre a causa di motivi di salute di Mary Travers che ha dovuto subire un nuovo ricovero ospedaliero: due anni dopo, infine, ella \u00e8 morta."}
{"id": "2415539", "revid": "767487", "url": "https://it.wikipedia.org/wiki?curid=2415539", "title": "Coming Home (Iron Savior)", "text": "Coming Home \u00e8 un disco del gruppo musicale heavy metal tedesco Iron Savior. Viene pubblicato come EP il 14 luglio 1998 per il mercato europeo da Noise Records, e il 14 ottobre dello stesso anno come singolo per il mercato giapponese dalla Victor."}
{"id": "2415544", "revid": "287204", "url": "https://it.wikipedia.org/wiki?curid=2415544", "title": "WTA Tier I", "text": "I tornei WTA Tier I erano una serie di tornei di tennis femminili che si sono svolti dal 1988 al 2008. Due di questi tornei, Indian Wells e Miami, erano giocati simultaneamente ai tornei maschili dell'ATP Tour nella categoria Masters Series. Dal WTA Tour 2009 la WTA ha riformato tutte le categorie, includendo quelle del Tier I e del Tier II in un'unica categoria chiamata Premier."}
{"id": "2415548", "revid": "7", "url": "https://it.wikipedia.org/wiki?curid=2415548", "title": "Peter, Paul &amp; Mary", "text": ""}
{"id": "2415549", "revid": "164044", "url": "https://it.wikipedia.org/wiki?curid=2415549", "title": "Cristian Ben\u00edtez", "text": ""}
{"id": "2415551", "revid": "284225", "url": "https://it.wikipedia.org/wiki?curid=2415551", "title": "Reti lineari", "text": ""}
{"id": "2415552", "revid": "284225", "url": "https://it.wikipedia.org/wiki?curid=2415552", "title": "Rete lineare", "text": ""}
{"id": "2415554", "revid": "284225", "url": "https://it.wikipedia.org/wiki?curid=2415554", "title": "Circuiti lineari", "text": ""}
{"id": "2415555", "revid": "599013", "url": "https://it.wikipedia.org/wiki?curid=2415555", "title": "Priest Lauderdale", "text": "Carriera.\nPivot di 224\u00a0cm, inizia a calcare i parquet dell'NBA dal 1996, stesso anno in cui viene scelto dagli Atlanta Hawks al primo giro del draft (28\u00aa scelta). La sua ultima presenza in NBA risale all'aprile 1998, quando termina la stagione coi Denver Nuggets ad un minutaggio medio di 8,8 minuti a partita. Gli stessi Nuggets lo svincolano ufficialmente nel gennaio 1999, con i Chicago Bulls che lo firmano qualche giorno dopo senza per\u00f2 fargli fare apparizioni in campo.\nNel 2000 milita in CBA, mentre nel marzo 2001 si accorda col Real Madrid ma non supera le visite mediche. Quindi inizia a girare il mondo con le parentesi in Venezuela ai Gaiteros del Zulia ed a Cipro con l'Apollon Limassol.\nDal 2002 firma coi bulgari dell'Academic Sofia, restandovi a lungo tanto da ottenere il passaporto bulgaro nel 2004: durante questo periodo ha vinto numerosi titoli nazionali, giocando anche l'ULEB Cup in campo europeo. Nel 2005 vola in Arabia Saudita giocando per l'Al-Ittihad di Gedda. Un anno pi\u00f9 tardi \u00e8 di scena in Iran, al Saba Battery.\nQuindi si divide tra Emirati Arabi, ancora Arabia Saudita, e Cina. Nel 2008 approda in Iran vincendo il campionato, nel 2010 in Iraq per poi fare ritorno in Bulgaria."}
{"id": "2415566", "revid": "1543377", "url": "https://it.wikipedia.org/wiki?curid=2415566", "title": "Gran Premio del Belgio 1993", "text": "Il Gran Premio del Belgio 1993 \u00e8 stato un Gran Premio di Formula 1 disputato il 29 agosto 1993 sul Circuito di Spa-Francorchamps. La gara \u00e8 stata vinta da Damon Hill su Williams.\nQualifiche.\nDurante la sessione di prove del venerd\u00ec Zanardi ha un grave incidente nella velocissima esse Eau Rouge; il pilota italiano dovr\u00e0 saltare il resto della stagione.\nLe qualifiche sono dominate come sempre dalla Williams, con Prost che conquista l'undicesima pole position stagionale davanti al compagno di squadra Hill; terzo tempo per Schumacher, che precede Alesi, Senna, Suzuki, Warwick, Patrese, Lehto e Herbert. In difficolt\u00e0 Andretti, quattordicesimo, e Berger, sedicesimo.\nGara.\nAl via Prost mantiene la testa della corsa, mentre Senna compie un ottimo scatto e si porta in seconda posizione, sopravanzando Hill. Alle sue spalle, Schumacher ha dei problemi con il launch control della sua Benetton, cos\u00ec come il compagno di squadra Patrese; il tedesco per\u00f2 perde meno tempo dell'italiano e alla prima curva si trova decimo; nel corso del secondo giro Hill passa Senna di potenza alla salita verso il Raidillon. Schumacher recupera fino alla quarta piazza e durante il primo cambio gomme passa Senna. Prost e Hill in testa fanno un po' di tira e molla, ma il francese durante il secondo cambio gomme ha un contrattempo e viene passato dal compagno di squadra, rientrando in pista davanti a Schumacher, che lo passa due giri pi\u00f9 tardi. Senna invece, quarto, arriva al traguardo staccato e solitario con una McLaren in preda a vibrazioni fastidiose. L'ordine rimane invariato e Hill ottiene la seconda vittoria consecutiva davanti a Schumacher, Prost, Senna, Herbert (che porta alla Lotus gli ultimi punti della sua storia) e Patrese; a quattro gare dalla conclusione del campionato, la Williams conquista matematicamente il titolo costruttori."}
{"id": "2415568", "revid": "599013", "url": "https://it.wikipedia.org/wiki?curid=2415568", "title": "Brian Evans (cestista 1973)", "text": "Carriera.\nAla di carnagione bianca e tiratore mancino, Evans cresce presso l'Indiana University di Bloomington terminando gli studi nel 1996, anno in cui viene anche nominato MVP della Big Ten Conference. A giugno viene selezionato dagli Orlando Magic, che lo chiamano al primo giro del draft NBA 1996 con la 27\u00aa scelta.\nCon i Magic disputa poco pi\u00f9 di una stagione e mezzo: nel febbraio 1998 passa ai New Jersey Nets insieme a Rony Seikaly, in uno scambio che port\u00f2 a Orlando David Benoit, Yinka Dare, Kevin Edwards e una scelta al primo giro del successivo draft.\nLa breve parentesi ai Minnesota Timberwolves (5 partite nel marzo 1999) sar\u00e0 l'ultima sua esperienza personale in NBA, conclusa complessivamente con 102 partite all'attivo.\nNel 1999 approda nella Serie A1 italiana per la sua prima esperienza da professionista all'estero. A firmarlo \u00e8 l'Andrea Costa Imola, che lo affianca al primo terminale offensivo Vincenzo Esposito: le sue medie a fine stagione sono di 18,5 punti a partita e un 43,3% al tiro da tre, con un \"season high\" di 51 punti segnati contro Milano. Nelle due annate successive continua a calcare i parquet della massima serie prima con la canotta della Montepaschi Siena, poi con quella della Viola Reggio Calabria. La stagione 2002-03 \u00e8 l'ultima disputata in Italia, vissuta indossando i colori della Pallacanestro Reggiana nel campionato di Legadue. Chiude quindi la carriera in Giappone tra le file degli Hitachi SunRockers."}
{"id": "2415573", "revid": "767487", "url": "https://it.wikipedia.org/wiki?curid=2415573", "title": "Cosmos (gruppo musicale)", "text": "Cosmos \u00e8 stato un gruppo musicale lettone che canta a cappella.\nIl gruppo \u00e8 stato fondato a Riga nel 2002. Nel 2006 si aggiudicano il concorso nazionale Eirodziesma e nello stesso anno partecipano all'Eurovision con la canzone \"Hear Your Heart\"."}
{"id": "2415578", "revid": "4175", "url": "https://it.wikipedia.org/wiki?curid=2415578", "title": "Brian Evans", "text": ""}
{"id": "2415580", "revid": "292452", "url": "https://it.wikipedia.org/wiki?curid=2415580", "title": "Siracusa-Perugia (1993)", "text": ""}
{"id": "2415583", "revid": "278830", "url": "https://it.wikipedia.org/wiki?curid=2415583", "title": "Dalle tenebre", "text": ""}
{"id": "2415591", "revid": "339392", "url": "https://it.wikipedia.org/wiki?curid=2415591", "title": "Trofeo Tricolore Supermoto", "text": ""}
{"id": "2415592", "revid": "599013", "url": "https://it.wikipedia.org/wiki?curid=2415592", "title": "Todd Fuller", "text": ""}
{"id": "2415594", "revid": "119701204", "url": "https://it.wikipedia.org/wiki?curid=2415594", "title": "Natalja \u017dukova", "text": "Ottenne il titolo di Grande Maestro Femminile nel 1997, e di Grande maestro assoluto nel 2010.\nCarriera.\nGiovanili e juniores.\nSi mise in luce ottenendo ottimi risultati in diversi campionati giovanili:\nRisultati individuali.\nNel 1996 vinse alla pari il campionato ucraino femminile.\nTra gli altri risultati:\nNel novembre 2018 ha partecipato al Campionato del mondo femminile, nel quale viene eliminata al primo turno dalla cinese Ni Shiqun per 2\u00bd - 3\u00bd dopo gli spareggi a gioco rapido.\nNazionale.\nHa partecipato con la nazionale femminile ucraina a sette olimpiadi dal 1996 al 2008 (5 volte in prima scacchiera), conducendo l'Ucraina alla vittoria alle olimpiadi di Torino 2006. Alle olimpiadi di Dresda 2008 vinse l'argento sia di squadra che individuale.\nVita privata.\n\u00c8 stata sposata col grande maestro russo Aleksandr Gri\u0161\u010duk, dal quale ha avuto una figlia, Ma\u0161a."}
{"id": "2415595", "revid": "287204", "url": "https://it.wikipedia.org/wiki?curid=2415595", "title": "The Dixie Dregs", "text": ""}
{"id": "2415596", "revid": "59975", "url": "https://it.wikipedia.org/wiki?curid=2415596", "title": "The Allman Brothers", "text": ""}
{"id": "2415606", "revid": "125397077", "url": "https://it.wikipedia.org/wiki?curid=2415606", "title": "Stefano Impallomeni", "text": "Carriera.\nClub.\nCresciuto calcisticamente nella Roma, \u00e8 stato considerato subito come un talento in erba, tanto da esordire a soli 16 anni (22 febbraio 1984) in prima squadra nel match di ritorno degli ottavi di finale di Coppa Italia a Reggio Emilia contro la . Nella partita vinta dai giallorossi per 1-0, Impallomeni subentra negli ultimi 10 minuti al compagno di squadra Francesco Vincenzi.\nNella stagione 1985-1986 Impallomeni trova spazio in squadra, grazie all'apprezzamento del nuovo mister Sven-G\u00f6ran Eriksson. Successivamente viene girato in prestito al , neopromosso in Serie A, dove colleziona 11 convocazioni in panchina ed una sola presenza.\nSi trasferisce al dove, in un'amichevole precampionato contro il Milan, si rompe una gamba in un contrasto con Alessandro Costacurta. L'infortunio ne compromette la stagione. Riesce a recuperare per il girone di ritorno ed a collezionare 13 presenze e 2 gol.\nTorna quindi alla Roma, dove si ritaglia 5 apparizioni nel campionato 1989-1990. Al termine della stagione, passa al , club con il quale raggiunge la salvezza nel campionato cadetto. A fine stagione viene girato in prestito alla Casertana in Serie C1, senza per\u00f2 riuscire a ritagliarsi un posto da titolare. Rientrato a Pescara, annuncia il ritiro nel 1994, non essendosi mai completamente ripreso dal serio infortunio di cinque anni prima.\nIl 19 maggio 2007, in una intervista televisiva a Pressing, Alessandro Costacurta si scusa con lui per il fallo commesso che ne ha condizionato la carriera.\nNazionale.\nHa partecipato, con l', al campionato mondiale di categoria del 1987, dove segn\u00f2 una rete contro il Canada.\nDopo il ritiro.\nDopo l'attivit\u00e0 agonistica inizia a collaborare per varie testate con partecipazioni a trasmissioni radio-televisive locali e nazionali. Nel 1998 entra a Stream, piattaforma satellitare, dove si occupa prevalentemente di calcio estero come producer e come giornalista con servizi sportivi incentrati soprattutto su Lazio e Roma. Dal 2003 lavora nella redazione sportiva di Sky Sport sotto la direzione di Giovanni Bruno, poi di Massimo Corcione e di Andrea Zappia. Svolge attivit\u00e0 di inviato sulla Roma con servizi da Trigoria, bordocampi delle partite e interviste. Partecipa alle edizioni del primo telegiornale sportivo \u201cSportime\u201d sia nel ruolo di conduttore che in quello di redattore-inviato. In questo periodo realizza anche interviste esclusive. Da segnalare lo scoop internazionale legato all'addio di Beckham passato dal Real Madrid ai Los Angeles Galaxy emerso in seguito a un'intervista all'allora direttore sportivo Predrag Mijatovi\u0107. Realizza la prima intervista esclusiva a Francesco Totti per conto di SkySport. Dal 2010 passa alla redazione sportiva di Skytg24 e attualmente lavora in Skytg24 Mattina dove intervengono a volte ospiti sportivi di primo piano sui vari temi d'attualit\u00e0 (allenatori, presidenti, calciatori etc.). Rilevante la partecipazione di Tommy Smith, campione olimpico dei 200 metri a Messico '68, simbolo della lotta contro il razzismo dagli studi di via Salaria a Roma.\nHa raccontato da inviato sul posto per Skytg24 tre mondiali di calcio: Germania 2006 (con l'Italia campione del mondo vittoriosa in finale sulla Francia ai rigori), Sud Africa 2010, Brasile 2014, oltre ai Giochi Olimpici di Londra nel 2012.\nDal 2017, \u00e8 il presentatore del pre e post match su Roma TV"}
{"id": "2415607", "revid": "1305772", "url": "https://it.wikipedia.org/wiki?curid=2415607", "title": "Rygar", "text": "Rygar, in Giappone , \u00e8 un videogioco arcade del 1986 sviluppato da Tecmo. Videogioco a piattaforme, il protagonista \u00e8 un guerriero che combatte attraverso un paesaggio fantasy. Il gioco \u00e8 stato convertito su Sharp X68000, Commodore 64, Sega Master System (solo Giappone, come Argos no j\u016bjiken), Spectrum 48K, Amstrad 6128 e Atari Lynx, in alcuni casi con il sottotitolo Rygar: Let's Fight!. \u00c8 stato inoltre incluso in una raccolta di giochi chiamata \"Tecmo Classic Arcade\" di Xbox.\nPer Nintendo Entertainment System e PlayChoice-10 venne pubblicato nel 1987 un \"Rygar\" (\"Arugosu no Senshi: Hachamecha Daishingeki\" in Giappone) con la stessa ambientazione, ma con meccanica di gioco completamente diversa dall'originale.\nNe esiste un seguito, \"\", uscito nel novembre 2002 per PlayStation 2, con grafica 3D. Quest'ultimo \u00e8 stato convertito anche per Wii nel 2008, col titolo \"Rygar: The Battle of Argus\".\nTrama.\nIl gioco inizia con la seguente introduzione (traduzione non ufficiale):\nRygar \u00e8 il nome del Leggendario Guerriero che affronta da solo intere orde di creature mostruose per riconquistare le terre del suo popolo.\nModalit\u00e0 di gioco.\nSi tratta di un gioco a piattaforme a scorrimento orizzontale verso destra e brevi sezioni in verticale, dove il giocatore controlla il protagonista combattendo attraverso sfondi brulli, infestati da creature ostili, per 27 livelli. L'ultimo di essi si svolge nel palazzo dell'unico boss del gioco, che andr\u00e0 affrontato alla fine. \nRygar pu\u00f2 correre, saltare (anche sopra i nemici per stordirli temporaneamente), abbassarsi e arrampicarsi su funi. L'arma di Rygar \u00e8 uno scudo chiodato legato a una lunga catena, in grado di colpire a distanza, anche verso l'alto, oppure di ruotare attorno al personaggio mentre salta (nelle versioni per computer a 8 bit lo scudo appare senza catena).\nSi pu\u00f2 perdere una vita toccando i nemici o venendo a contatto coi proiettili che alcuni di essi lanciano, o anche cadendo nei precipizi. Ogni livello va completato entro un determinato tempo, altrimenti appare un mostro di grandi dimensioni, invulnerabile, ma che morir\u00e0 se il giocatore riesce ad arrivare alla fine del livello.\nSi possono trovare bonus e potenziamenti per l'arma, rilasciati dalle sculture di pietra distrutte dall'eroe sul suo cammino, oppure dai nemici uccisi; le cinque icone dei potenziamenti attivi vengono mostrate alla base dello schermo. \nSe si perdono tutte le vite a disposizione sar\u00e0 possibile continuare con punteggio azzerato se i DIP switch sulla scheda sono settati in tal senso."}
{"id": "2415611", "revid": "339392", "url": "https://it.wikipedia.org/wiki?curid=2415611", "title": "Jos\u00e9 Manuel Durao Barroso", "text": ""}
{"id": "2415612", "revid": "767487", "url": "https://it.wikipedia.org/wiki?curid=2415612", "title": "Kirka", "text": "Dedicatosi al suomirock, al pop e brevemente all'hard rock, durante la propria carriera pubblic\u00f2 60 album (incluse 15 collezioni) e 78 singoli.\nSpos\u00f2 Paula Nummela, una designer di gioielli."}
{"id": "2415613", "revid": "1818970", "url": "https://it.wikipedia.org/wiki?curid=2415613", "title": "Fontanafredda (Roccamonfina)", "text": "Fontanafredda (CE) \u00e8 una frazione di Roccamonfina in provincia di Caserta.\n\u00c8 tuttora un paesino di circa 300 abitanti, perlopi\u00f9 anziani. \u00c8 situato a circa 612 metri sopra il livello del mare. La frazione \u00e8 raggiungibile dalla Strada provinciale 14 Sessa Aurunca-Mignano Monte Lungo."}
{"id": "2415621", "revid": "278830", "url": "https://it.wikipedia.org/wiki?curid=2415621", "title": "Casa di sangue", "text": ""}
{"id": "2415624", "revid": "767487", "url": "https://it.wikipedia.org/wiki?curid=2415624", "title": "Lago dell'Ingagna", "text": "Il lago dell'Ingagna o lago di Mongrando \u00e8 un invaso artificiale situato all'altezza di 365\u00a0m s.l.m. che sbarra il torrente Ingagna in comune di Mongrando (BI); l'invaso si estende a monte della diga anche sui territori di Graglia e Netro, sempre in provincia di Biella.\nConformazione.\nIl lago \u00e8 situato circa un km ad ovest dell'abitato di Mongrando e si allunga lungo la valle dell'Ingagna in direzione di Netro. La strada di servizio raggiunge la diga da sud partendo dalla frazione Prelle (Mongrando), mentre sulla sponda settentrionale, per buona parte in comune di Graglia, sorgono le frazioni di Vagliumina e di Colla di Netro.\nIl lago \u00e8 circondato da boschi e lambisce una zona dove tradizionalmente erano attive piccole fucine che fabbricavano utensili metallici.\nOrigine e utilizzi.\nLa diga dell'Ingagna \u00e8 alta 50 metri ed \u00e8 stata completata negli anni novanta del Novecento. L'invaso, della capacit\u00e0 di 8 milioni di metri cubi, \u00e8 gestito dal Consorzio di bonifica della Baraggia Biellese e Vercellese per un uso irriguo a servizio anche dell'agricoltura tramite un impianto di irrigazione a pioggia, come da disciplinare di uso n.12 del 03/07/1987 del Provveditorato regionale alle opere pubbliche per il Piemonte. \nL'idea di aumentare la capacit\u00e0 dell'invaso, portata avanti dal consorzio per poter ridurre gli effetti di eventuali annate siccitose sulle colture agricole, si scontra da anni con perplessit\u00e0 a proposito del suo impatto ambientale e della sicurezza della diga.\nAll'uso irriguo del lago si affianca un utilizzo idropotabile; la captazione \u00e8 gestita dalla Servizio Idrico Integrato S.p.a., la societ\u00e0 che gestisce i servizi idrici di alcuni comuni biellesi e di buona parte del vercellese.\nL'acqua del lago \u00e8 stata anche utilizzata per lo spegnimento di incendi scoppiati nella zona circostante, in particolare nella bassa Valle d'Aosta."}
{"id": "2415629", "revid": "266224", "url": "https://it.wikipedia.org/wiki?curid=2415629", "title": "Tv sorrisi e canzoni", "text": ""}
{"id": "2415631", "revid": "62004", "url": "https://it.wikipedia.org/wiki?curid=2415631", "title": "Bayern Monaco II", "text": ""}
{"id": "2415632", "revid": "178076", "url": "https://it.wikipedia.org/wiki?curid=2415632", "title": "Lago di mongrando", "text": ""}
{"id": "2415638", "revid": "599013", "url": "https://it.wikipedia.org/wiki?curid=2415638", "title": "Adrian Caldwell", "text": ""}
{"id": "2415641", "revid": "712828", "url": "https://it.wikipedia.org/wiki?curid=2415641", "title": "GrimE", "text": "Il GrimE \u00e8 un motore grafico per avventure grafiche creato da Bret Mogilefsky alla LucasArts che usa il linguaggio di programmazione Lua.\nDescrizione.\nParzialmente basato sul Sith Engine, il GrimE (introdotto come successore dello SCUMM) ne conserva parte delle caratteristiche: entrambi, di base, sono basati sull'interazione tra personaggi e oggetti su sfondi pre-renderizzati. La grande differenza tra i due engine \u00e8 che il GrimE, tecnologicamente pi\u00f9 evoluto, utilizza un controllo per il movimento dei personaggi totalmente 3D; personaggi ed oggetti con cui si pu\u00f2 interagire sono formati da poligoni ed il movimento \u00e8 gestito interamente dalla tastiera. Altre differenze, meno rilevanti, riguardano gli script delle animazioni: il GrimE presenta un sistema completamente differente che permette movimenti pi\u00f9 sofisticati da parte dei personaggi non giocanti.\nStoria.\nIl GrimE fu usato per la prima volta nel 1998, in \"Grim Fandango\" (da cui chiaramente deriva il nome): questa avventura grafica fu la prima della LucasArts ad abbandonare il tradizionale sistema punta e clicca basato sull'uso del mouse. Nel 2000 il motore venne utilizzato, per la seconda ed ultima volta, in \"Fuga da Monkey Island\", seppur in una versione leggermente potenziata.\nOggi.\nUn progetto parallelo allo ScummVM, chiamato ResidualVM, si occupa dello sviluppo di un software libero volto alla reingegnerizzazione del GrimE per rendere giocabili sulle odierne piattaforme i giochi basati su questo engine."}
{"id": "2415642", "revid": "115533", "url": "https://it.wikipedia.org/wiki?curid=2415642", "title": "Aeronautica militare dei Paesi Bassi", "text": ""}
{"id": "2415646", "revid": "326822", "url": "https://it.wikipedia.org/wiki?curid=2415646", "title": "Esercito spagnolo", "text": ""}
{"id": "2415647", "revid": "24597984", "url": "https://it.wikipedia.org/wiki?curid=2415647", "title": "Federico Sciacca", "text": ""}
{"id": "2415649", "revid": "767487", "url": "https://it.wikipedia.org/wiki?curid=2415649", "title": "Jack Toomay", "text": ""}
{"id": "2415651", "revid": "326822", "url": "https://it.wikipedia.org/wiki?curid=2415651", "title": "Esercito della Spagna", "text": ""}
{"id": "2415655", "revid": "115533", "url": "https://it.wikipedia.org/wiki?curid=2415655", "title": "Aeronautica militare della Spagna", "text": ""}
{"id": "2415656", "revid": "770813", "url": "https://it.wikipedia.org/wiki?curid=2415656", "title": "Ej\u00e9rcito del Aire", "text": "L'Ej\u00e9rcito del Aire, spesso abbreviato in SPAF dall'inglese Spanish Air Force, \u00e8 l'attuale aeronautica militare della Spagna e parte integrante delle forze armate spagnole.\nStoria.\nOrigini.\nSebbene l'aviazione militare in Spagna sia iniziata con un reparto di aerostieri nel 1896, il 10 aprile 1910 si considera la data di fondazione della forza aerea, corrispondente a quella del decreto reale che sanciva la nascita dell'ente.\nIl 5 novembre 1913, nel corso di una guerra con il Marocco, la squadriglia del corpo di spedizione speciale divenne la prima delle unit\u00e0 militari aeree spagnole ad avere il battesimo del fuoco.\nLe squadriglie dipendevano per\u00f2 in parte dall'esercito e in parte dalla Marina e solo nel 1931, con l'avvento della seconda repubblica spagnola, nacque un'autonoma forza armata.\nLa guerra civile spagnola.\nCon lo scoppio il 17 luglio 1936 della guerra civile le forze aeree coinvolte erano, da una parte, la \"Fuerzas A\u00e9reas de la Rep\u00fablica Espa\u00f1ola\" (FARE) e, dall'altra, la \"Aviaci\u00f3n Nacional\", formata dai nazionalisti con i 90 dei 400 aerei dell'aviazione militare che erano caduti nelle loro mani.\nInizialmente lo spazio aereo era quindi saldamente in mano ai repubblicani, grazie all'apporto dei caccia sovietici Polikarpov I-16; per\u00f2 le sorti della battaglia nei cieli di Spagna mutarono a favore dei franchisti quando la Germania e l'Italia si schierarono al loro fianco. A fine luglio 1936 arrivarono in Spagna i primi Junkers Ju 52 tedeschi e i primi Savoia-Marchetti S.M.81 italiani, mentre nell'agosto dello stesso anno vennero schierati anche i caccia Fiat C.R.32 e Heinkel He 51.\nPoco dopo arrivarono dai due paesi anche i piloti volontari della legione Condor e dell'Aviazione Legionaria. I Repubblicani furono sostenuti dai sovietici che inviarono i caccia Polikarpov I-15 e I-16, mentre dalla Francia arrivarono i Potez 540 e I Dewoitine D.510.\nL'Ej\u00e9rcito del Aire.\nAlla fine della guerra nel 1939 l'Aviaci\u00f3n Nacional contava su circa 600 velivoli, tra i quali 136 Messerschmitt Bf 109, 93 Heinkel He 111, 63 Junkers Ju 52, 350 Fiat CR 32, 100 Savoia-Marchetti S.M.79 e 64 Savoia-Marchetti S.M.81.\nL'attuale Ej\u00e9rcito del Aire venne fondato il 7 ottobre 1939, dopo la fine della guerra civile, come erede diretto dell'aviazione nazionalista. Durante la Seconda guerra mondiale una sezione di volontari dell'aeronautica spagnola prese parte ai combattimenti sul fronte Est al fianco delle forze dell'Asse, formando con volontari la Escuadrilla Azul.\nNegli anni '50 la Spagna intrattenne relazioni amichevoli con gli Stati Uniti d'America, ricevendo da essi aeromobili quali i caccia North American F-86 Sabre e T-33 Shooting Star e gli aerei da trasporto Douglas DC-3 e Douglas DC-4. Questi aeromobili vennero rimpiazzati negli anni '60 da velivoli di nuova concezione: gli F-4 Phantom II e i Northrop F-5.\nL'organizzazione e l'equipaggiamento dell'Ej\u00e9rcito del Aire vennero ulteriormente modernizzati negli anni '70 per preparare la Spagna all'ingresso nella NATO, che avvenne nel 1982.\nInoltre, sempre durante gli anni '70, vennero acquistati dalla Francia i caccia Mirage III e Mirage F1, che divennero l'ossatura dell'aeronautica spagnola fino a buona parte degli anni '80, quando vennero entrambi sostituiti dall'americano F/A-18, che venne anche impiegato nell'ambito della Guerra del Kosovo sotto il comando della NATO.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2415658", "revid": "33689", "url": "https://it.wikipedia.org/wiki?curid=2415658", "title": "Colin Lee", "text": "Attualmente ricopre la carica di dirigente sportivo nel Torquay United."}
{"id": "2415659", "revid": "339392", "url": "https://it.wikipedia.org/wiki?curid=2415659", "title": "Aeronautica militare della Svezia", "text": ""}
{"id": "2415661", "revid": "190231", "url": "https://it.wikipedia.org/wiki?curid=2415661", "title": "Aeronautica militare tailandese", "text": ""}
{"id": "2415662", "revid": "115533", "url": "https://it.wikipedia.org/wiki?curid=2415662", "title": "Aeronautica militare della Tailandia", "text": ""}
{"id": "2415663", "revid": "767487", "url": "https://it.wikipedia.org/wiki?curid=2415663", "title": "Johnny Jorgensen", "text": ""}
{"id": "2415664", "revid": "363629", "url": "https://it.wikipedia.org/wiki?curid=2415664", "title": "Sole di maggio", "text": "Il sole di maggio (in spagnolo Sol de Mayo) \u00e8 un emblema nazionale dell'Argentina e dell'Uruguay ed \u00e8 raffigurato sia sulle loro bandiere sia sui loro stemmi. Secondo lo storico Diego Abad de Santill\u00e1n, si tratta di una rappresentazione di Inti, il dio del sole per il popolo Inca.\nLa versione che fu coniata nel 1813 sulla prima valuta argentina, il real, e successivamente inserita all'interno della bandiera dell'Argentina presenta un sole con 16 raggi dritti e 16 raggi ondulati che si alternano tra loro. Nel 1978 il governo argentino stabil\u00ec che il colore del sole dovesse essere giallo oro ed avere un diametro interno di 10 centimetri ed uno esterno di 25 centimetri (pari a 5/6 dell'ampiezza della striscia centrale bianca della bandiera).\nLa versione del sole utilizzata dall'Uruguay, invece, prevede 8 raggi dritti ed 8 raggi ondulati, sempre alternati l'un l'altro.\nLa denominazione \"di maggio\" sta ad indicare la Rivoluzione di Maggio, che si svolse dal 18 al 25 maggio 1810 e segn\u00f2 l'inizio del processo di indipendenza dalla Spagna delle nazioni che all'epoca erano riunite nel Vicereame del R\u00edo de la Plata."}
{"id": "2415665", "revid": "635893", "url": "https://it.wikipedia.org/wiki?curid=2415665", "title": "Bartuva", "text": "Il Bartuva (in lingua lituana) o B\u0101rta (in lingua lettone) \u00e8 un fiume che scorre nella parte occidentale di Lituania e Lettonia. Nasce nel distretto di Plung\u0117, 3\u00a0km a nord del lago di Plateliai. Il Bartuva scorre verso nordovest per 56\u00a0km in Lituania, attraversando il distretto e la citt\u00e0 di Skuodas, prima di entrare in territorio lettone, dove scorre per 47\u00a0km prima di sfociare nel Lago Liep\u0101ja.\nI maggiori tributari del Bartuva sono l'Ei\u0161k\u016bnas, l'Erla, il Luoba, l'Ap\u0161\u0117 e il V\u0101rt\u0101ja."}
{"id": "2415670", "revid": "1543377", "url": "https://it.wikipedia.org/wiki?curid=2415670", "title": "Cipriano Vagaggini", "text": "Padre Vagaggini \u00e8 stata una delle figure pi\u00f9 significative del Concilio Vaticano II. Mise le sue competenze per la stesura della Costituzione sulla liturgia, la Sacrosanctum Concilium. Fu uno degli esponenti pi\u00f9 qualificati del movimento liturgico italiano.\nBiografia.\nPadre Vagaggini nacque a Piancastagnaio, nei pressi di Siena il 3 ottobre 1909.\nIl 5 ottobre 1928 fece la professione monastica nel monastero di Sant'Andrea a Bruges in Belgio e il 30 giugno 1934 venne ordinato sacerdote.\nProsegu\u00ec la sua formazione teologica e filosofica presso il Pontificio ateneo Sant'Anselmo del quale in futuro diverr\u00e0 anche Decano. Nel 1931 consegu\u00ec il dottorato in filosofia e nel 1938 in teologia presso l'Universit\u00e0 Cattolica di Lovanio. Nel 1940 presso il Pontificio Istituto Orientale di Roma consegu\u00ec il dottorato in Scienze ecclesiastiche orientali. Dal 1938 al 1942 fu vicerettore del Pontificio Collegio Greco a Roma. Fu professore di liturgia presso l'Istituto Regina Mundi e fu uno tra i fondatori della Facolt\u00e0 Teologica dell'Italia Settentrionale.\nPartecip\u00f2 al Concilio Vaticano II e fondamentale fu il suo contributo per la stesura della Costituzione Conciliare sulla liturgia Sacrosanctum Concilium. Dopo il Concilio continu\u00f2 il suo impegno per l'applicazione delle riforme conciliari e nella teologia dogmatica.\nNel 1977 entr\u00f2 a far parte della Congregazione camaldolese dell'Ordine di S. Benedetto e nel 1978 si ritir\u00f2 presso l'Eremo di Camaldoli.\nTra le sue opere principali si segnalano \"Il senso teologico della liturgia\" (1957)."}
{"id": "2415674", "revid": "125426782", "url": "https://it.wikipedia.org/wiki?curid=2415674", "title": "Glossario del tennis", "text": ""}
{"id": "2415675", "revid": "72396", "url": "https://it.wikipedia.org/wiki?curid=2415675", "title": "Francesco Krivec", "text": "Biografia.\nRileva lo studio fotografico di Giovanni Paris a Udine nel 1933. Diventa fotografo professionista specializzandosi nel ritratto in studio; prolifico sperimentatore in effetti di finto rilievo, solarizzazioni, composizioni geometriche, pittorialismi.\nGrazie ai suoi numerosi rapporti con ambienti culturali locali nel suo studio passano e sono fotografati diversi personaggi di interesse storico, culturale e sociale, come Pier Paolo Pasolini, Chino Ermacora, Siro Angeli, Fred Pittino, Gino Valle, Giuseppe Zigaina, Nino Za, le sorelle Orfei.\nMoltissime sono le opere che ritraggono situazioni e momenti importanti per la storia della citt\u00e0 di Udine: manifestazioni sportive, celebrazioni militari e civili del periodo fascista, i danni causati dai bombardamenti della seconda guerra mondiale, significativi luoghi del lavoro e del commercio udinese degli anni Cinquanta, importanti visite di politici nazionali da De Gasperi a Segni, da Giannini a Berlinguer.\nIl fondo fotografico di Francesco Krivec raccoglie circa sessantamila negativi in lastre e pellicole di vari formati ed \u00e8 stato quasi completamente riordinato dal figlio Mario."}
{"id": "2415677", "revid": "72396", "url": "https://it.wikipedia.org/wiki?curid=2415677", "title": "Yerba mate", "text": ""}
{"id": "2415678", "revid": "599013", "url": "https://it.wikipedia.org/wiki?curid=2415678", "title": "Hank Whitney", "text": ""}
{"id": "2415683", "revid": "1632387", "url": "https://it.wikipedia.org/wiki?curid=2415683", "title": "Cappella Ovetari", "text": "La cappella Ovetari si trova nel braccio destro del transetto della chiesa degli Eremitani a Padova. \u00c8 celebre per aver ospitato un ciclo di affreschi di Andrea Mantegna e altri, dipinto tra il 1448 e il 1457. Opera chiave del Rinascimento padovano, durante la seconda guerra mondiale la cappella venne bombardata l'11 marzo 1944 e gli affreschi andarono quasi completamente distrutti (si salvarono solo due scene staccate in precedenza e pochi frammenti). Oggi \u00e8 comunque possibile farsene un'idea mediante foto d'epoca, in bianco e nero, e tramite alcuni frammenti sparsi che sono stati ricomposti in occasione del restauro concluso nel 2006.\nStoria.\nIl notaio Antonio Ovetari morendo lasci\u00f2 una cospicua somma di denaro per la decorazione della cappella di famiglia nella Chiesa degli Eremitani. Dell'attuazione della disposizione si occup\u00f2 la vedova Imperatrice Ovetari, che nel 1448 incaric\u00f2 un gruppo eterogeneo di artisti, che andava dai muranesi e pi\u00f9 anziani Giovanni d'Alemagna e Antonio Vivarini, ai padovani, giovani e agguerriti Nicol\u00f2 Pizolo ed Andrea Mantegna. Mantegna in particolare era appena diciassettenne, allora all'inizio della carriera dopo l'apprendistato nella bottega di Squarcione, ma godeva gi\u00e0 di una notevole considerazione come artista, tanto da aggiudicarsi varie commissioni di rilievo. Nicol\u00f2 era un artista con una spiccata capacit\u00e0 nel rendere un volume quasi scultoreo alle figure dipinte, che trasmise presto anche al collega Mantegna. Nel progetto originario i muranesi dovevano dipingere l'arcone con \"Storie della Passione di Cristo\" (mai eseguite), la volta a crociera e la parete destra (\"Storie di san Cristoforo\"), mentre ai due giovani padovani spettava il resto, cio\u00e8 la parete sinistra (\"Storie di san Giacomo maggiore\") e l'abside.\nNel 1449 sorsero i primi contrasti tra Mantegna e Pizolo, con il primo citato in giudizio dal secondo a causa delle continue interferenze nell'esecuzione della pala della cappella. Ci\u00f2 comport\u00f2 una redistribuzione da parte dei committenti del lavoro tra gli artisti. Probabilmente per questi contrasti Mantegna sospese il suo lavoro e visit\u00f2 Ferrara.\nNel 1450 mor\u00ec Giovanni, che aveva fatto in tempo a dipingere solo i festoni decorativi della volta, e poco dopo, nel 1451 abbandon\u00f2 l'opera anche il Vivarini, artista veneziano dallo stile arcaicamente tardogotico, che aveva dipinto i quattro \"Evangelisti\" sulla volta. Vennero sostituiti da Bono da Ferrara e Ansuino da Forl\u00ec, stilisticamente legati all'esempio di Piero della Francesca.\nMantegna inizi\u00f2 a dipingere dagli spicchi del catino absidale, dove lasci\u00f2 tre figure di santi, tra cui si trovavano i medaglioni con i \"Dottori della Chiesa\" di Nicol\u00f2 Pizolo.\nIn seguito Mantegna si dedic\u00f2 probabilmente alla lunetta della parete sinistra, con la \"Vocazione dei santi Giacomo e Giovanni\" e la \"Predica di san Giacomo\", completati entro il 1450, per poi passare al registro mediano.\nAlla fine del 1451 i lavori vennero interrotti per mancanza di fondi, per essere ripresi nel novembre 1453 e conclusi nel 1457. In questa seconda fase fu protagonista solo Mantegna, anche per la morte di Pizzolo (1453), che complet\u00f2 le \"Storie di San Giacomo\", affresc\u00f2 la parete centrale con l'\"Assunzione della Vergine\" e infine si dedic\u00f2 al completamento del registro inferiore delle \"Storie di San Cristoforo\", iniziate da Bono da Ferrara e da Ansuino da Forl\u00ec, dove realizz\u00f2 due scene unificate: il \"Martirio e trasporto del corpo decapitato di san Cristoforo\", le pi\u00f9 ambiziose dell'intero ciclo. Nel 1457 Imperatrice Ovetari intent\u00f2 una causa contro Mantegna poich\u00e9 nell'affresco dell'\"Assunzione\" aveva dipinto solo otto apostoli invece di dodici. Vennero chiamati a dare un parere i pittori Pietro da Milano e Giovanni Storlato che giustificarono la scelta di Mantegna per la mancanza di spazio.\nVerso il 1880 vennero staccate due scene particolarmente danneggiate, l\"'Assunzione\" e il \"Martirio e trasporto di san Cristoforo\". Durante la seconda guerra mondiale gli affreschi staccati vennero infatti precauzionalmente ricoverati altrove, salvandoli cos\u00ec dalla distruzione.\nL'11 marzo 1944 infatti la chiesa degli Eremitani venne bombardata, distruggendo numerose opere d'arte, tra cui c'erano anche gli affreschi della cappella Ovetari. Degli affreschi perduti resta comunque una documentazione fotografica in bianco e nero, di risoluzione non altissima, che non permette di sciogliere alcuni dubbi attributivi, ma in grado comunque di testimoniare l'aspetto del ciclo.\nUn recente restauro, coadiuvato dall'uso di apparecchiature computerizzate, si \u00e8 concluso nel 2006, ricollocando tutti i frammenti che erano stati salvati nel 1944, anche se l'insieme si \u00e8 rivelato estremamente frammentario. la cappella venne riaperta in occasione di una grande mostra su Mantegna il 16 settembre 2006.\nDescrizione.\nArchitettura.\nLa cappella \u00e8 composta da un vano di accesso a base rettangolare coperto da volta a crociera, dove si innesta un'abside pentagonale introdotta da un arco, dove si trovano un'apertura circolare e quattro alte finestre che garantiscono l'illuminazione.\nAffreschi.\nLa cappella era dedicata ai santi Giacomo e Cristoforo, con le due pareti laterali dedicate alle storie di ciascuno dei due santi, composte da sei episodi disposti su tre registri sovrapposti: registro inferiore, mediano e superiore, quest'ultimo composto da una lunetta a tutto tondo. Nonostante la molteplicit\u00e0 delle maestranze attive nel cantiere, non sempre chiaramente distinguibili, lo schema compositivo dell'intero ciclo viene riferito a Mantegna, che ide\u00f2 probabilmente il sistema unitario di cornici architettoniche. Le storie raffigurate dipendevano dalla \"Leggenda aurea\".\nLa parete nord (lato sinistro guardando l'altare) era interamente dipinta da Mantegna, dedicata alle \"storie di san Giacomo\" e comprendeva:\nLa parete sud (lato destro guardando l'altare) comprende le \"Storie di san Cristoforo\":\nSulla parete centrale, dove si apre la finestrella, si trova una stretta e alta rappresentazione dell\"'Assunzione della Vergine\" di Mantegna. Esistono inoltre alcuni frammenti, come un \"Serafino\", proveniente forse dai pilastri.\nLa volta era decorata dai quattro \"Evangelisti\" di Antonio Vivarini tra i festoni di Giovanni d'Alemania, mentre il catino absidale era diviso in sottili spicchi, dove Mantegna aveva affrescato i santi \"Pietro, Paolo\" e \"Cristoforo\" entro una cornice in pietra impreziosita da festoni di frutta. Queste figure hanno analogie con gli affreschi di Andrea del Castagno nella chiesa veneziana di San Zaccaria (1442), sia nel formato, che nella fermezza scultorea, addolcita da morbidi trapassi di toni nei panneggi. Molto simile \u00e8 anche la nuvoletta che fa da base alle figure, le quali vi si appoggiano saldamente.\nNei restanti spazi si trovavano il \"Padre eterno benedicente\" e i \"Dottori della Chiesa\" entro medaglioni, affrescati da Niccol\u00f2 Pizzolo. I \"Dottori\" erano figure maestose, con i santi raffigurati come umanisti al lavoro nei rispettivi studi, inquadrati da cornici circolari scorciate illusionisticamente.\nL'arcone infine era affrescato con due teste gigantesche, che venivano in genere identificate con i due autoritratti di Mantegna e di Pizzolo.\nLa decorazione della cappella era completata da una pala in terracotta rivestita di bronzo eseguita da Nicol\u00f2 Pizzolo, che, sebbene molto danneggiata, esiste ancora e si trova tutt'oggi nella cappella. Si tratta di una \"Sacra conversazione\" a bassorilievo, che riprende da vicino lo schema compositivo dell'altare del Santo di Donatello.\nStile.\nAll'epoca degli affreschi agli Eremitani Mantegna dipingeva gi\u00e0 con una precisa applicazione della prospettiva unita ad una rigorosa ricerca antiquaria, ben pi\u00f9 profonda di quella del suo maestro Squarcione. La decorazione ad affresco, che si protrasse per quasi un decennio, mette in luce, nel caso di Mantegna, il progressivo affinamento del suo linguaggio.\n\"San Giacomo\".\nNelle prime \"Storie di san Giacomo\", in particolare nella lunetta, la prospettiva mostrava ancora qualche incertezza, mentre nelle due scene sottostanti essa appare invece ormai ben dominata. Il punto di vista, centrale nel registro superiore, \u00e8 abbassato nelle scene sottostanti e unifica lo spazio dei due episodi, con il punto di fuga di entrambe le scene impostato sul pilastrino centrale dipinto. Aumentano nelle scene successive gli elementi tratti dall'antico, come il maestoso arco trionfale che occupa due terzi del \"Giudizio\", a cui vanno aggiunti medaglioni, pilastri, rilievi figurati e iscrizioni in lettere capitali, derivati probabilmente dall'esempio degli album di disegni di Jacopo Bellini, il padre di Gentile e Giovanni. Le armature, i costumi e le architetture classiche, a differenza dei pittori \"squarcioneschi\", non erano semplici decorazioni di sapore erudito, ma concorrevano a fornire una vera e propria ricostruzione storica degli eventi. \nTra le innovazioni di questi primi affreschi ci sono anche l'uso di scorci vertiginosi, la ricchezza di figure, come nel brulicante fondale del \"Martirio\", dominato da una citt\u00e0 medievale ideale. La tecnica si evolve gradualmente da un tratto duro e, in alcuni passaggi, delicato, a un tratteggio pi\u00f9 denso e chiaroscurato, che d\u00e0 alle figure la consistenza dei marmi e le pietre dure. Ci\u00f2, assieme all'impostazione monumentale \"all'antica\", contribuisce a dare alle figure umane una certa rigidit\u00e0, che le faceva apparire come statue.\nNell'\"Andata di san Giacomo al martirio\" la linea dell'orizzonte \u00e8 al di sotto e all'esterno del quadro, generando una visione in scorcio dal basso verso l'alto (di sotto in su); in tal modo le figure acquistano in monumentalit\u00e0 e sicurezza volumetrica. Dietro ai personaggi, in evidenza si trova una volta a botte con cassettoni, un lato della quale si trova sopra il punto di fuga, dando alla scena una certa artificiosit\u00e0; lo squarcio tra la folla, usato per dare profondit\u00e0, \u00e8 una citazione di Donatello, il pezzo antico come in tutte le altre scene viene usato nella composizione per fornire una ricostruzione storica degli eventi recuperando la monumentalit\u00e0 del mondo romano che muta le figure in statue.\n\"San Cristoforo\".\nPi\u00f9 sciolto appare l'episodio del \"Martirio di san Cristoforo\", dipinto nella seconda fase degli affreschi (1454-1457), dove le architetture hanno acquistato un tratto illusionistico che fu una delle caratteristiche base di tutta la produzione di Mantegna. Nella parete sembra infatti aprirsi una loggia, dove \u00e8 ambientata la scena di martirio, con un'impostazione pi\u00f9 ariosa ed edifici tratti non solo dal mondo classico. Le figure, tratte anche dall'osservazione quotidiana, sono pi\u00f9 sciolte e psicologicamente individuate, con forme pi\u00f9 morbide, che suggeriscono l'influenza della pittura veneziana, in particolare di Giovanni Bellini, del quale dopotutto Mantegna aveva sposato la sorella nel 1454.\nCome nell\"'Assunzione\", alcune figure, visibile ormai solo sulle copie antiche del ciclo (una ad esempio al Museo Jacquemart-Andr\u00e9 di Parigi), straripavano oltre la cornice, dilatando illusionisticamente lo spazio verso lo spettatore."}
{"id": "2415684", "revid": "599013", "url": "https://it.wikipedia.org/wiki?curid=2415684", "title": "John Richards", "text": "Carriera.\nTrascorse grandissima parte della sua carriera nel Wolverhampton Wanderers (13 stagioni) diventandone uomo immagine.\nNella stagione 1982-1983 venne ceduto in prestito al e poi a titolo definitivo al Mar\u00edtimo.\nCollezion\u00f2 solo una presenza in nazionale inglese: il 12 maggio 1973 contro l' al Goodison Park.\nDal 1994 al 2000 \u00e8 stato dirigente sportivo del Wolverhampton Wanderers."}
{"id": "2415685", "revid": "767487", "url": "https://it.wikipedia.org/wiki?curid=2415685", "title": "Barta", "text": ""}
{"id": "2415689", "revid": "21981", "url": "https://it.wikipedia.org/wiki?curid=2415689", "title": "B\u0101rta", "text": ""}
{"id": "2415693", "revid": "80598", "url": "https://it.wikipedia.org/wiki?curid=2415693", "title": "La ragazza del Clan", "text": ""}
{"id": "2415697", "revid": "106456", "url": "https://it.wikipedia.org/wiki?curid=2415697", "title": "Rodgers e Hammerstein", "text": "Richard Rodgers (1902 \u2013 1979) e Oscar Hammerstein II (1895 \u2013 1960) sono stati una nota coppia di autori statunitensi, scrittori di canzoni, normalmente conosciuti come \"Rodgers e Hammerstein\". Essi crearono, fra gli anni quaranta e cinquanta, una serie di popolari musical di Broadway durante quella che \u00e8 considerata l'epoca d'oro di questo genere di teatro musicale. Con Rodgers che componeva le musiche e Hammerstein che scriveva i testi delle canzoni, cinque dei loro musical, \"Oklahoma!\", \"Carousel\", \"South Pacific\", \"The King and I\" e \"The Sound of Music\", furono dei grandi successi. In tutto, fra i molti premi vinti dai loro lavori (e dalle corrispondenti versioni cinematografiche) vi furono trentaquattro Tony Award, quindici Oscar, un Premio Pulitzer e due Grammy.\nLavori precedenti e collaborazioni.\nPrima della loro collaborazione, sia Rodgers che Hammerstein avevano gi\u00e0 avuto buoni successi ognuno per conto proprio. Rodgers aveva collaborato con successo con Lorenz Hart e fra i loro successi di Broadway vi erano stati \"Babes in Arms\", \"Pal Joey (musical)\", \"By Jupiter\" e \"A Connecticut Yankee (musical)\". Hammerstein, autore del libretto della popolare operetta del 1924 di Rudolf Friml, \"Rose Marie\", inizi\u00f2 una collaborazione proficua con Jerome Kern in \"Sunny (musical)\", che fu un grande successo. Il loro musical del 1927, \"Show Boat\", \u00e8 considerato uno dei capolavori del teatro musicale statunitense. Altre collaborazioni Oscar Hammerstein/Jerome Kern comprendono \"Sweet Adeline\" (musical), \"Music in the Air\" e \"Very Warm for May\". Anche se quest'ultima fu bollata dalla critica, essa contiene una delle pi\u00f9 belle canzoni d'amore di Kern-Hammerstein, \"All the Things You Are\". Fra gli altri compositori, Hammerstein collabor\u00f2 anche con Sigmund Romberg.\nDall'inizio degli anni '40, Hart cadde nell'alcolismo e divenne inaffidabile, costringendo Rodgers a contattare Hammerstein per chiedergli se era disponibile a lavorare con lui. La loro collaborazione era iniziata quando entrambi studenti alla Columbia University, avevano collaborato a \"Varsity Show\".\nPrimi lavori: \"Oklahoma!\" e \"Carousel\".\n\"Oklahoma!\".\nIndipendentemente da ogni altra considerazione, Rodgers e Hammerstein vennero attratti dal fare un musical basato sulla commedia di Lynn Riggs, \"Green Grow the Lilacs\". Quando Jerome Kern declin\u00f2 l'offerta di Hammerstein di lavorare a questo progetto e Hart declin\u00f2 la proposta di Rodgers tendente a realizzare lo stesso progetto, Rodgers e Hammerstein iniziarono da qui la loro prima collaborazione. Il risultato, \"Oklahoma!\" (1943), segn\u00f2 una rivoluzione nel dramma musicale. Anche se non era il primo musical a narrare una storia di profonde emozioni e complessit\u00e0 psicologica, \"Oklahoma!\" introdusse nuovi elementi e tecniche narrative. Questi comprendevano l'uso delle canzoni e del balletto per integrare le due forme artistiche nel contesto della storia piuttosto che rimanere un atto spettacolare avulso dalla trama.\n\"Oklahoma!\" era stata inizialmente chiamata \"Away We Go!\" ed ebbe la prima allo \"Shubert Theatre\" di New Haven nel marzo 1943. Prima di presentarla a Broadway vennero fatte alcune piccole modifiche, ma due sarebbero state significative: l'aggiunta di un pezzo di grande presa sul pubblico capace di scatenare un applauso a scena aperta e la canzone \"Oklahoma!,\" e la decisione di re-titolare il musical con il nome della nuova canzone.\nLa produzione fece il suo debutto il 31 marzo 1943, al \"St. James Theatre\". Nonostante i tipici musical del tempo fossero scritti per il talento di specifici artisti, come Ethel Merman o Fred Astaire, nessun grande nome figurava nel cast della produzione. In \"Oklahoma!\", la trama e le canzoni vennero considerate pi\u00f9 importanti della capacit\u00e0 attrattiva del nome degli interpreti. Nonostante ci\u00f2, la produzione and\u00f2 avanti per un numero senza precedenti di repliche, toccando le 2.212 recite, chiudendo il 29 maggio 1948. Dallo spettacolo emersero molti pezzi che ebbero una loro propria vita e fra questi soprattutto \"Oh, What a Beautiful Mornin\"', \"The Surrey with the Fringe on Top\", \"People Will Say We're in Love\" e \"Oklahoma!\".\nNel 1955 venne realizzato un adattamento cinematografico, per la prima volta girato in Todd-AO 70 mm widescreen. Il film fu interpretato da Gordon MacRae e Shirley Jones, e la colonna sonora del film raggiunse il primo posto nella classifica degli album del 1956.\nDopo il successo iniziale con \"Oklahoma!\", la coppia prese una pausa e Hammerstein si concentr\u00f2 sul musical \"Carmen Jones\", una versione per Broadway della \"Carmen\" di Bizet, con la storia trasferita dalla Spagna all'America e facendo della protagonista una afro-americana del sud degli Stati Uniti. Egli scrisse la trama ed i testi delle canzoni.\n\"Carousel\".\nLa produzione originale di \"Carousel\" venne diretta da Rouben Mamoulian e and\u00f2 in scena a Broadway al \"Majestic Theatre\" il 19 aprile 1945, rimanendo in cartellone per un totale di 890 recite, terminando il 24 maggio 1947. Da questo lavoro emersero i seguenti pezzi: \"The Carousel Waltz\" (strumentale), \"If I Loved You\", \"June Is Bustin' Out All Over\" e \"You'll Never Walk Alone\".\n\"Carousel\" fu anch'esso rivoluzionario per la storia adattata da \"Liliom\" di Ferenc Moln\u00e1r, il primo musical a contenere una trama drammatica. La versione cinematografica del 1956, realizzata in Cinemascope 55, venne affidata agli stessi attori che aveva portato al cinema \"Oklahoma!\": Gordon MacRae e Shirley Jones.\n\"Carousel\" \u00e8 anche l'unico musical, fra quelli di Rodgers e Hammerstein, a non avere una ouverture; sia la versione teatrale che il film iniziano con il \"Carousel Waltz\". Questa musica venne inserita nel Cd di John Mauceri, che comprendeva tutte le ouverture delle opere di Rodgers e Hammerstein realizzato con la \"Hollywood Bowl Orchestra\".\n\"State Fair\".\nNel 1945, venne realizzata una versione in Technicolor del musical \"State Fair\" su un romanzo di Phil Stong, con canzoni e testi di Rodgers e Hammerstein. Il film fu un rifacimento di quello del 1933, non musicale, di Will Rogers, State Fair, con Jeanne Crain, Dana Andrews, Dick Haymes e Vivian Blaine. Questa fu l'unica volta che i due scrissero un lavoro direttamente per il cinema. Fu un grande successo, che fece vincere a Rodgers e Hammerstein il loro unico Oscar per la canzone \"It Might as Well Be Spring\".\nNel 1962, un rifacimento fu un completo insuccesso. Nel 1969, la \"St. Louis Municipal Opera\" present\u00f2 la prima mondiale teatrale di \"State Fair\". Il 27 marzo 1996, \"State Fair\" arriv\u00f2 finalmente a Broadway con Donna McKechnie e Andrea McArdle, prodotto da David Merrick, ottenendo cinque nomination ai Tony Award.\n\"South Pacific\".\n\"South Pacific\" ebbe la prima il 7 aprile 1949, e tenne il cartellone per cinque anni. Le sue canzoni \"Bali Ha'i\", \"Younger than Springtime,\" e \"Some Enchanted Evening\" divennero dei successi. Il lavoro \u00e8 incentrato su due brevi storie di James A. Michener dal suo libro \"Tales of the South Pacific\", che vinse il Premio Pulitzer Prize per la fiction nel 1948. Per l'adattazione, Rodgers e Hammerstein, assieme allo sceneggiatore Joshua Logan, vinsero il \"Pulitzer Prize for Drama\" nel 1950.\nLa versione cinematografica, South Pacific, diretta da Logan, aveva un cast costituito da Mitzi Gaynor, Rossano Brazzi, John Kerr, Ray Walston, e Juanita Hall. Brazzi, Kerr, and Hall vennero doppiati nelle parti cantate.\n\"The King and I\".\nTratto dal romanzo di Margaret Landon, \"Anna e il re\" \u2014 la storia di Anna Leonowens, governante dei figli del re Mongkut del Siam nei primi anni del 1860 \u2014 il musical di Rodgers e Hammerstein, \"The King and I\" debutt\u00f2 a Broadway il 29 marzo 1951, con Gertrude Lawrence nel ruolo di Anna, ed uno sconosciuto Yul Brynner nel ruolo del re. Da questo musical vennero tratte le canzoni \"I Whistle a Happy Tune\"; \"Hello, Young Lovers\"; \"Getting to Know You\"; \"We Kiss in a Shadow\"; \"Something Wonderful\"; \"I Have Dreamed\" e \"Shall We Dance?\".\nVenne poi adattato per il cinema nel 1956 con Brynner e Deborah Kerr (doppiata nelle parti cantate da Marni Nixon). Brynner vinse l'Oscar come miglior attore protagonista e la Kerr ebbe la sola \"nomination\" come attrice protagonista. Brynner riprese per due altre volte il ruolo a Broadway nel 1977 e nel 1985 ed in una breve storia televisiva nel 1972, \"Anna and the King\".\n\"The Sound of Music\".\n\"The Sound of Music\", ultimo lavoro di Rodgers e Hammerstein, racconta la storia della famiglia von Trapp. Esord\u00ec a Broadway al \"Lunt-Fontanne Theatre\" il 16 novembre 1959. Successivamente venne ridotta per il cinema con il titolo The Sound of Music (1965) con Julie Andrews nel ruolo di Maria e Christopher Plummer in quello del Capitano. Il film vinse cinque Oscar, compreso il miglior film ed il miglior regista, Robert Wise. Hammerstein non visse fino all'uscita del film. Quando Rodgers scrisse due nuove canzoni per il film, dovette scrivere anche le parole. \"The Sound of Music\", probabilmente, contiene pi\u00f9 canzoni famose che ogni altro musical di Rodgers e Hammerstein, forse per il grandissimo successo del film. Esso fu il maggior successo commerciale di un film derivato da un musical di Broadway. Esso contiene diverse memorabili canzoni come \"Do-Re-Mi\", \"My Favorite Things\", \"So Long, Farewell\", \"Sixteen Going on Seventeen\", e \"Edelweiss\".\nEredit\u00e0.\nRodgers e Hammerstein diedero una impronta rivoluzionaria al musical. Prima di loro, i musical erano solitamente costruiti intorno a degli interpreti famosi. Poich\u00e9 gli sforzi di Rodgers e Hammerstein ottenevano successo, molti musical contennero trame stimolanti, ed ogni aspetto del lavoro, ballo, canzone e dramma era importante nello sviluppo della trama."}
{"id": "2415698", "revid": "1543377", "url": "https://it.wikipedia.org/wiki?curid=2415698", "title": "Campana (araldica)", "text": "La campana \u00e8 simbolo di chiara fama e vocazione allo stato religioso."}
{"id": "2415699", "revid": "1543377", "url": "https://it.wikipedia.org/wiki?curid=2415699", "title": "500 Miglia di Indianapolis 1959", "text": "La 500 Miglia di Indianapolis 1959 fu la seconda gara della stagione 1959 del Campionato mondiale di Formula 1, disputata il 30 maggio all'Indianapolis Motor Speedway.\nLa corsa vide la vittoria di Rodger Ward su Watson-Offenhauser, seguito da Jim Rathmann, sempre su Watson-Offenhauser e dalla Lesovsky-Offenhauser di Johnny Thomson.\nDurante le prove per l'evento in due incidenti persero la vita i piloti Bob Cortner e Jerry Unser."}
{"id": "2415701", "revid": "106456", "url": "https://it.wikipedia.org/wiki?curid=2415701", "title": "Sinagoga di Biella", "text": "La sinagoga di Biella \u00e8 un bell'esempio settecentesco di sinagoga di ghetto piemontese. \nL'edificio.\nFin dal XVI secolo \u00e8 documentata a Biella la presenza di una comunit\u00e0 ebraica, residente al Piazzo, la parte alta della citt\u00e0. Nel 1723, come nel resto del Piemonte, fu istituito il ghetto. Ancor oggi, tra il corso del Piazzo e il vicolo del Bellone, \u00e8 riconoscibile il grande edificio d'angolo dove \u00e8 ospitata anche la piccola sinagoga settecentesca, con i suoi arredi originali.\nCome tipico di tutte le sinagoghe di ghetto, l'esterno \u00e8 spoglio e disadorno e non tradisce in alcun modo la presenza del luogo di culto. L'ingresso si trova oggi nel vicolo del Bellone. Si accede ad un piccolo androne dal quale una stretta rampa di scale in pietra porta ad un vestibolo e quindi alla stanza rettangonale del tempio con volta a botte e finestre ad arco. L'aron settecentesco, in legno scolpito e dipinto di verde e oro, si trova sulla parete a oriente, di fronte all'ingresso ed \u00e8 collocato in un'edicola con coppie di colonne e un timpano con la riproduzione delle Tavole della Legge. La sala conserva l'impianto tipico delle sinagoghe nel periodo precedente all'emancipazione, con il leggio di noce al centro della sala e le due file di banchi addossate alle pareti maggiori. Dal vestibolo una rampa di scale porta al piccolo matroneo chiuso da grate di legno su tre archi.\nIl restauro del 2009.\nIl 9 giugno 2009 si \u00e8 celebrata la conclusione dei lavori di restauro della sinagoga con un'apertura straordinaria al pubblico dell'edificio di culto e una serie di visite guidate ai luoghi della presenza ebraica a Biella. La relazione tecnica presentata il 25 gennaio 2009 enumera i molti e delicati interventi effettuati: \"il consolidamento strutturale della volta, il rifacimento del tetto, il restauro dell'Ar\u00f2n, del matroneo e della sua scala di accesso dal vestibolo e dei lampadari lignei settecenteschi\", oltre al \"restauro della porta a bussola di accesso in sinagoga e alla stratigrafia delle pareti della sala di preghiera, che ha portato al ritrovamento di decorazioni sottostanti di maggiore interesse artistico rispetto a quelle superficiali\". L'intervento di restauro \u00e8 stato finanziato dal Comune di Biella, dalla Regione Piemonte, dalla Fondazione Cassa di Risparmio di Biella e dalla Compagnia di San Paolo."}
{"id": "2415703", "revid": "767487", "url": "https://it.wikipedia.org/wiki?curid=2415703", "title": "Postage Due", "text": "Postage Due \u00e8 un cortometraggio muto del 1924 diretto da George Jeske, prodotto da Hal Roach con Stan Laurel.\nIl cortometraggio della durata di 20 minuti fu presentato il 17 febbraio 1924.\nUn pezzo del film \u00e8 stato anche inserito nell'antologia comica: \"La bomba comica\" del 1958.\nTrama.\nStanlio si reca in un ufficio postale per spedire una foto-cartolina appena stampata. L'ufficio \u00e8 talmente grande che possiede anche uno scompartimento sotterraneo per lo smistamento posta. Un giorno giunge inaspettatamente il Signor Finlayson, l'ispettore, che subito non vede di buon occhio Stanlio. Per lui il magrolino \u00e8 un tipo sospetto, cos\u00ec inizia una rocambolesca fuga, che porta i due a inseguirsi nel sotterraneo. Stanlio si infila in un sacco, credendo di eludere l'ispettore, che subito lo nota. Alla fine dell'inseguimento, Stanlio finisce rinchiuso in una sorta di \"cella\" insieme ai due veri ladri di corrispondenza."}
{"id": "2415709", "revid": "36426", "url": "https://it.wikipedia.org/wiki?curid=2415709", "title": "Oratori in via delle Oche", "text": ""}
{"id": "2415710", "revid": "438678", "url": "https://it.wikipedia.org/wiki?curid=2415710", "title": "Eppur si muove (disambigua)", "text": ""}
{"id": "2415717", "revid": "838137", "url": "https://it.wikipedia.org/wiki?curid=2415717", "title": "Disbasia", "text": "Viene definito disbasia un qualsiasi disturbo dell'andatura, che pu\u00f2 riconoscere le cause pi\u00f9 varie."}
{"id": "2415722", "revid": "767487", "url": "https://it.wikipedia.org/wiki?curid=2415722", "title": "Zeb vs. Paprika", "text": "Zeb vs. Paprika \u00e8 un cortometraggio muto del 1924 diretto da Ralph Ceder. Prodotto da Hal Roach, il film \u00e8 interpretato da Stan Laurel.\nProduzione.\nIl film fu prodotto dalla Hal Roach Studios e venne girato nei teatri di posa della compagnia all'8822 di Washington Blvd., a Culver City.\nDistribuzione.\nIl cortometraggio, della durata di venti minuti, fu distribuito dalla Path\u00e9 Exchange e usc\u00ec nelle sale USA il 16 marzo 1924."}
{"id": "2415723", "revid": "92723", "url": "https://it.wikipedia.org/wiki?curid=2415723", "title": "Prefettura apostolica di Mongo", "text": ""}
{"id": "2415724", "revid": "339392", "url": "https://it.wikipedia.org/wiki?curid=2415724", "title": "Nnoitra Jiruga", "text": ""}
{"id": "2415730", "revid": "767487", "url": "https://it.wikipedia.org/wiki?curid=2415730", "title": "Brothers Under the Chin", "text": "Brothers Under the Chin \u00e8 un cortometraggio muto del 1924 diretto da Ralph Ceder, prodotto da Hal Roach con Stan Laurel.\nIl cortometraggio della durata di 20 minuti \u00e8 la parodia della commedia \"Brothers Under the Skin\" del 1922. Fu pubblicato il 13 aprile 1924."}
{"id": "2415732", "revid": "1543377", "url": "https://it.wikipedia.org/wiki?curid=2415732", "title": "Laurel Kent", "text": "Laurel Kent \u00e8 un personaggio immaginario dei fumetti DC Comics. Apparve per la prima volta in \"Superboy\" (prima serie) n. 217 (giugno 1976).\nBiografia del personaggio.\nCronologia originale.\nNell'epoca pre-Crisis, Laurel \u00e8 stata una candidata alla Legione dei Supereroi. In quanto discendente di Superman, ha come potere solo l'invulnerabilit\u00e0.\nPost-Crisis.\nIn \"Legion of Super-Heroes\" (vol. 3) nn. 42-43 (gennaio-febbraio 1988), si rivela che il background originale di Laurel \u00e8 un falso. Invece di essere una discendente di Superman, si scopre che si tratta di un androide Manhunter dal ventesimo secolo, sopravvissuto per mille anni.\nPost-Ora Zero.\nDopo \"Ora Zero\" la Legione \u00e8 stata ripensata e Laurel Kent non \u00e8 pi\u00f9 una conoscenza del gruppo e, presumibilmente, non \u00e8 mai esistita. Un nuovo personaggio, Laurel Gand, \u00e8 stato introdotto per ricoprire parzialmente il suo ruolo come discendente di Valor."}
{"id": "2415733", "revid": "1699816", "url": "https://it.wikipedia.org/wiki?curid=2415733", "title": "Giovanni Paolo Feminis", "text": "Biografia.\nNacque a Crana, nella ossolana Val Vigezzo, si ritiene intorno al 1660, da Giovanni Antonio Feminis (1637-1666), detto Borgnetta. Il padre probabilmente ebbe due mogli: Domenica Rassiga, nata nel 1624, e Caterina Farina, nata nel 1625. Il libro dei battesimi di Crana dal 1647 al 1682 \u00e8 andato perduto.\nFeminis emigr\u00f2 in Germania in giovane et\u00e0, dove inizialmente e con ogni probabilit\u00e0 esercit\u00f2 l'attivit\u00e0 di apprendista al seguito di un commerciante vigezzino. Si stabil\u00ec prima a Bergka (oggi Rheinberg), poi dal 1685 a Mainz (Magonza), dove venne registrato come \"kr\u00e4mer\", cio\u00e8 come ambulante. Di non secondaria importanza per lo sviluppo della sua attivit\u00e0 fu l'aiuto, sia in termini economici sia di esperienza, che gli venne da un amico conterraneo, Giovanni Maria Farina (1657-1732) mercante a Maastricht, nei Paesi Bassi, poi fallito e morto in miseria\nSposato il 23 agosto 1687 con Sophia Ryfarts (ca. 1660-1739) di Bergka, ebbe nove figli: Johanna Elisabetta (1688-1691), Carl Joseph (1689-1689), Bartolomaus Franziskus (1690), Anna Maria (1692-1692), i gemelli Johann Anton (1694) e Anna Maria (1694), Carl Joseph Mathias (1696), Johanna (1689-1737), Anna Maria Teresa (1702).\nGiovanni Paolo Feminis nel 1693 si trasfer\u00ec a Colonia, su sollecitazione anche della zia Catharina Feminis, proprietaria di un negozio di \"franceserie\" rimasta vedova, e ne incrementer\u00e0 l'attivit\u00e0\nL'8 giugno del 1695 a Feminis venne conferita la cittadinanza. Abitava nella strada Alla Bilancia d'Oro, detta poi strada Hohe, palazzo n\u00ba 2139. Colonia aveva, all'epoca, circa 40\u00a0000 abitanti.\nIl 3 dicembre 1704 Feminis ricevette il riconoscimento della \"Gro\u00dfen B\u00fcrgerrechts\", Grande cittadinanza, mediante il pagamento di 85 fiorini e 8 albi. E il 13 gennaio 1727 la sua Acqua di Colonia ebbe l'attestato della Facolt\u00e0 di medicina di Colonia in seguito alla legge del 1723 che vietava ai negozianti di vendere droghe o medicine senza l'approvazione della Facolt\u00e0.\nFeminis mor\u00ec a Colonia il 28 novembre 1736 e fu seppellito nella chiesa parrocchiale di San Lorenzo, poi distrutta. Non lasci\u00f2 eredi maschi. Nella sua impresa commerciale gli succedette l'aiutante Giovanni Antonio Farina (1718-1787), figlio di Carlo Gerolamo (1693-1762).\nGiovanni Antonio Farina continu\u00f2 a produrre l'Acqua di Colonia riconoscendo sempre la paternit\u00e0 dell'invenzione al suo maestro.\nSvolse la sua attivit\u00e0 tramite la ditta Zur Stadt Mailand a partire dal 1750 con notevole successo.\nNegli ultimi anni di vita Giovanni Paolo Feminis fece ingenti donazioni all'ospedale di Bergka, luogo di nascita della moglie Sophia, alla citt\u00e0 di Colonia, ai Comuni di Crana e di Santa Maria Maggiore. Diede 200 doppie per riparare l'oratorio di Crana, 300 doppie per le riparazioni dei ponti e delle strade, 60.000 lire imperiali per la ricostruzione della parrocchia di Santa Maria Maggiore e ordin\u00f2 che dopo la sua morte 5000 lire imperiali fossero date a favore della costruzione di una scuola sempre a Santa Maria per l'istruzione dei bimbi poveri. Un ritratto eseguito nel 1833 (non \u00e8 certo si tratti di Feminis, per\u00f2), conservato nella sagrestia della chiesa di San Rocco di Crana, riporta nella parte inferiore destra una scritta che elenca le benemerenze di Giovanni Paolo Feminis a favore della comunit\u00e0 vigezzina: "}
{"id": "2415738", "revid": "400518", "url": "https://it.wikipedia.org/wiki?curid=2415738", "title": "GRB 080913", "text": "GRB 080913 \u00e8 un lampo gamma osservato nella costellazione dell'Eridano dal telescopio spaziale Swift il 13 settembre 2008 alle 06:46:54 UTC durato circa 10 secondi.\nLa sua importanza scientifica risiede nel fatto che, al tempo della scoperta, divenne, con una misurazione di z=6,7, il lampo con il pi\u00f9 elevato valore di spostamento verso il rosso e pertanto il pi\u00f9 distante e il pi\u00f9 lontano nel tempo che si fosse mai osservato. Inoltre, in assoluto, risultava superato solo dalla galassia IOK-1 (z=6,96).\nTale valore di z indica che il lampo ebbe origine quando l'et\u00e0 dell'universo era di circa 825 milioni di anni e che avvenne a circa 12,8 miliardi di anni luce rispetto all'attuale posizione della Terra.\nIl primato di GRB 080913 super\u00f2 quello stabilito da GRB 050904 ed \u00e8 stato successivamente superato da GRB 090423."}
{"id": "2415739", "revid": "281294", "url": "https://it.wikipedia.org/wiki?curid=2415739", "title": "Liberia M\u00eda Club de F\u00fatbol", "text": ""}
{"id": "2415740", "revid": "101175", "url": "https://it.wikipedia.org/wiki?curid=2415740", "title": "Daytona 675", "text": ""}
{"id": "2415748", "revid": "107831", "url": "https://it.wikipedia.org/wiki?curid=2415748", "title": "Family Circle Cup 2009 - Doppio", "text": "Il doppio del Family Circle Cup 2009 \u00e8 stato un torneo di tennis facente parte del WTA Tour 2009.\nKatarina Srebotnik e Ai Sugiyama erano le detentrici del titolo, ma quest'anno non hanno partecipato.\nIn finale Bethanie Mattek-Sands e Nadia Petrova hanno vinto contro L\u012bga Dekmeijere e Patty Schnyder,6\u20137(5), 6\u20132, [11\u20139]."}
{"id": "2415757", "revid": "24600770", "url": "https://it.wikipedia.org/wiki?curid=2415757", "title": "Filosofia kantiana", "text": ""}
{"id": "2415766", "revid": "1305772", "url": "https://it.wikipedia.org/wiki?curid=2415766", "title": "Discografia dei Rancid", "text": "Questa \u00e8 la discografia dei Rancid, gruppo punk statunitense. La band ha pubblicato ad oggi nove album in studio, due EP, due compilation e diciotto singoli discografici.\nRegistrazioni live.\nVerso la fine del 2006 la band ha reso disponibili registrazioni live ufficiali tramite il sito internet della J Rae Entertainment. I brani di tutte le 37 registrazioni pubblicate erano scaricabili in formato MP3 (192kbps) e FLAC e sono stati disponibili fino al 2008, quando il sito che li ospitava \u00e8 stato chiuso."}
{"id": "2415767", "revid": "24601032", "url": "https://it.wikipedia.org/wiki?curid=2415767", "title": "Maurizio Calvesi (storico dell'arte)", "text": ""}
{"id": "2415768", "revid": "486946", "url": "https://it.wikipedia.org/wiki?curid=2415768", "title": "ACR Messina", "text": ""}
{"id": "2415770", "revid": "1543377", "url": "https://it.wikipedia.org/wiki?curid=2415770", "title": "Federico Galliano", "text": "Biografia.\nNato a Rapallo, si forma teatralmente a Genova, iniziando come autore, pubblicato nel 2005 a Melbourne nell'antologia \"A.L.I.A.S.\". Mentre prosegue la formazione con Laura Curino, Mauro Pirovano e Angelo Orlando, nel 2008 presenta al Teatro Stabile di Genova lo spettacolo \"Viva la vita\", con il Gabibbo, Roby Carletta, Luca e Paolo, Vittorio De Scalzi, e la Compagnia goliardica Mario Baistrocchi. Nello stesso anno entra a far parte della compagnia teatrale A.r.t., con cui partecipa alle tourn\u00e9e delle opere \"Le Argonautiche\" di Apollonio Rodio, \"La Nativit\u00e0\" e \"Poi venne l'aprile\", in occasione delle commemorazioni per la Liberazione.\nNel 2010 \u00e8 assistente alla regia di \"Victims\", primo cortometraggio italiano in 3D, presentato al Festival Internazionale del Film di Roma. Nel settembre dello stesso anno partecipa al film Neverland, prodotto da Sky Movies, con Keira Knightley, Bob Hoskins e Rhys Ifans. Col patrocinio dalla Regione Liguria, scrive e mette in scena ne \"Il Borgo di Colombo\" le poesie \"Contenuto\", \"Viaggio in silenzio\" e \"Crisalide\".\nNella stagione 2010/2011 partecipa alla tourn\u00e9e teatrale dellAsino d'oro\" di Apuleio, e alla II edizione di \"Genovesi in viaggio\", col patrocinio dalla Provincia di Genova. Nel 2011 gira la serie \"Grandi Amori Veloci\" per Grandi Navi Veloci, nel 2013 \"Orange Passion\" per Campari, nel 2016 le serie \"MyDietor\" per Sperlari e nell'anno successivo la serie \"The Ingredient Joruney\" per Acqua di Parma.\nDal 2011 al 2014 \u00e8 protagonista in tourn\u00e9e delle opere \"La Passione del Signore\", \"Oh giornate del nostro riscatto!\", e \"Chiara pianticella di Dio\". Dalla stagione 2014/2015 \u00e8 Ulisse nell'\"Odisseo\", tratto dall'Odissea di Omero, presentato in prima presso l'Acquario di Genova e in tourn\u00e9e al Teatro dell'Archivolto e nel nord Italia. Successivamente recita in l\"'Orlando furioso\" di Ludovico Ariosto, \"Amleto\" di William Shakespeare e \"Il malato immaginario\" di Moli\u00e8re. Nella stagione 2017/2018 interpreta Trinit\u00e0 nella messa in scena di \"Lo chiamavano Trinit\u00e0...\", soggetto di E.B. Clucher, e prende parte a spettacoli della tradizione teatrale di Gilberto Govi, tra cui \"I manezzi pe maj\u00e2 na figgia\" di Niccol\u00f2 Bacigalupo e \"Pignasecca e Pignaverde\" di Emerico Valentinetti."}
{"id": "2415776", "revid": "767487", "url": "https://it.wikipedia.org/wiki?curid=2415776", "title": "Y\u016bsuf al-Kh\u0101l", "text": "Nativo di \u02bfAmm\u0101r al-\u1e24i\u1e63n (), nel Governatorato di Homs, ma attivo per gran parte della sua vita in Libano, essendosi trasferito fin da piccolo a Tripoli. \nNel 1948 soggiorn\u00f2 negli Stati Uniti, a New York, per lavorare nella Segreteria Generale della sezione \"Pubblicazioni e Stampa\" delle Nazioni Unite. Torn\u00f2 in Libano nel 1955.\n\u00c8 considerato il maggior esponente della poesia in prosa (\"qa\u1e63\u012bdat al-natr\"), \u00e8 stato nel 1957 il fondatore e l'ideatore, in collaborazione con Adunis, della rivista d'avanguardia \"Shi\u02bfr\" (Poesia).\nMor\u00ec per un tumore nel 1987.\nOpere.\n(a cura di Naomi Shihab Nye), Yusuf al-Khal, \"The Flag of Childhood: Poems from The Middle East. \u201cThe Deserted Well\u201d\", New York, Aladdin, 1998."}
{"id": "2415777", "revid": "63756", "url": "https://it.wikipedia.org/wiki?curid=2415777", "title": "Teatro Albatros", "text": "Il Cinema Albatros \u00e8 un cinema italiano, con sede a Genova.\nDescrizione.\nLa sala principale, ristrutturata nel 2001, dispone di 313 posti: 194 in platea, 111 in galleria, 2 piazzole per disabili.\nNel 2014 \u00e8 stato intitolato alla memoria di Giorgio Garr\u00e9.\nIl cartellone.\nil Cinema propone prime visioni e proseguimenti tra le migliori uscite della stagione"}
{"id": "2415811", "revid": "339392", "url": "https://it.wikipedia.org/wiki?curid=2415811", "title": "Prima Lega di calcio svizzero femminile", "text": ""}
{"id": "2415815", "revid": "1494169", "url": "https://it.wikipedia.org/wiki?curid=2415815", "title": "Strangefolk", "text": ""}
{"id": "2415818", "revid": "767487", "url": "https://it.wikipedia.org/wiki?curid=2415818", "title": "Sociologia del lavoro", "text": "La sociologia del lavoro ha come oggetto di studio il mercato del lavoro e tutte le problematiche ad esso associate. \nMetodologia di ricerca.\nI principali studi di sociologia del lavoro ci arrivano da oltreoceano, come quelli di Mark Granovetter sull'allocazione dei posti di lavoro attraverso l'uso dei legami deboli o dei legami forti nei due famosi articoli del 1973 e 1974, rispettivamente \"The Strength of Weak Ties\"; e \"Gettin a Job: a study of contacts and careers\" [Granovetter, 1973 e 1974], gli studi sul \"management\" e sulle organizzazioni del lavoro: dal taylor-fordismo alla societ\u00e0 dei servizi [Butera, 2007].\nLa sociologia del lavoro si trova strettamente connessa alla sociologia dell'organizzazione ed alla sociologia economica, in quanto con esse condivide uno degli ambiti principali di interessa per la ricerca: il lavoro. \nLa Sociologia del lavoro \u00e8 una dimensione importante della Sociologia, perch\u00e9 analizza con metodi quantitativi attraverso l'impiego della statistica [Goldthorpe 2002] e qualitativi (soprattutto il metodo dei \"work-place studies\"), il mercato del lavoro e le relazioni sociali che in esso si generano.\nL'obiettivo principale \u00e8 di studiare i fenomeni socialmente rilevanti e di trovare, dove possibile, soluzioni pratiche per le problematiche relative al lavoro. Importanti studi sono stati svolti circa la condizione dei giovani e delle donne nel mercato del lavoro (fu l'ex ministro alle pari opportunit\u00e0 Laura Balbo, sociologa, a utilizzare il concetto di doppia presenza per descrivere la situazione femminile nella societ\u00e0 del dopo guerra fino agli anni recenti), con particolare attenzione al fenomeno del \"precariato\" con la diffusione di lavori atipici, quali: lavoro part-time, lavoro a progetto, contratti a tempo determinato, lavoro occasionale e cos\u00ec via. [Reyneri, 2005; Saraceno 2003].\nImportanti sono stati i contributi di Chiara Saraceno sullo studio della povert\u00e0 in Italia, attraverso analisi attente di tipo sociologico e giuridico, a seguito della promulgazione della legge 30 (legge Biagi) sugli effetti delle normative legate alle agevolazioni per le lavoratrici madri e per i padri. \nImportante oggetto di analisi della sociologia del lavoro \u00e8 anche la questione della migrazione economica, e quindi tutte le problematiche relative all'accesso e all'inserimento nel mercato del lavoro del contesto di inserimento. Solitamente la sociologia del lavoro \u00e8 affiancata in modo molto forte dagli studi sulle professioni, quindi su determinate categorie di lavoratori e sullo studio dei percorsi di carriera.\nIn questo senso la Sociologia del lavoro si trova ad intrecciare le sue analisi con la sociologia delle migrazioni, gli studi di genere e con il diritto del lavoro."}
{"id": "2415819", "revid": "486946", "url": "https://it.wikipedia.org/wiki?curid=2415819", "title": "Scamming", "text": ""}
{"id": "2415827", "revid": "287204", "url": "https://it.wikipedia.org/wiki?curid=2415827", "title": "Sociologia della devianza e del mutamento sociale", "text": "La Sociologia della devianza \u00e8 una branca della sociologia che si occupa di analizzare e indagare i comportamenti devianti all'interno di una societ\u00e0 e di rintracciarne delle cause.\nI concetti chiave di questa branca della sociologia sono, in larga misura, condivisi con il diritto. La sociologia della devianza, assieme alla sociologia del diritto, \u00e8 una disciplina studiata in criminologia e nei curriculum delle lauree in giurisprudenza, oltre che in sociologia.\nIl concetto di devianza viene definito nel dibattito sociologico degli anni Cinquanta all'interno della teoria funzionalista, in particolare grazie all'opera pi\u00f9 nota di Talcott Parsons \u201cIl sistema sociale\u201d. Connessi all'idea di \"devianza\" troviamo i concetti di \"controllo sociale\" [Gurvitch, 1997], elemento centrale nello studio dei comportamenti devianti dei membri di una societ\u00e0 [Berger &amp; Luckmann, 1966] e di mutamento sociale.\nLa sociologia, interessata a seconda dei casi alle condizioni dell'ordine e della stabilit\u00e0 o piuttosto ai conflitti e alla disorganizzazione, trova nello studio della devianza un fertile terreno di analisi relativo in particolare allo studio del mutamento sociale. La categoria comprende sia i comportamenti devianti che rappresentano delle violazioni del diritto positivo, definibili come comportamenti criminali, sia quelli che si scostano dai modelli normativi e dalle regole sociali e culturali di un dato contesto sociale. \nLe teorie.\nLe teorie e le ricerche sociologiche sul fenomeno deviante sviluppatesi dalla fine del XVIII secolo sono state schematicamente distinte in due filoni generali (Luigi Berzano, Franco Prina): il primo raccoglie le teorie eziologiche, ovvero rivolte allo studio dei fattori che determinano i comportamenti devianti; il secondo comprende le ricerche che intendono descrivere i processi di formazione, di sviluppo e di produzione dei comportamenti devianti, sia di tipo sociale, economico e relazionale che pi\u00f9 propriamente istituzionale. In relazione a tale distinzione si parla di due paradigmi distinti (Tamar Pitch) ed in particolare del passaggio dal paradigma eziologico al paradigma del controllo sociale (Alessandro Baratta). \nIl primo filone di studi comprende i pi\u00f9 datati paradigmi utilitarista e positivista. \nIl primo interpreta il crimine non come reazione a fattori o influenze esterne, ma come il risultato di una decisione razionale dell'individuo volta ad ottenere benefici nel contesto di una valutazione sulle norme e le sanzioni. Esso \u00e8 stato in questi ultimi anni ripreso da quelle teorie della scelta razionale (\"rational choice theory\") della devianza che pongono al centro del formarsi delle preferenze devianti l'interesse e il calcolo economico, ma anche da quelle teorie della deterrenza (\"deterrence theory\") che pretendono di prevenire il crimine attraverso un inasprimento delle pene. Ad esse \u00e8 possibile affiancare le pi\u00f9 recenti teorie situazionali del crimine, le quali sostengono la possibilit\u00e0 di prevenire o contenere i comportamenti devianti aumentando le difficolt\u00e0 e i rischi cui il potenziale autore di reato dovrebbe andare incontro nel perseguire il proprio progetto criminoso. \nIl secondo, nato con la statistica morale, interpreta invece il comportamento criminale come determinato da fattori ambientali e sociali che influenzano in modo determinante il soggetto. Anch'esso ha conosciuto nuova fortuna con la rivalutazione degli indicatori statistici nell'analisi delle patologie sociali e nei modelli che pretendono di prevedere la devianza, ma anche con la riproposizione dell'influenza della problematica biologica sui comportamenti psicologici, culturali e sociali, operata dalla sociobiologia.\nIn relazione ai potenziali contributi di questo filone di studio e ricerca nell'analisi critica del diritto penale, \u00e8 possibile affermare che essi risultano essere praticamente nulli. Per quanto le concezioni dell'uomo e della societ\u00e0, e quindi le spiegazioni del crimine, sottese alle due prospettive siano profondamente diverse, entrambe si caratterizzano, al contrario, per la propria funzione legittimante nei confronti di un sistema penale i cui fondamenti non vengono in alcun modo posti in discussione. L'ideologia che esse servono \u00e8, in entrambi i casi, l'ideologia della difesa sociale, caratterizzata da una concezione astratta e astorica della societ\u00e0 come totalit\u00e0 omogenea, la quale conduce all'indicazione univoca di valori fondamentali considerati degni di tutela. \nIn particolare, come esplicita Baratta in \u201cCriminologia critica e critica del diritto penale\u201d, ad essere ribaditi sono: \nSono gli sviluppi del secondo filone della sociologia della devianza, noto come paradigma sociale e consumatosi principalmente in ambiente anglosassone, a mettere invece a disposizione della scienza penale strumenti di conoscenza e modelli interpretativi completamente nuovi. Lo studio interdisciplinare di criminalit\u00e0 e devianza consente lo sviluppo di un approccio critico anche nell'analisi del diritto penale, per lungo tempo monopolizzata da filosofi e giuristi. \nLa teoria struttural-funzionalista della devianza e dell'anomia, introdotta da \u00c9mile Durkheim e successivamente sviluppata da Robert K. Merton, pur interessata anch'essa alla ricerca delle cause della criminalit\u00e0, sostiene che esse non sono da ricercarsi n\u00e9 in fattori di natura antropologica, n\u00e9 in una patologia della struttura sociale. Durkheim afferma, al contrario, che un certo grado di devianza \u00e8 un fenomeno normale per ogni struttura sociale, che diventa negativo solo quando si accompagna ad uno stato di disorganizzazione in cui l'intero sistema di regole di condotta perde valore (uno stato di anomia). \nIl concetto di anomia viene ripreso da Merton in un'accezione parzialmente differente da Durkheim: per Merton la devianza deve essere letta come un rapporto tra \"mete\" e \"mezzi\" e si realizza quando le mete socialmente accettate sono irraggiungibili attraverso mezzi leciti. Entrambe le teorie finiscono per porre in discussione il principio del bene e del male, ovvero la concezione del reato come elemento sempre disfunzionale del sistema sociale. Al contrario, il reato, secondo Durkheim, stimolando la reazione sociale, rinforza il sentimento collettivo che sostiene la conformit\u00e0 alle norme sociali. Per Merton esso costituisce il comportamento innovativo \u2013 adesione ai fini culturali senza il rispetto dei mezzi istituzionali \u2013 che pretende di rispondere alle costrizioni imposte da una struttura sociale sostanzialmente ingiusta.\nLe diversit\u00e0 strutturali delle opportunit\u00e0 di cui dispongono gli individui di disporre di mezzi legittimi per raggiungere le mete sociali culturalmente definite possono essere poste anche all'origine della formazione e del consolidamento delle subculture criminali nelle societ\u00e0 industrializzate. Secondo Richard Cloward e Lloyd Ohlin, le subculture si formano perch\u00e9 la struttura della societ\u00e0 impedisce ad alcuni soggetti di raggiungere i fini socialmente accettati con mezzi leciti. In tal senso la teoria delle subculture criminali nega il principio di colpevolezza, secondo il quale il crimine sarebbe la semplice espressione di un atteggiamento interiore riprovevole. Ma sono soprattutto le successive applicazioni del concetto di subcultura proposte da Edwin Sutherland (teoria dei contatti differenziali) e da Lawrence Cohen (con riferimento alle bande giovanili) a porre in discussione alcuni principi fondanti le teorie generali del comportamento criminale: applicando il concetto di subcultura allo studio della criminalit\u00e0 dei \u2018colletti bianchi\u2019, Sutherland critica la convinzione che le cause della criminalit\u00e0 siano sempre da ricercare in condizioni di deprivazione, disagio sociale e povert\u00e0. Tale teoria, a differenza delle precedenti, consente di spiegare tanto la criminalit\u00e0 degli strati sociali inferiori che quella dei \u2018colletti bianchi\u2019. Cohen pu\u00f2 cos\u00ec applicarla anche allo studio delle bande giovanili, al cui interno il processo di interazione e l'assidua frequenza conducono all'affermazione di un sistema di credenze e valori condivisi che rappresentano la soluzione di problemi di adattamento ad una cultura dominante discriminatoria e socialmente frustrante. In entrambi i casi, oltre al principio di colpevolezza sopra richiamato, che vorrebbe il reato come comportamento adottato liberamente in contrapposizione a valori e norme socialmente condivise, ad essere posto in discussione \u00e8 anche il principio del reato naturale, secondo il quale i valori e i modelli di comportamento tutelati dal diritto penale sarebbero quelli propri dell'intero sistema sociale di riferimento, considerato come tendenzialmente univoco ed omogeneo.\n\u00c8 in particolare la teoria dell'etichettamento (\"labelling approach\") che, sulle orme dell'interazionismo simbolico di George Herbert Mead e dell'etnometodologia sviluppata da Alfred Sch\u00fctz, si propone di evidenziare come la qualit\u00e0 criminale di un comportamento, lungi dall'esistere oggettivamente, sia in realt\u00e0 il risultato di una costruzione sociale. \nAutori come Howard Becker e Lemert si interrogano soprattutto sul processo di formazione dell'identit\u00e0 deviante, in particolare sull'effetto dell'applicazione dell'etichetta di criminale in capo ad un dato individuo: analizzando i processi di stigmatizzazione che consolidano lo status sociale di deviante e danno vita a vere e proprie carriere criminali, Lemert sostiene che la reazione sociale ad un primo comportamento deviante (devianza primaria) finisce spesso per influire sull'identit\u00e0 dell'individuo stigmatizzato che tende successivamente a permanere nel ruolo sociale che gli \u00e8 stato assegnato (devianza secondaria). \u00c8 evidente come tali indicazioni finiscano per negare il principio dello scopo o della prevenzione, che assegna alla pena il compito di creare una contromotivazione al comportamento deviante. \nAltri autori, quali Erving Goffman (interazionismo simbolico) o Peter Ludwig Berger e Thomas Luckmann (fenomenologia) si concentrano pi\u00f9 direttamente sulla questione della definizione del comportamento deviante: si afferma che non \u00e8 il comportamento in s\u00e9 a far scattare la reazione sociale che distingue tra normale e deviante, ma la sua interpretazione, attraverso cui quel comportamento viene fornito di un significato. \nMa l'attenzione alla definizione del comportamento deviante porta alla luce anche la questione della distribuzione del potere di definizione all'interno di una data societ\u00e0. La questione del potere, messa in luce in particolare dalle ricerche di Sutherland e Aubert sulla criminalit\u00e0 scarsamente perseguita dei \u2018colletti bianchi\u2019 e dalle intuizioni di Sack sulla natura della criminalit\u00e0 come realt\u00e0 costruita attraverso giudizi ascrittivi da parte delle agenzie del controllo, \u00e8 relativa alle condizioni socio-politiche che fanno s\u00ec che in una data societ\u00e0 determinati gruppi e individui siano forniti del potere di stabilire quali comportamenti e quali persone devono essere perseguiti. \nInvitando la sociologia ad uscire dall'utopia di una societ\u00e0 basata sull'equilibrio e sul consenso, Ralf Dahrendorf e Lewis A. Coser indicano come fondanti le dimensioni della coazione e del dominio politico esercitato da alcuni soggetti su altri. Il primo pone l'accento sulla normalit\u00e0 del conflitto e sulla sua funzione in riferimento al cambiamento sociale, il secondo ne sottolinea le funzioni positive anche per l'integrazione e la conservazione della societ\u00e0. Applicando tali teorie allo studio della criminalit\u00e0, George Vold giunge a sostenere che il crimine pu\u00f2 essere inteso come un comportamento politico, in quanto messo in essere da un individuo che, nel contesto di una data organizzazione sociale e politica, non ha il potere per controllare la definizione di ci\u00f2 che \u00e8 normale e ci\u00f2 che non lo \u00e8, ovvero i meccanismi della criminalizzazione primaria. In tal senso, l'applicazione criminologica della teoria del conflitto mette in crisi il principio dell'interesse sociale e del reato naturale, negando che gli interessi tutelati dal diritto penale siano interessi comuni a tutti i cittadini. \nLe teorie sociologiche del controllo sociale introducono un mutamento dirompente nello studio della devianza e della criminalit\u00e0 rispetto alle concezioni patologiche sostenute dalla criminologia positivistica. Laddove quest'ultima mutuava dal diritto la definizione di criminale considerandola come una realt\u00e0 avente caratteri e cause naturali, esercitando cos\u00ec una funzione conservatrice e legittimante nei confronti del sistema penale, le teorie sociologiche sostengono invece il carattere normale e funzionale della criminalit\u00e0, la sua dipendenza da meccanismi di socializzazione dipendenti dalla stratificazione sociale e la sua produzione attraverso processi di definizione e stigmatizzazione che sottendono una concezione conflittuale della societ\u00e0. \nGli importanti contributi offerti dall'analisi sociologica, collocati all'interno di una teoria materialista della devianza e della criminalizzazione attraverso strumenti concettuali e ipotesi elaborati all'interno del marxismo, sfoceranno in seguito, nell'ambito della sociologia criminale, nello sviluppo della criminologia critica. Affinch\u00e9 ci\u00f2 si verifichi sar\u00e0 necessario che l'attenzione dei ricercatori si sposti dal rapporto di dominio situato nella sfera politica, portato alla luce dalle teorie del conflitto, allo studio dei rapporti materiali di propriet\u00e0, produzione e distribuzione situati nella sfera sociale ed economica ed oggetto reale del conflitto."}
{"id": "2415831", "revid": "767487", "url": "https://it.wikipedia.org/wiki?curid=2415831", "title": "Hooker 'N Heat", "text": "Hooker 'N Heat \u00e8 il settimo album in studio dei Canned Heat, pubblicato nel 1970. Si tratta di un album doppio prodotto dal gruppo insieme al leggendario bluesman John Lee Hooker.\nIl Disco.\nL'album fu il primo inciso col rientro nella band del chitarrista Henry Vestine.\nDa segnalare inoltre che si tratta dell'ultimo lavoro al quale partecip\u00f2 Alan Wilson che mor\u00ec nel mese di settembre dello stesso anno: il gruppo gli rende omaggio nella copertina, che ritrae i musicisti schierati in una camera, con alle loro spalle, appeso su una parete accanto ad una finestra, un ritratto fotografico del compagno appena scomparso.\nTracce.\nTesti e musiche di John Lee Hooker eccetto dove diversamente indicato.\nCredit tecnici.\nRegistrato nel maggio 1970 presso gli studi di registrazione \"Liberty Records\" di Los Angeles (California); missato nel settembre 1970 nei \"De Lane Lea Studios\" di Londra (Inghilterra)."}
{"id": "2415835", "revid": "4252", "url": "https://it.wikipedia.org/wiki?curid=2415835", "title": "Controllo Sociale", "text": ""}
{"id": "2415836", "revid": "767487", "url": "https://it.wikipedia.org/wiki?curid=2415836", "title": "Live at Topanga Corral", "text": "Live at Topanga Corral \u00e8 un \"live\" dei Canned Heat pubblicato nel 1972. L'album contiene materiale registrato al Kaleidoscope di Hollywood, California e non al \"Topanga Corral\" come il titolo dell'album suggerirebbe. Questa discrepanza non dipenderebbe da un semplice errore, ma da un'operazione strategica per superare ostacoli di carattere contrattuale."}
{"id": "2415838", "revid": "110157", "url": "https://it.wikipedia.org/wiki?curid=2415838", "title": "Historical Figures and Ancient Heads", "text": "Historical Figures and Ancient Heads \u00e8 un album dei Canned Heat pubblicato nel 1972. \u00c8 il primo lavoro nel quale non appare il cantante Alan Wilson, deceduto l'anno precedente, che venne sostituito da Joel Scott Hill, ad eccezione che nel brano \"Rockin' WIth The King\" cantato da Little Richard."}
{"id": "2415839", "revid": "729019", "url": "https://it.wikipedia.org/wiki?curid=2415839", "title": "Aeroporto Internazionale di Long Thanh", "text": "L'aeroporto internazionale di Long Thanh (\"S\u00e2n bay Qu\u1ed1c t\u1ebf Long Th\u00e0nh\" in vietnamita) (ICAO: non ancora assegnato - IATA: non ancora assegnato) \u00e8 un aeroporto attualmente in construzione situato a Long Thanh, nella provincia di \u0110\u1ed3ng Nai, nel sud del Vietnam, a circa 40 chilometri a nord-est di Ho Chi Minh. \u00c8 previsto che sar\u00e0 operativo a partire dal 2025 e sar\u00e0 in grado di servire 100 milioni di passeggeri ogni anno quando la fase finale sar\u00e0 stata completata.\nL'urgente necessit\u00e0 di un nuovo aeroporto.\nL'aeroporto internazionale di Tan Son Nhat \u00e8 l'unico aeroporto internazionale del sud del Vietnam. L'aeroporto fu costruito durante la seconda guerra mondiale per supportare il trasporto di guerra, da cui il fatto che sia situato all'interno di Ho Chi Minh dove lo spazio per la crescita \u00e8 limitato. Per motivi di spazio e di sicurezza, \u00e8 molto difficile espanderlo per venire incontro alla crescita annuale di passeggeri.\nIl flusso di turisti stranieri nel sud del Vietnam \u00e8 attualmente in crescita, tra il 15 ed il 20 per cento all'anno. Per motivare il mercato interno (l'attuale popolazione \u00e8 di 83 milioni e si prevede che raggiunger\u00e0 i 100 milioni nel 2020) \u00e8 necessario costruire un nuovo aeroporto per adattarsi alle necessit\u00e0 future.\nL'aeroporto di Tan Son Nhat servir\u00e0 il mercato interno quando il nuovo aeroporto di Long Thanh sar\u00e0 completato.\nIl piano di costruzione.\nIl piano di costruzione dell'aeroporto di Long Thanh \u00e8 stato approvato dal primo ministro Phan V\u0103n Kh\u1ea3i nel 2006. L'aeroporto coprir\u00e0 un'area di 50 chilometri quadrati. Avr\u00e0 quattro piste (4,000\u00a0m x 60\u00a0m), cinque terminal e una capacit\u00e0 di 80-100 milioni di passeggeri all'anno. Il terminal cargo sar\u00e0 in grado di muovere fino a 5 milioni di tonnellate di merci all'anno. Il costo totale di costruzione \u00e8 stimato intorno agli 8 miliardi di dollari USA, investiti da parte dei fondi strutturali del governo, e da fondi privati e stranieri.\nSulla base della domanda di trasporto, l'investimento sar\u00e0 diviso in fasi. La Southern Airports Corporation (un'agenzia del Ministero dei Trasporti vietnamita) \u00e8 responsabile dello sviluppo del progetto.\nIl numero di passeggeri negli aeroporti del Vietnam raggiunger\u00e0 gli 82 milioni nel 2020.\nFase 1 (2015-2020).\nLa fase iniziale inizier\u00e0 nel 2015 e finir\u00e0 nel 2020. Quando sar\u00e0 completata, l'aeroporto avr\u00e0 una capacit\u00e0 di 25 milioni di passeggeri all'anno. Avr\u00e0 un terminal passeggeri, due piste parallele (4,000\u00a0m x 60\u00a0m) che permetteranno due decolli o atterraggi in contemporanea, e capace di accogliere grandi aerei come l'Airbus A380 ed il Boeing 747. Il capitale stimato \u00e8 di 6.74 miliardi di dollari USA.\nInsieme all'esistente autostrada 51A, verranno costruite due nuove autostrade per facilitare il trasporto da e per l'aeroporto:\nFase 2 (dopo il 2020).\nLa fase 2 inizier\u00e0 dopo il 2020. Un altro terminal ed una terza pista saranno costruiti aumentando la capacit\u00e0 dell'aeroporto a 50 milioni di passeggeri e 5 milioni di tonnellate di cargo all'anno. Quando questa fase sar\u00e0 completata, a seconda della crescita dei passeggeri, l'aeroporto sar\u00e0 espanso fino alla piena capacit\u00e0 di progetto."}
{"id": "2415841", "revid": "889336", "url": "https://it.wikipedia.org/wiki?curid=2415841", "title": "Nazionale Under-20 di calcio della Costa Rica", "text": "La Nazionale di calcio della Costa Rica Under-20 \u00e8 la selezione di categoria della Costa Rica.\nMondiali FIFA e Giochi olimpici.\nMondiali giovanili.\nArabia Saudita 1989.\nArabia Saudita 1989 segn\u00f2 la consacrazione dei giovani ticos che si convertirono in grandi giocatori del calcio nazionale.\nI \"caras sucias\" come furono denominati, arrivarono al mondiale guidati da Juan Jos\u00e9 G\u00e1mez.\nUn gol all'ultimo minuto subito contro la Russia, segn\u00f2 il debutto della tricolor, la quale ebbe un migliore adempimento nel secondo incontro dove vinse contro la Colombia 1-0 con gol di R\u00f3nald Gonz\u00e1lez. Nell'ultimo impegno la tricolor perse contro la Siria l'opzione di classificarsi alla seconda ronda cadendo 1-3.\nQatar 95.\nLa sanzione imposta alla Costa Rica, per l'alterazione delle date di nascita di alcuni giocatori nel mondiale 1985, cost\u00f2 l'esclusione dalle eliminatorie per i mondiali 1991 e 1993. Ci\u00f2 influ\u00ec affinch\u00e9 la rappresentativa giovanile ritornasse ad un mondiale nel 1995.\nSotto la guida di Luis Roberto Sibaja arrivarono al mondiale del Qatar con una generazione di calciatori che hanno poi raccolto buoni risultati.\nTuttavia, lasciarono la competizione molto presto, poich\u00e9 sconfitti dal Camerun 1-3 e dall'Australia 0-2.\nSta emergere che in questo mondiale la tricolor vinse in maniera storica contro la Germania 2-1, con gol di Jewisson Bennett e Paulo Wanchope.\nMalesia 1997.\nCon lo stesso Luis Roberto Sibaja in panchina, la Costa Rica arriv\u00f2 al mondiale 1997 in Malaysia con grandi aspettative. Tuttavia, ancora una volta il sogno si concluse in tre partite.\nSolo un pareggio con il Paraguay 1-1, i restanti incontri furono pesanti sconfitte contro il Giappone 2-6 e la Spagna 0-4.\nNigeria 1999.\nPer Nigeria 1999, la Costa Rica port\u00f2 una selezione con figure che si profilavano per grandi cose nel calcio nazionale. Carlos Watson fu il tecnico di questo gruppo di giocatori che arrivarono alla seconda fase di un mondiale giovanile per la prima volta.\nLa Costa Rica ebbe l'onore di inaugurare il mondiale contro la Nigeria, partita nella quale riusc\u00ec in un importante pareggio ad un gol. Successivamente perse contro il Paraguay 1-3 e nell'ultima partita, si imposero alla Germania 2-1, con gol di Jos\u00e9 Brenes ed Esteban Santana.\nL'avventura mondiale si concluse con una sconfitta contro il Ghana per 0-2.\nArgentina 2001.\nArgentina 2001 \u00e8 stata la pagina pi\u00f9 importante che la selezione ha avuto nella coppa del mondo. Di nuovo guidati da Carlos Watson, la Costa Rica riusc\u00ec in quello che nessuna nazionale realizz\u00f2 in un mondiale: vincere tre partite nella prima fase.\nGiocatori come Michael Rodr\u00edguez, Roy Myrie, Cristian Montero, Jos\u00e9 Luis L\u00f3pez, Erick Scott, Winston Parks e Warren Granados; furono vitali per il grande ruolo della tricolor.\nVittorie consecutive contro Olanda 3-1, Etiopia 3-1 ed Ecuador 1-0, portarono molti a pensare la Costa Rica come favorita.\nTuttavia, ancora una volta la quarta partita fu definitiva per i ticos, poich\u00e9 la Repubblica Ceca ostacol\u00f2 il passo della selecci\u00f3n e con un 1-2 a suo favore lasci\u00f2 la Costa Rica fuori dal mondiale argentino.\nCanada 2007.\nLa Costa Rica torn\u00f2 ad un mondiale under 20, dopo l'assenza in due edizioni (Emirati Arabi Uniti 2003 e Olanda 2005) con una base importante del gruppo che fu protagonista nel Mondiale under 17 Per\u00f9 2005.\nNomi come Alfonso Quesada, Leslie Ramos, David Myrie, Rudy Dawson, Pablo Herrera Barrantes, Esteban Rodr\u00edguez, Celso Borges, C\u00e9sar Elizondo, Jonathan McDonald e Jean Carlo Sol\u00f3rzano, arrivarono con grandi aspettative in Canada, anche se la squadra dovette tornare a casa dopo le prime tre partite.\nLa Costa Rica perse contro Nigeria e Giappone, ambedue per 1-0 e vinse contro la Scozia nell'ultima partita. La Scozia segn\u00f2 al 18', Pablo Herrera, uno dei pi\u00f9 distaccati del torneo uguagli\u00f2 al 57'. Il 2-1 arriv\u00f2 al 92' con McDonald.\nGiappone e Nigeria chiusero con 7 punti al primo e secondo posto. La Costa Rica fu solo terza con tre punti.\nA Canada 2007 la Costa Rica fu 17\u00b0 su 24 partecipanti, superando unicamente Corea del Nord, Corea del Sud, Giordania, Panam\u00e1, Nuova Zelanda, Scozia ed i locali che furono ultimi.\nGiochi olimpici.\nMosca 1980.\nMosca 1980 fu il debutto tricolor in questa competizione. Sotto la guida dello spagnolo Antonio Moyano Reina, la Costa Rica non ottenne un solo punto.\nSconfitte per 0-3 contro Iraq e Finlandia e per 2-3 contro la Jugoslavia segnarono il triste addio della selecci\u00f3n alla fredda Mosca.\nLos Angeles 1984.\nQuattro anni pi\u00f9 tardi, lo stesso tecnico di Mosca 80, Antonio Moyano Reina, port\u00f2 la Costa Rica ai Giochi olimpici di Los Angeles 1984, dove nonostante un lieve miglioramento la selecci\u00f3n non pass\u00f2 il primo turno.\nGoleade contro Stati Uniti 0-3 ed Egitto 1-4, furono determinanti nell'eliminazione. Tuttavia, ottenne un trionfo pi\u00f9 che storico contro l'Italia per 1-0, con gol di Enrique Rivers.\nAtene 2004.\nCi sono voluti 20 anni per tornare in una Olimpiade, e ci\u00f2 succed\u00e8 ad Atene 2004, quando la selezione che diresse Rodrigo Kenton riusc\u00ec per la prima volta nella competizione, il passaggio alla seconda fase.\nUn pareggio senza gol contro il Marocco, una sconfitta contro l'Iraq 0-2 ed un trionfo storico contro il Portogallo 4-2, diedero alla Costa Rica il passaggio alla seconda fase.\nTuttavia, nei quarti di finale la tricolor cadde contro la gran favorita Argentina 0-4."}
{"id": "2415842", "revid": "767487", "url": "https://it.wikipedia.org/wiki?curid=2415842", "title": "The New Age", "text": "The New Age \u00e8 un album dei Canned Heat pubblicato nel 1973. \u00c8 il primo lavoro nel quale figurano James Shane ed Ed Beyer."}
{"id": "2415844", "revid": "110157", "url": "https://it.wikipedia.org/wiki?curid=2415844", "title": "One More River to Cross", "text": "One More River to Cross \u00e8 un album dei Canned Heat pubblicato nel 1973."}
{"id": "2415848", "revid": "642594", "url": "https://it.wikipedia.org/wiki?curid=2415848", "title": "RCS Mediagroup", "text": ""}
{"id": "2415850", "revid": "196390", "url": "https://it.wikipedia.org/wiki?curid=2415850", "title": "Agenzia Giornalistica RCS", "text": ""}
{"id": "2415851", "revid": "24602451", "url": "https://it.wikipedia.org/wiki?curid=2415851", "title": "Agenzia giornalistica", "text": ""}
{"id": "2415852", "revid": "2096950", "url": "https://it.wikipedia.org/wiki?curid=2415852", "title": "Agenzia Giornalistica Radiotelevisiva", "text": "L'Agenzia Giornalistica Radiotelevisiva (AGR), \u00e8 un'agenzia di stampa che fornisce servizi informativi (sia su supporto audio/audio-visivo, sia su supporto cartaceo), destinati a numerose testate giornalistiche e, principalmente, ad emittenti radiofoniche. Fra le attivit\u00e0 di AGR sono compresi i notiziari radiofonici in 73 radio locali, i video di \u00abCorriere.it\u00bb e \u00abGazzetta.it\u00bb, la parte di video del sito di \u00abMicrosoft Italia\u00bb.\nL'agenzia opera a Milano, con una redazione centrale in cui lavorano circa 60 operatori dell'informazione, variamente inquadrati dal punto di vista professionale, ed organizzati in ambiti tematici (definiti \"desk\" dall'organizzazione) specializzati in funzione dei contenuti. Al quartier generale, cui spetta il coordinamento della rete informativa, si aggiungono sedi periferiche, a Roma, Firenze e Vicenza, oltre a un sistema di corrispondenti e collaboratori distribuiti sul territorio nazionale e all'estero.\nDal 2001 al 2004 ha fatto parte del Gruppo 24 ORE.\nDal 2004 al 2009 ha fatto parte del gruppo editoriale RCS MediaGroup.\nDal 1\u00ba luglio 2009 \u00e8 in PRS Mediagroup."}
{"id": "2415854", "revid": "767487", "url": "https://it.wikipedia.org/wiki?curid=2415854", "title": "Leandro Caruso", "text": "Carriera.\nDi chiare origini siciliane, Caruso inizia la sua carriera nel 2001 nell'Arsenal de Sarand\u00ed. Dopo aver ottenuto la promozione di categoria nel 2002, viene ceduto ai Pionieros, squadra messicana. Nel 2007 torna in Argentina, nella Serie B nazionale vestendo la maglia del Godoy Cruz. Il 9 giugno 2009 viene ufficializzato il suo passaggio alla formazione italiana dell' a partire dalla stagione 2009-2010, che il 20 agosto 2009 lo gira in prestito ad un'altra squadra argentina, il V\u00e9lez S\u00e1rsfield.\nIl 19 giugno 2010 viene annunciata la cessione del giocatore in prestito oneroso al River Plate.\nIl 13 agosto 2011 torna di nuovo al Godoy Cruz, questa volta in prestito.\nIl 10 agosto 2013 passa all'Hurac\u00e1n."}
{"id": "2415855", "revid": "219123", "url": "https://it.wikipedia.org/wiki?curid=2415855", "title": "Pascal Parrault", "text": ""}
{"id": "2415865", "revid": "120583646", "url": "https://it.wikipedia.org/wiki?curid=2415865", "title": "Fleroxacina", "text": "La fleroxacina \u00e8 una molecola che appartiene alla classe dei chinoloni di terza generazione. Viene utilizzata nel trattamento delle infezioni delle vie urinarie e delle vie respiratorie.\nFarmacodinamica.\nLa molecola \u00e8 dotata di un ampio spettro di azione e risulta efficace verso un'ampia gamma di batteri Gram\u2013positivi e Gram\u2013negativi. Come tutti i chinoloni la fleroxacina agisce inibendo in modo selettivo i due tipi di enzima topoisomerasi, la DNA\u2013girasi (conosciuta anche come topoisomerasi II) e la topoisomerasi IV interrompendo cos\u00ec la replicazione delle molecole dell'acido deossiribonucleico nella cellula batterica.\nFleroxacina \u00e8 attiva contro diversi batteri Gram-positivi e Gram-negativi. Risulta particolarmente attiva contro Shigella species, Salmonella sp., Escherichia coli, Branhamella catarrhalis, Haemophilus influenzae, Neisseria gonorrhoeae, Yersinia enterocolitica, Serratia marcescens, Staphylococcus aureus, Pseudomonas aeruginosa.\nFarmacocinetica.\nLa fleroxacina a seguito di somministrazione per os presenta una buona biodisponibilit\u00e0: la molecola \u00e8 infatti facilmente assorbita dal tratto gastroenterico e rapidamente vengono raggiunte elevate concentrazioni plasmatiche e nei tessuti biologici. In molti fluidi e tessuti corporei le concentrazioni di fleroxacina sono sostanzialmente sovrapponibili a quelle che si riscontrano nel plasma, ma nella bile, nelle secrezioni nasali, nel liquido seminale, nel polmone e nella mucosa bronchiale nelle ovaie, le concentrazioni della molecola possono raggiungere livelli 2-3 volte superiori a quelli misurabili nel plasma.\nLa fleroxacina ha un'emivita di eliminazione relativamente lunga (9-12 ore), che ne permette la monosomministrazione giornaliera.\nCirca il 38 % di una dose somministrata per via orale viene escreta tramite l'emuntorio renale entro 48 ore. A ci\u00f2 si aggiunge un 8.6% del metabolita \"N\"-demetil ed un 4.4% del metabolita \"N\"-ossidato. La fleroxacina pu\u00f2 essere secreta nel latte materno delle donne che allattano al seno. Dal momento che i chinoloni possono indurre artropatia nei giovani animali, la somministrazione del composto a donne che allattano non \u00e8 raccomandata.\nUsi clinici.\nLa molecola trova indicazione nel trattamento della gonorrea e delle infezioni non complicate del tratto urinario, delle pielonefriti, delle infezioni delle basse vie respiratorie (comprese le riacutizzazioni di bronchiti croniche), della cute e dei tessuti molli, della febbre tifoide e delle enteriti batteriche, sostenute da germi sensibili ed in particolare da batteri gram negativi.\nEffetti collaterali.\nNei pazienti in trattamento con il chinolone possono insorgere alcuni disturbi, in particolare a carico dell'apparato gastrointestinale e tra questi anoressia, dispepsia, epigastralgie, nausea, vomito, flatulenza, dolore addominale, diarrea. Comuni anche i disturbi a carico della cute (prurito, comparsa di orticaria e rash cutaneo, fototossicit\u00e0 e fotosensibilit\u00e0) e del sistema nervoso centrale (capogiri, cefalea, tremore, parestesia, alterazioni del senso del gusto e dell'odorato), disturbi di tipo psichiatrico (alterazione del ritmo sonno-veglia, stato d'ansia, depressione, allucinazioni e incubi notturni). Raramente \u00e8 stata segnalata la comparsa di dispnea e tachipnea.\nLa fleroxacina pu\u00f2 favorire l'insorgenza di convulsioni, probabilmente a causa di un'attivit\u00e0 inibitoria sui recettori che legano il GABA.\nControindicazioni.\nLa fleroxacina \u00e8 controindicata nei soggetti con ipersensibilit\u00e0 nota al principio attivo oppure ad altre molecole appartenenti al gruppo dei chinoloni. \u00c8 inoltre controindicata nei pazienti in et\u00e0 pediatrica o nei ragazzi con meno di 18 anni di et\u00e0. Nei bambini ed adolescenti \u00e8 infatti concreto il rischio di danni alle cartilagini articolari di questi soggetti con organismi non ancora sviluppati e incompleto sviluppo scheletrico.\nCome altre molecole della classe dei chinoloni il composto pu\u00f2 abbassare la soglia convulsiva, pertanto non deve essere somministrato a pazienti epilettici o con una storia personale di precedenti accessi convulsivi potendo favorire la comparsa di questi disturbi.\nDosi terapeutiche.\nNei soggetti adulti in caso di infezioni non complicate delle vie urinarie o di gonorrea, il dosaggio abituale \u00e8 di 200\u2013400\u00a0mg una volta al giorno, preferibilmente la sera, in dose singola o talvolta multipla.\nNelle infezioni non pneumococciche a carico delle vie respiratorie, della cute o dei tessuti molli, o in caso di infezioni complicate del tratto urinario o di febbre tifoide, enteriti batteriche o diarrea del viaggiatore la dose quotidiana, assumibile anche per via endovenosa oppure per via orale, sempre una volta al giorno, pu\u00f2 essere pari a 400\u2013800\u00a0mg/die."}
{"id": "2415866", "revid": "188323", "url": "https://it.wikipedia.org/wiki?curid=2415866", "title": "Ammortizzatore selettivo", "text": ""}
{"id": "2415868", "revid": "199745", "url": "https://it.wikipedia.org/wiki?curid=2415868", "title": "Equiseto dei campi", "text": ""}
{"id": "2415869", "revid": "666668", "url": "https://it.wikipedia.org/wiki?curid=2415869", "title": "Ekstraklasa 2008-2009 (calcio a 5)", "text": "Il Campionato polacco di calcio a 5 2008-2009 \u00e8 stato il quindicesimo campionato polacco di calcio a 5, disputato nella stagione 2008/2009 e che ha visto imporsi per la prima volta l'."}
{"id": "2415871", "revid": "1915706", "url": "https://it.wikipedia.org/wiki?curid=2415871", "title": "Lomefloxacina", "text": "La lomefloxacina (gi\u00e0 nota nella fase di sperimentazione con la sigla NY-198) \u00e8 una molecola appartenente alla classe dei chinoloni di terza generazione che si caratterizza per la presenza di un gruppo C-metile nella posizione 3 della porzione piperazinica. Viene utilizzata come farmaco in una ampia variet\u00e0 di infezioni principalmente delle vie urinarie e delle vie respiratorie.\nFarmacodinamica.\nLomefloxacina \u00e8 un chinolone difluorurato che agisce contro una vasta gamma di batteri aerobi Gram-positivi e Gram-negativi responsabili di infezioni localizzate alle vie urinarie e alle basse vie respiratorie.\nLa lomefloxacina agisce inibendo in modo selettivo sia la DNA\u2013girasi (nota anche come topoisomerasi II) che la topoisomerasi IV. Questi due enzimi permettono alla cellula batterica di espletare i processi di duplicazione, trascrizione e riparazione dell'acido deossiribonucleico (DNA).\nLa topoisomerasi IV separa le catene di DNA che deve essere replicato (cio\u00e8 duplicato), prima dell'inizio della divisione cellulare batterica. Se l'enzima viene bloccato il DNA non pu\u00f2 essere separato, e ci\u00f2 interrompe il processo di replicazione delle molecole dell'acido deossiribonucleico, il batterio quindi non pu\u00f2 pi\u00f9 dividersi n\u00e9 replicarsi.\nLa DNA girasi determina invece il superavvolgimento del DNA: quest'ultimo processo \u00e8 cruciale per permettere alla molecola di rientrare nelle cellule di nuova formazione. In assenza del superavvolgimento si determina l'accumulo, all'interno della cellula batterica, di DNA in forma despiralizzata. \u00c8 evidente come il concorrere di entrambi i meccanismi enzimatici porti quindi alla morte del batterio. \nStudi in vitro hanno evidenziato l'attivit\u00e0 di lomefloxacina nei confronti di Branhamella catarrhalis, Campylobacter, Enterobacter, Escherichia coli, Haemophilus influenzae e parainfluenzae, Klebsiella pneumoniae, Legionella pneumophila, Neisseria gonorrhoeae e meningitidis, Proteus, Pseudomonas, Salmonella typhi, Shigella dysenteriae, Serratia, Vibrio cholerae e Yersinia enterocolitica.\nIl farmaco \u00e8 inoltre attivo sui seguenti batteri Gram-positivi: Staphylococcus specie, incluso S. aureus ed epidermidis.\nLa maggior parte dei ceppi di streptococchi incluso Streptococcus pneumoniae, ed i batteri anaerobi tra cui Bacteroides fragilis e Clostridium difficile sono poco sensibili o resistenti al farmaco.\nCome per altri chinoloni l'azione battericida di lomefloxacina deriva dall'interferenza della molecola con l'attivit\u00e0 dell'enzima batterico DNA girasi. Tale enzima \u00e8 necessario per la decatenazione e quindi la trascrizione e la duplicazione delle molecole dell'acido deossiribonucleico (DNA) dei batteri.\nFarmacocinetica.\nA seguito di somministrazione orale lomefloxacina \u00e8 rapidamente e ben assorbita dal tratto gastrointestinale. La biodisponibilit\u00e0 assoluta \u00e8 di circa il 98%, ma come nel caso di altri fluorchinoloni, viene ad essere ridotta dalla contemporanea assunzione di medicamenti antiacidi. La massima concentrazione plasmatica (Cmax) \u00e8 raggiunta a distanza di circa 1-2 ore dalla assunzione.\nL'emivita di eliminazione \u00e8 intorno alle 8 ore. Lo steady-state \u00e8 raggiunto dopo circa 2 giorni dall'inizio della terapia e non si rilevano fenomeni di accumulo.\nNei soggetti con normale funzionalit\u00e0 renale circa il 65% della dose somministrata per os viene eliminata nell'urina in forma immodificata. Il 10% circa della dose somministrata \u00e8 rintracciabile nelle urine come metabolita glucoronato. Sempre un 10% circa pu\u00f2 essere recuperato immodificato nelle feci.\nIl legame con le proteine plasmatiche di lomefloxacina \u00e8 piuttosto basso (11-15%).\nUsi clinici.\nLomefloxacina viene utilizzata nel trattamento delle infezioni del rene e delle vie urinarie, delle infezioni prostatiche e delle basse vie respiratorie (bronchiti acute e croniche e polmoniti) causate da microorganismi sensibili ed in particolare batteri gram negativi.\nEffetti collaterali ed indesiderati.\nIn corso di trattamento si possono verificare cefalea, capogiri, nausea, dolore addominale, diarrea, nervosismo, insonnia, confusione mentale e difficolt\u00e0 respiratoria.\nMeno frequentemente si possono verificare reazioni da ipersensibilit\u00e0, astenia, anoressia, depressione, incremento dei valori ematici delle transaminasi sieriche (AST ed ALT), della bilirubina e della fosfatasi alcalina. Sono stati segnalati anche casi di trombocitopenia, anemia emolitica, insufficienza renale od epatica.\nControindicazioni.\nLomefloxacina \u00e8 controindicata nei soggetti con ipersensibilit\u00e0 nota al principio attivo o a qualunque eccipiente della forma farmaceutica. \u00c8 inoltre controindicato nei soggetti con storia di precedente tendinopatia durante un trattamento con fluorochinolonici.\nDosi terapeutiche.\nNegli adulti il dosaggio normale di lomefloxacina \u00e8 pari a 400\u00a0mg (equivalente ad una compressa) una volta al giorno, preferibilmente lontano dalla assunzione di cibo. La durata del trattamento varia a seconda della gravit\u00e0 dell'infezione, delle condizioni cliniche del paziente e dei microrganismi potenzialmente coinvolti nel processo infettivo.\nIn generale nelle infezioni semplici delle vie urinarie e delle basse vie respiratorie il trattamento deve essere continuato per 7-10 giorni. Nelle infezioni complicate delle vie urinarie il trattamento \u00e8 bene prosegua per almeno 14 giorni.\nGravidanza e allattamento.\nIl farmaco non deve essere somministrato alle donne in stato di gravidanza.\nNon esistono studi scientifici inerenti alla secrezione di lomefloxacina nel latte umano, ma studi sui ratti hanno confermato l'esistenza di tale secrezione nel latte. Per tale motivo \u00e8 bene non somministrare lomefloxacina durante l'allattamento."}
{"id": "2415872", "revid": "339392", "url": "https://it.wikipedia.org/wiki?curid=2415872", "title": "Riserva Selous", "text": ""}
{"id": "2415875", "revid": "339392", "url": "https://it.wikipedia.org/wiki?curid=2415875", "title": "Riserva selous", "text": ""}
{"id": "2415876", "revid": "1993636", "url": "https://it.wikipedia.org/wiki?curid=2415876", "title": "Beilicato di Karaman", "text": "Il beilicato di Karaman (in turco al plurale \"Karamano\u011fullar\u0131\"), retto dalla dinastia dei Karamanidi, fu un beilicato turco d'Anatolia sorto tra il 1250 e il 1487 nel centro sud della penisola anatolica, grosso modo occupava l'attuale provincia turca di Karaman. Per i due secoli della sua esistenza fu uno dei pi\u00f9 importanti principati della regione.\nStoria.\nI Karamanidi facevano risalire la loro origine ancestrale a Hoca Sadeddin (Khwaja Sa'd al-Din) e a suo figlio Nure Sufi, che emigrarono dall'Azerbaigian a Sivas. Da qui Hoca Sadeddin si spost\u00f2 verso la regione del Tauro occidentale, nei pressi della citt\u00e0 di Larende, dove lavoravano come boscaioli. Il figlio di Nure Sufi, Kerimeddin Karaman Bey, riusc\u00ec a prendere sotto il proprio debole controllo le regioni montagnosa della Cilicia a met\u00e0 del XIII secolo. Secondo una leggenda spuria, sarebbe stato tuttavia il sultano selgiuchide di R\u016bm, Kayqubad I, a insediare Karaman come Bey in queste terre.\nKaraman estese i suoi territori conquistando i castelli di Ermenek, Mut, Ere\u011fli, G\u00fclnar, Mer e Silifke. In riconoscimento di queste conquiste il sultano selgiuchide Qilij Arslan IV assegn\u00f2 loro la citt\u00e0 di Larende (ora chiamata Karaman in onore di questa dinastia). Il fratello del bey Karaman, Bunsuz, divenne guardia del corpo del Califfo. \nIl loro potere si accrebbe come risultato dell'unificazione dei clan di cultura turca che vivevano nelle regioni montuose della Cilicia con i nuovi elementi turchi trasferiti col\u00e0 da Kayqubad.\nLe buone relazioni con il Sultanato selgiuchide si interruppero nel 1261, quando Karaman e i suoi fratelli Zeyn\u00fcl-Hac (Zayn al-Hajj) e Bunsuz tentarono di conquistare la capitale del sultanato di R\u016bm, Konya, con un esercito di 20.000 uomini, ma vennero sconfitti da una coalizione mongola-selgiuchide guidata dal Pervane Mu'in al-Din Sulayman. Durante la battaglia vennero catturati i due fratelli del bey Karaman.\nKaraman Bey mor\u00ec nel 1262 e gli successe il primogenito \u015eemseddin Mehmet I che immediatamente strinse alleanze con gli altri clan turchi per riprendere il conflitto con i Selgiuchidi. Durante la rivolta del 1276 del bey Hat\u0131ro\u011flu \u015eemseddin contro la dominazione dei Mongoli, anche i Karamanidi ottennero alcune vittorie contro l'alleanza mongola-selgiuchide. Con la sconfitta nella battaglia di G\u00f6ksu del 1277, il potere centrale selgiuchide sub\u00ec un duro colpo. Approfittando della confusione generale, Mehmed Bey occup\u00f2 Konya il 12 maggio e mise sul trono un pretendente di nome Jimri che dichiarava di essere figlio di Kaykaus. Alla fine delle contese, Mehmed venne sconfitto dall'alleanza mongola-selgiuchide in quello stesso anno e ucciso assieme a vari suoi fratelli.\nNonostante la disfatta, i Karamanidi continuarono ad accrescere la loro influenza nella regione, sostenuti dai Mamelucchi d'Egitto, in particolare durante il regno di Baybars. Il beilicato conquist\u00f2 altre due volte Konya agli inizi del XIV secolo, Venne cacciato la prima volta dall'Ilkhan Chupan, governatore dell'Anatolia, e la seconda volta dal figlio dello stesso Ilkhan Timurtash. Una forte espansione del beilicato ebbe luogo alla caduta dell'Ilkhanato. Una seconda espansione vi fu a seguito del matrimonio tra il bey Karamano\u011flu Al\u00e2eddin Ali con Nefise Sultan, la figlia del sultano ottomano Murad II: fatto che costitu\u00ec il primo momento di reale contatto tra le due dinastie.\nMentre l'Impero ottomano si espandeva nei Balcani, il bey Aleaddin Ali, conquist\u00f2 la citt\u00e0 di Bey\u015fehir, precedentemente sotto controllo ottomano. La risposta ottomana non si fece attendere, un esercito marci\u00f2 sulla capitale karamanide di Konya. Una trattato venne prontamente siglato tra i due regni e rimase in vigori fino all'epoca di Bayezid I.\nTamerlano affid\u00f2 il controllo sulla regione karamanide al bey, primogenito di Aleaddin Ali. Alla morte del Sultano Bayezid nel 1403, dopo la sua rovinosa sconfitta nella Battaglia di Ankara, l'Impero ottomano fu molto indebolito da lotte intestine legate alla successione. I vari beilicati dell'Anatolia ne approfittarono per espandersi. Mehmet Bey form\u00f2 un esercito che marci\u00f2 su Bursa. La citt\u00e0 fu conquistata e parzialmente distrutta e questa non fu l'ultima invasione dei Karamanidi sul territorio ottomano. Mehmet Bey fu catturato dal pasci\u00e0 Bayezid e imprigionato, dopo le sue scuse venne perdonato dal monarca ottomano.\nIl bey Ramazano\u011flu conquist\u00f2 Tarso mentre Mehmet era in prigione. Anche il figlio di Mehmet, Mustafa, prese la citt\u00e0 durante la guerra tra gli emiri di Siria ed Egitto. Il Sultano egiziano invi\u00f2 un esercito per riconquistare la citt\u00e0. Dopo questa sconfitta Mehmet si ritir\u00f2 Konya ma il bey Ramazano\u011flu Ali lo insegu\u00ec e lo fece prigioniero. Mehmet venne in seguito esiliato per il resto dei suoi giorni in Egitto.\nNella crociata di Varna contro gli Ottomani del 1443-44, il bey karamanide \u0130brahim, tent\u00f2 di colpire a morte con l'appoggio di altri beilicati l'Impero ottomano. Marci\u00f2 su Ankara e K\u00fctahya, distruggendole entrambe. Ma Murad II sconfisse i crociati ungheresi in Rumelia e al suo ritorno accus\u00f2 di tradimento i principi turcomanni. Il bey \u0130brahim accett\u00f2 una totale sottomissione all'Impero ottomano, sparendo per sempre dallo scacchiere anatolico. Il beilicato di Karaman probabilmente fin\u00ec i suoi giorni nel 1487, assieme al declino dell'influenza egiziana nella regione.\nBandiera.\nSecondo l'Atlante catalano del 1375 ca., il vessillo karamanide porta una stella azzurra a sei punte. Essa viene confusa con la stella di Davide, il simbolo giudaico, presente sulla bandiera odierna di Israele. In questo caso il popolo ebraico non c'entra, la stessa stella era anche un simbolo islamico, chiamata Stella di Salomone (Sulaym\u0101n) ed era molto popolare presso i clan turcomanni dell'Anatolia. Questo simbolo \u00e8 spesso presente nella decorazione di moschee, su effigi di monete e vessilli di pasci\u00e0, come quella del pasci\u00e0 Khayr al-Din Barbarossa. Anche il beilicato dei Candaro\u011flu porta nel suo stemma lo stesso simbolo ma in rosso.\nPotenza dei Karamanidi in Anatolia.\nSecondo il \"Mes\u00e2lik-\u00fcl-Ebs\u00e2r\", scritto da \u015eeh\u00e2beddin \u00d6mer, l'esercito karamanide contava 25.000 soldati e 25.000 Saraceni. Inoltre poteva contare sull'apporto di guerrieri di altri clan turcomanni.\nL'economia del principato si basava sul controllo strategico di aree commerciali come Konya e i porti di Lamos, Silifke, Anamur e Manavgat.\nL'architettura karamanide.\nSi contano 66 moschee, 8 hammam (terme), 2 caravanserragli (khan) e 3 Madrasa (scuole) costruite dei Karamanidi e che sono ancora esistenti. Altri importanti monumenti di questo regno sono:"}
{"id": "2415879", "revid": "339392", "url": "https://it.wikipedia.org/wiki?curid=2415879", "title": "Karamanidi", "text": ""}
{"id": "2415882", "revid": "88740", "url": "https://it.wikipedia.org/wiki?curid=2415882", "title": "Nadifloxacina", "text": "La nadifloxacina (nella fase sperimentale conosciuta con la sigla OPC-7251) \u00e8 una molecola che appartiene alla classe dei chinoloni di terza generazione. Viene utilizzata nel trattamento dell'acne volgare e di altre infezioni batteriche della cute. In Italia \u00e8 venduta dalla societ\u00e0 farmaceutica Ferrer Internacional con il nome commerciale di \"Nadixa\" nella forma farmaceutica di crema contenente l'1% di principio attivo.\nFarmacodinamica.\nIl composto un fluorchinolone sintetico, ad azione battericida, caratterizzato da un ampio spettro di azione antibatterica contro molteplici germi aerobi Gram-positivi, Gram-negativi ed anaerobi.\nSimilmente ad altre molecole appartenenti alla stessa classe (enoxacina, fleroxacina ed altre) agisce inibendo gli enzimi batterici DNA-girasi (conosciuta anche come topoisomerasi II) e topoisomerasi IV. Questi enzimi risultano essenziali per la cellula batterica, in particolare per i processi di duplicazione, trascrizione e riparazione dell'acido deossiribonucleico (DNA) batterico.\nLa nadifloxacina \u00e8 attiva principalmente sui seguenti germi: Staphylococcus aureus, sia i ceppi meticillina sensibili (MSSA) sia quelli meticillin-resistenti (MRSA), Propionibacterium acnes, Propionibacterium granulosum e lo Staphylococcus epidermis.\nLa Nadifloxacina, oltre alla classica azione terapeutica antibatterica comune a tutti i chinoloni, sembra possa espletare anche un'azione sebostatica ed antinfiammatoria, favorendo in questo modo la risoluzione delle lesoni papulo-pustolose e migliorando le condizioni cliniche del paziente.\nFarmacocinetica.\nNon \u00e8 nota l'entit\u00e0 con la quale la nadifloxacina viene assorbita a seguito di un'applicazione della crema su cute acneica. A seguito di sperimenti eseguiti su soggetti con cute sana si \u00e8 visto che l'assorbimento \u00e8 incompleto ma sufficiente a far rilevare un picco plasmatico che viene gradualmente a diminuire con un'emivita che si aggira intorno alle 12,7 ore. \n\u00c8 stato sottolineato come l'entit\u00e0 dell'assorbimento sia in stretta relazione con il grado di integrit\u00e0 dello strato corneo dell'epidermide. In pazienti affetti da acne \u00e8 stato invece osservato che l'assorbimento percutaneo del chinolone \u00e8 certamente superiore rispetto a soggetti con pelle intatta.\nDopo l'assorbimento il farmaco si distribuisce in modo omogeneo e rapido nell'organismo. Il composto \u00e8 soggetto a processi di metabolizzazione, tramite reazioni di ossidazione e di coniugazione, quindi viene eliminato sia attraverso l'urina che le feci, in forma immodificata e come metaboliti.\nUsi clinici.\nLa nadifloxacina viene utilizzata nel trattamento topico di forme infiammatorie di acne volgare, impetigine e di altre infezioni causate da Staphylococcus aureus e streptococchi.\nIn uno studio clinico multicentrico e randomizzato completato nel 2013 e coinvolgente un totale di 184 pazienti giapponesi con acne volgare da moderata a severa, nadifloxacina crema 1% associata ad adapalene 0.1% gel hanno dimostrato una elevata efficacia nel ridurre sensibilmente le lesioni papulo-pustolose dei soggetti arruolati nella sperimentazione.\nEffetti collaterali e indesiderati.\nIn corso di trattamento sono stati registrati alcuni effetti avversi a carico prevalentemente della cute e del tessuto sottocutaneo: sensazione di prurito (in assoluto l'effetto indesiderato pi\u00f9 frequente), dermatite da contatto, secchezza e irritazione della pelle. Sono stai inoltre registrati casi isolati di arrossamento e rash cutaneo, orticaria e talvolta depigmentazione cutanea.\nControindicazioni.\nLa nadifloxacina \u00e8 controindicata nei soggetti con ipersensibilit\u00e0 nota al principio attivo oppure ad altre molecole appartenenti al gruppo dei chinoloni.\nDosi terapeutiche.\nLa nadifloxacina viene applicata sulle lesioni acneiche due volte al giorno, preferibilmente al mattino e alla sera prima di coricarsi, dopo una adeguata pulizia e detersione delle aree cutanee affette da acne. La durata della terapia con la crema antibiotica \u00e8 in base alla risposta individuale, ma \u00e8 comunque consigliato non superare le otto settimane di trattamento. Non \u00e8 indicato ricorrere al bendaggio occlusivo, ovvero all'apposizione sulla lesione di garze o altro materiale per facilitare il contatto con l'area da trattare evitando che la crema si disperda. \u00c8 invece necessario evitare il contatto della crema antibiotica con gli occhi, le labbra o con altre mucose.\nInterazioni.\nLa nadifloxacina a seguito di applicazione sulla cute umana presenta un assorbimento costante ma molto scarso e quindi si ritiene estremamente improbabile che si possano verificare interazioni degne di nota con altri farmaci contemporaneamente somministrati per via sistemica."}
{"id": "2415886", "revid": "110151735", "url": "https://it.wikipedia.org/wiki?curid=2415886", "title": "Polmone di recupero", "text": "Il polmone di recupero \u00e8 un recipiente idraulico utilizzato in alcuni motori a pistoni, generalmente interposto tra il cilindro e l'organo di miscelamento, pi\u00f9 in generale si colloca tra il cilindro e l'air-box.\nDescrizione.\nFisicamente \u00e8 costituito da un elemento cavo e sigillato, che viene messo in comunicazione al singolo collettore d'alimentazione tramite un tubo di appropriati diametro e lunghezza. In particolare si distinguono le seguenti caratteristiche:\nTipologie.\nI polmoni di recupero possono essere:\nFunzionamento.\nNei motori a quattro tempi il polmone di recupero viene generalmente interposto tra la scatola dell'aria e l'organo di miscelamento (generalmente un corpo farfallato), in questi casi il polmone di recupero si riempie principalmente quando il comando gas \u00e8 rilasciato e si svuota quando viene azionato, questo perch\u00e9 la maggior parte dei motori a quattro tempi sono pluricilindrici e hanno un richiamo dell'aria piuttosto omogeneo, mentre nei motori monocilindrici dove il richiamo d'aria non \u00e8 continuo si ha un riempimento anche quando non si ha il motore nella fase d'aspirazione e si svuota nella fase d'aspirazione.\nNel motore a due tempi a ciclo loop (pi\u00f9 in generale con carter pompa) il polmone di recupero viene generalmente interposto tra carburatore e cilindro (come nel caso del sistema \"Yamaha Energy Induction System\" o \"YEIS\" della Yamaha), dove nei modelli con valvola lamellare (valvola dinamica) riesce a funzionare soprattutto con il comando gas poco azionato rispetto al regime di funzionamento (alti regimi media apertura, bassi regimi apertura minima e in particolar modo se il carburatore \u00e8 di dimensioni ridotte e/o con un canale di comunicazione ampio), mentre nei motori con valvola meccanica si ha un migliore funzionamento (maggior influenza) a regimi medio alti per i sistemi simmetrici (piston port) e a tutti i regimi per i sistemi asimmetrici (valvola a disco rotante), dove in quest'ultimo caso permette di ridurre il reflusso di miscela fresca ai bassi regimi e aumentare l'afflusso e ridurre il colpo d'ariete agli alti regimi.\nIn generale richiama miscela fresca quando la valvola d'ingresso nel carter motore \u00e8 chiusa e la pressione nel condotto d'alimentazione aumenta e tale polmone si riempie, inoltre riduce l'effetto del colpo d'ariete quando questa valvola si chiude, mentre si svuota all'apertura della valvola del carter, quando la pressione diminuisce.\nEffetti.\nQuesto polmone, nel motore a quattro tempi pluricilindrico, permette d'avere un migliore richiamo d'aria durante le fasi d'apertura del comando gas, in particolar modo quando queste siano piuttosto repentine, mentre nei monocilindrici si ha un migliore riempimento del cilindro del tutto paragonabile ai motori a due tempi con carter pompa.\nMentre nel motore a due tempi permette di aumentare leggermente il riempimento del carter alle diverse aperture e condizioni operative migliorando il funzionamento delle diverse valvole utilizzabili, anche della valvola lamellare e far funzionare in modo leggermente pi\u00f9 continuo il carburatore, anche se ne riduce leggermente la facilit\u00e0 di carburazione data una depressione nel condotto di Venturi tendenzialmente pi\u00f9 bassa, aumentando leggermente le doti del motore (questo elemento \u00e8 paragonabile al condensatore in elettronica)."}
{"id": "2415887", "revid": "330183", "url": "https://it.wikipedia.org/wiki?curid=2415887", "title": "Ferrari F512M", "text": ""}
{"id": "2415891", "revid": "287204", "url": "https://it.wikipedia.org/wiki?curid=2415891", "title": "I sogni non uccidono", "text": "Nel 2001, con I sogni non uccidono, Raymond Benson chiude la trilogia del confronto fra 007 e \"l'Unione\". Edizioni successive alla prima sono uscite con il titolo Mai sognare di morire, che ricalca pi\u00f9 fedelmente quello originale.\nTrama.\nTutti i servizi segreti sono impegnati nella sfida contro \"l'Unione\" e Ren\u00e9 Mathis organizza un'operazione su un presunto magazzino d'armi in un set cinematografico a Cannes. \u00c8 un fallimento e parecchi attori ed una bambina muoiono in uno scontro a fuoco.\nL'amico di 007 non demorde sulla sua pista ed indaga su un armatore corso, Emile Cirendini, sul cui yacht risiede Pierre Rodiac, un misterioso giocatore cieco al casin\u00f2 di Monte Carlo. Si reca a Calvi dove scopre che Pierre \u00e8 un \"Mazzere\", cio\u00e8 una persona capace di prevedere nel sonno la morte di qualcuno. Cirendini non si trova nella sua casa a Calvi, perch\u00e9 sta completando un affare con il terrorista giapponese Goro Yoshida ed un attentato colpisce l'ambasciata britannica a Tokyo. Mathis fa troppe domande ed \u00e8 all'improvviso rapito dallo stesso Pierre Rodiac, che si rivela essere Le G\u00e9rant.\nIntanto Bond scopre che il dottor Warral ha visitato Nadir Yassassin in un carcere ed ha scoperto un particolare tatuaggio con tre triangoli nell'occhio. Si tratta di un carattere che segna tutti i membri del\"l'Unione\" e parte per Parigi dove un oculista ha rilevato lo stesso tatuaggio, visitando il produttore cinematografico L\u00e9on Essinger.\nIl produttore si trova nella capitale per promuovere l'inizio delle riprese del nuovo film in cui l'attrice principale \u00e8 la moglie Tylyn Mignonne. I gossip parlano di un possibile divorzio tra i due che significherebbe per il produttore allontanarsi dalla ricca famiglia francese della donna. E i soldi di Tylyn interessano fortemente \"l'Unione\".\nL'agente segreto, fingendosi giornalista, riesce ad ottenere un'intervista all'attrice durante una sfilata di moda alla piramide del Louvre. Dopo un interessante colloquio con la donna, Bond incontra Marc-Ange Draco, il \"capu\" dalla mafia corsa nonch\u00e9 suo suocero. Dopo gli abbracci e i ricordi, l'uomo lo informa che Le G\u00e9rant, in realt\u00e0 Olivier Cesari, \u00e8 il figlio di un suo vecchio compare e attualmente sta facendo affari con Goro Yoshida.\nQuindi Bond segue Tylyn in Costa Azzurra per le riprese del film e, al casin\u00f2 di Monte Carlo sfida Pierre Rodiac, di cui non sospetta ancora la vera identit\u00e0, al tavolo di chemin de fer.\nIl film si gira nei pressi di Nizza e Bond diventa ufficialmente l'accompagnatore di Tylyn, tra i sorrisi dei vari operatori. Tra incidenti sui set e brevi indagini, i due non perdono occasione per stimolarsi sessualmente.\nUna lettera spedita da Mathis prima di essere rapito, mette Bond al corrente delle sue indagini. Parte cos\u00ec per Calvi ed irrompe nella villa di Cirendini e Rodiac dove ritrova il suo amico e scopre il piano di Le G\u00e9rant e Goro Yoshida per un clamoroso attentato durante il festival di Cannes. Lo scopo \u00e8 uccidere in una strage contro l'Occidente anche Tylyn Mignonne ed impedire cos\u00ec il divorzio e la perdita di una fortuna a L\u00e9on Essinger. L'agente segreto \u00e8 a sua volta imprigionato e gli viene impresso nell'occhio il tatuaggio del\"l'Unione\".\nBond e Mathis riescono comunque a scappare e ad evitare un'esplosione durante la presentazione di un film.\nQuindi Bond e l'amico francese coordinano un commando dell'Interpol ed espugnano la sede del\"l'unione\" in Corsica. L'agente britannico trova Le G\u00e9rant nell'oscurit\u00e0 dei bassifondi, quando irrompe Marc-Ange Draco a fermarlo. Scopre che \u00e8 stato il suocero a finanziare \"l'Unione\" fin dall'inizio e Le G\u00e9rant non \u00e8 altro che una sua creatura e desidera salvarla. Mentre il cieco scappa aiutato dai suoi uomini, il suocero intrattiene Bond, consapevole che la fortezza sta per saltare in aria ed uccider\u00e0 entrambi. Bond, pur distrutto dai sentimenti nel ricordo dell'amata moglie Tracy, riesce ad ingannare il suocero e ad ucciderlo. Quindi esce dalla villa e fa esplodere l'elicottero su cui Le G\u00e9rant sta fuggendo."}
{"id": "2415893", "revid": "599013", "url": "https://it.wikipedia.org/wiki?curid=2415893", "title": "Ofloxacina", "text": "L' ofloxacina (nella fase sperimentale conosciuta con la sigla DL-8280) \u00e8 una molecola che appartiene alla classe dei fluorochinoloni di seconda generazione. Viene utilizzata nel trattamento delle infezioni delle vie urinarie e delle vie respiratorie. La molecola \u00e8 stata registrata ed approvata per l'uso per la prima volta nel 1982 in Europa e ha ricevuto una simile approvazione alla commercializzazione dalla Food and Drug Administration (FDA) degli Stati Uniti nel dicembre del 1990. Ofloxacina \u00e8 tuttora venduta in diversi paesi con svariati nomi commerciali e come farmaco equivalente.\nStoria.\nL'ofloxacina \u00e8 stata sviluppata come composto analogo, ma a largo spettro d'azione, della norfloxacina, il primo antibiotico fluorchinolone ad essere sintetizzato. Negli Stati Uniti \u00e8 stata venduta per anni con il nome commerciale di Floxin. la sua produzione \u00e8 stata interrotta dal 2009 ad opera del produttore, Ortho-McNeil-Janssen, una sussidiaria della Johnson &amp; Johnson. Tuttavia sia negli Stati Uniti che in Europa la molecola continua ad essere disponibile con nomi diversi come medicinale equivalente.\nCaratteristiche strutturali e fisiche.\nIl composto si presenta come una polvere cristallina di colore giallo paglierino. Leggermente solubile in acqua e in alcool metilico. Solubile nel diclorometano e nell'acido acetico glaciale.\nFarmacodinamica.\nIl composto \u00e8 dotato di un ampio spettro di azione, simile a quello di molti altri chinoloni (ad esempio ciprofloxacina, enoxacina, fleroxacina) e risulta molto efficace nei confronti di un'ampia gamma di batteri Gram\u2013positivi e Gram\u2013negativi.\nCome altre molecole della stessa classe ofloxacina agisce inibendo in modo selettivo i due tipi di enzima topoisomerasi, la DNA\u2013girasi (conosciuta anche come topoisomerasi II) e la topoisomerasi IV.\nLa topoisomerasi IV \u00e8 un enzima che permette la separazione delle catene di DNA che deve essere sottoposto a replicazione (duplicazione), evento che precede la divisione cellulare batterica. Il blocco di questo enzima comporta l'impossibilit\u00e0 alla separazione del DNA: il processo di replicazione delle molecole dell'acido deossiribonucleico batterico viene perci\u00f2 interrotto e la cellula batterica non pu\u00f2 pi\u00f9 dividersi e quindi replicarsi.\nLa DNA girasi, d'altra parte, \u00e8 l'enzima che rende possibile il superavvolgimento del DNA: tale processo \u00e8 fondamentale per permettere alla lunga molecola di acido deossiribonucleico di rientrare nelle cellule di nuova formazione. Il blocco di entrambi i meccanismi, cruciali per i processi di duplicazione, trascrizione e riparazione dell'acido deossiribonucleico (DNA), porta quindi alla morte il batterio.\nI seguenti microrganismi patogeni risultano particolarmente sensibili all'azione dell'ofloxacina: Klebsiella pneumoniae, Staphylococcus aureus (compresi i ceppi meticillino resistenti), Staphylococcus epidermidis, Streptococcus pyogenes, Neisseria gonorrhoeae e Neisseria meningitidis, Clostridium perfringens, Citrobacter koseri (Citrobacter diversus), Haemophilus influenzae, Escherichia coli, Proteus mirabilis, Proteus vulgaris, Legionella pneumophila, Gardnerella vaginalis, Serratia marcescens, Pseudomonas aeruginosa, Chlamydia trachomatis, Mycoplasma pneumoniae.\nFarmacocinetica.\nA seguito di somministrazione per via orale ofloxacina \u00e8 quasi completamente assorbita dal tratto gastrointestinale, la biodisponibilit\u00e0 \u00e8 infatti pari a quasi il 100%. La concentrazione plasmatica massima (Cmax) viene raggiunta a distanza di circa 1-3 ore dopo la somministrazione. La contemporanea assunzione di cibo pu\u00f2 ritardare l'assorbimento.\nIl composto si distribuisce ampiamente nei diversi tessuti biologici ed \u00e8 stato rinvenuto nel liquido cerebrospinale, nella cervice uterina, nell'ovaio, nel tessuto polmonare, nel liquido e tessuto prostatico, nell'espettorato e a livello della cute. Ofloxacina oltrepassa la barriera placentare e viene secreta nel latte materno. Il legame con le proteine plasmatiche, in vitro, \u00e8 pari a circa il 32%.\nL'emivita di eliminazione \u00e8 di 4-6 ore. La molecola viene eliminata dall'organismo prevalentemente attraverso l'emuntorio renale (circa l'80% entro 24 ore), in forma immodificata e solo per il 5% come metaboliti \"N\"-ossidati. Una quota minore (4-8%) \u00e8 eliminata attraverso le feci.\nUsi clinici.\nL'ofloxacina trova impiego nel trattamento di diverse infezioni batteriche delle vie urinarie e delle vie respiratorie, in particolare di quelle sostenute da germi Gram negativi. Viene inoltre utilizzata nelle infezioni da Chlamydia, comprese le uretriti non gonococciche e nelle infezioni sostenute da micobatteri, come la lebbra e la tubercolosi.\nPur essendo attiva nei confronti di Neisseria gonorrhoeae, con il tempo non \u00e8 pi\u00f9 stata considerata un trattamento di prima linea per la gonorrea (almeno in monosomministrazione) a causa dell'emergere di una importante resistenza batterica.\nControindicazioni.\nLa molecola \u00e8 controindicata nei soggetti con ipersensibilit\u00e0 nota al principio attivo o ad altri chinoloni oppure ad un qualsiasi eccipiente utilizzato nella formulazione. \u00c8 inoltre controindicata nei pazienti con storia personale di disturbi tendinei.\nIn soggetti affetti da nefropatie il dosaggio deve essere diminuito. Infine non deve essere assunta da pazienti affetti da epilessia e da coloro che soffrono di alterazioni del sistema nervoso centrale (SNC), come ad esempio pregressi traumi cranici o cerebrali, pregresse encefaliti o meningiti, ictus cerebrale, che possono comportare un abbassamento della soglia convulsiva. \nEt\u00e0 pediatrica.\nL'ofloxacina e gli altri chinoloni sono controindicati per l'impiego sia nei bambini che nei soggetti adolescenti ancora in fase di crescita, per il rischio concreto che si verifichino lesioni a carico dell'apparato muscolo-scheletrico. In uno studio clinico, 1534 pazienti giovani (di et\u00e0 compresa tra i 6 mesi e i 16 anni) sono stati trattati con levofloxacina, e sono stati seguiti fino a 12 mesi dopo il termine del trattamento per valutare tutti gli eventi muscoloscheletrici che si verificavano. A 12 mesi di follow-up l'incidenza cumulativa degli eventi avversi muscoloscheletrici nel gruppo di studio \u00e8 risultata pari al 3,4%, rispetto al 1,8% tra gli 893 pazienti trattati con altri antibiotici (gruppo di controllo).\nNel gruppo trattato con levofloxacina, circa i due terzi di questi eventi avversi muscoloscheletrici si verificavano nei primi 60 giorni. Tra tutti gli eventi l'86% poteva essere classificato come lieve e il 17% come moderato. Tutti gli eventi si sono risolti senza sequele a lungo termine.\nGravidanza e allattamento.\nL'utilizzo di fluorochinoloni nel primo trimestre di gravidanza non sembra essere correlato ad un aumento del rischio di gravi malformazioni fetali o di altri effetti indesiderati sul nascituro. Studi sperimentali sugli animali hanno evidenziato che il composto non ha effetti teratogeni quando somministrato a femmine di ratto o coniglio gravide a dosaggi rispettivamente di 810\u00a0mg/kg al giorno, 11 volte il dosaggio massimo raccomandato per l'uomo basandosi sulla superficie corporea espressa come mg/m2 o 50 volte basandosi su un dosaggio espresso come mg/kg, e di 160\u00a0mg/kg/ al giorno, 4 volte la dose massima raccomandata per l'uomo basandosi sulla superficie corporea o 10 volte basandosi su un dosaggio espresso in mg/kg. Studi effettuati sugli animali hanno evidenziato la possibilit\u00e0 di danno alle cartilagini ed altri disturbi minori di tipo scheletrico, in particolare nei ratti che ricevono dosi ampiamente superiori a quelle usualmente utilizzate nell'essere umano (espresse sempre come mg/m2) .\nAd oggi non esistono comunque studi adeguati e ben controllati su donne gravide. Per tale motivo la gravidanza deve essere considerata una controindicazione all'assunzione del medicamento e l'ofloxacina dovrebbe essere utilizzata in donne gravide solo se il medico ha ritenuto che i benefici attesi sono certamente superiori al potenziale rischio cui si espone il feto.\nDosi terapeutiche.\nNei soggetti adulti il dosaggio, a seconda della gravit\u00e0 del singolo caso, pu\u00f2 variare da 200\u00a0mg a 900\u00a0mg al giorno, suddivisi in 2-3 somministrazioni.\nNelle infezioni delle vie urinarie sono di norma sufficienti dosaggi pi\u00f9 bassi (400\u00a0mg suddivisi in due somministrazioni) mentre nelle infezioni delle alte, ma soprattutto delle basse vie respiratorie i dosaggi raggiungono i 600\u2013900\u00a0mg, sempre due volte al giorno.\nLa funzionalit\u00e0 renale ed epatica dei pazienti che assumono il chinolone debbono sempre essere tenute in considerazione per evitare il rischio di accumulo del farmaco, che potrebbe provocare una overdose potenzialmente mortale. Pertanto nei soggetti con funzionalit\u00e0 renale compromessa \u00e8 spesso necessario ricorrere a dosaggi pi\u00f9 bassi di ofloxacina, modificando il dosaggio in base ai valori rilevati di clearance della creatinina."}
{"id": "2415894", "revid": "767487", "url": "https://it.wikipedia.org/wiki?curid=2415894", "title": "Distretto di Mut", "text": " \nIl distretto di Mut (in turco Mut il\u00e7esi) \u00e8 un distretto della provincia di Mersin, in Turchia.\nGeografia fisica.\nIl distretto \u00e8 posto all'interno della costa mediterranea, ai piedi del passo di Sertavul che unisce la Cappadocia con la citt\u00e0 di Konya, alla costa mediterranea. La regione produce una vasta variet\u00e0 di frutta e verdura conosciuta come \"Mut \u015fekerparesi\", all'entrata del paese una statua con una ragazza portante un cesto di frutta ne rappresenta l'importanza per la regione. Il periodo estivo \u00e8 spesso caratterizzato da alte temperature, la popolazione locale, in questo periodo, trova refrigerio sui prati delle alture circostanti o sulle rive del lago artificiale della diga costruita sul fiume Ermenek, le foreste delle alture sono popolate da cinghiali.\nStoria.\nLa regione \u00e8 abitata si dai tempi degli Ittiti duemila anni prima di Cristo. In seguito fu parte dell'antica Cilicia nell'Asia Minore. Dopo la caduta dell'Impero romano d'Occidente fece parte del regno d'Armenia. Nel tredicesimo secolo venne conquistata dalle trib\u00f9 turcomanne della dinastia Karamanide, di cui fu capitale per un breve periodo. Vestigia di questo regno, sono ancora visibili come la moschea \"Lal Pasha\" e il minareto rosso (K\u0131z\u0131lminare). Alla fine del quindicesimo secolo divenne parte dell'impero ottomano.\nAmministrazioni.\nAppartengono 2 comuni e 90 villaggi."}
{"id": "2415895", "revid": "204012", "url": "https://it.wikipedia.org/wiki?curid=2415895", "title": "Yellow fever", "text": ""}
{"id": "2415896", "revid": "23006", "url": "https://it.wikipedia.org/wiki?curid=2415896", "title": "Mai sognare di morire", "text": ""}
{"id": "2415900", "revid": "339392", "url": "https://it.wikipedia.org/wiki?curid=2415900", "title": "Dinastia Karamanide", "text": ""}
{"id": "2415902", "revid": "1728", "url": "https://it.wikipedia.org/wiki?curid=2415902", "title": "Il trionfo di Celia", "text": ""}
{"id": "2415915", "revid": "1409041", "url": "https://it.wikipedia.org/wiki?curid=2415915", "title": "Fazenda", "text": "Fazenda \u00e8 una parola portoghese significante \"fattoria\", ma solitamente usata per indicare un tipo di piantagione di caff\u00e8 molto diffusa in Brasile tra il 1840 e il 1896. L'equivalente in lingua spagnola sarebbe \"hacienda\". Il sistema della fazenda port\u00f2 da un lato l'intensificarsi delle esportazioni, ma dall'altro un notevole aumento della schiavit\u00f9."}
{"id": "2415919", "revid": "1915706", "url": "https://it.wikipedia.org/wiki?curid=2415919", "title": "Norfloxacina", "text": "La norfloxacina (nella fase sperimentale conosciuta con la sigla AM-715) \u00e8 una molecola che appartiene alla classe dei chinoloni di terza generazione a cui appartengono i fluorochinoloni. Viene solitamente impiegata nel trattamento delle infezioni delle vie urinarie e delle prostatiti. In alcuni paesi la molecola \u00e8 commercializzata come sale pivoxil.\nCon l'uso, nella pratica clinica sono state messe in evidenza numerose resistenze all'azione del farmaco.\nCaratteristiche strutturali e fisiche.\nIl composto si presenta come una polvere cristallina igroscopica, di colore biancastro tendente al giallo pallido. Facilmente solubile nell'acido acetico glaciale, solo lievemente solubile in acqua, etanolo e metanolo e acetone, scarsamente solubile in cloroformio; praticamente insolubile in etere. Il punto di fusione \u00e8 pari a circa 221\u00a0\u00b0C.\nFarmacodinamica.\nLa molecola \u00e8 dotata di un ampio spettro di azione, assai simile a quello della ciprofloxacina, e risulta molto efficace nei confronti di svariati batteri Gram\u2013positivi e Gram\u2013negativi. Come tutti i chinoloni la norfloxacina agisce inibendo in modo selettivo i due tipi di enzima topoisomerasi, la DNA\u2013girasi (conosciuta anche come topoisomerasi II) e la topoisomerasi IV.\nQuesti enzimi sono fondamentali per la cellula batterica, in particolare per i processi di duplicazione, trascrizione e riparazione dell'acido deossiribonucleico (DNA) nei batteri. La topoisomerasi IV agisce separando la caratteristica doppia catene di DNA che deve essere replicato (cio\u00e8 duplicato), prima della divisione cellulare batterica. Il suo blocco comporta la mancata separazione del DNA e pertanto il processo di replicazione dello stesso viene interrotto. Il batterio, quindi, non pu\u00f2 pi\u00f9 dividersi e replicarsi. La DNA girasi, d'altra parte, \u00e8 responsabile del superavvolgimento del DNA: quest'ultimo processo \u00e8 cruciale affinch\u00e9 la molecola possa essere fatta rientrare nelle cellule di nuova formazione. Il blocco di entrambi i meccanismi porta quindi alla morte del batterio.\nLa norfloxacina \u00e8 attiva principalmente sui seguenti batteri: Aeromonas hydrophila, Klebsiella pneumoniae, Proteus mirabilis, Proteus vulgaris, Providencia rettgeri, Salmonella, Shigella flexneri.\nFarmacocinetica.\nLa norfloxacina viene assorbita rapidamente dopo somministrazione per os. La biodisponibilit\u00e0 si aggira intorno al 30-40%. Dopo assunzione di 400\u00a0mg la concentrazione plasmatica massima (Cmax) \u00e8 pari a 1.5\u00a0\u00b5g/mL e viene raggiunta a distanza di circa un'ora dall'assunzione.\nNell'organismo la norfloxacina \u00e8 metabolizzata ad opera del fegato e del rene. L'emivita plasmatica \u00e8 pari a 3\u20134 ore e non appare essere dose\u2013dipendente. Lo steady-state viene ottenuto dopo circa due giorni dall'assunzione delle dosi. La molecola viene eliminata dall'organismo attraverso le feci per una quota pari al 30% circa, ma soprattutto grazie all'escrezione renale sia attraverso la filtrazione glomerulare che la secrezione tubulare.\nEntro 24 ore dall'assunzione di una singola dose una percentuale variabile tra il 26 ed il 32% di norfloxacina viene ritrovata a livello delle urine in forma immodificata. A ci\u00f2 si aggiunge un ulteriore 5-8% che viene eliminato come metaboliti attivi (sei diversi tipi) caratterizzati da una potenza antimicrobica decisamente inferiore. In volontari sani le concentrazioni urinarie raggiungono valori medi di circa 200 mcg/ml e rimangono a livelli battericidi per almeno 12 ore.\nLa biodisponibilit\u00e0 del farmaco in soggetti con insufficienza renale di grado lieve (clearance della creatinina minore di 80 ml/min) o moderato (clearance della creatinina tra 30-50 ml/min) \u00e8 simile a quella dei volontari sani. Invece in caso di riduzione della clearance della creatinina a meno di 30 ml/min/1,73 m\u00b2 (insufficienza renale severa) l'eliminazione renale del chinolone diminuisce significativamente. L'emivita sierica efficace \u00e8 di circa 8 ore. \nIl legame con le proteine plasmatiche \u00e8 inferiore al 15%.\nUsi clinici.\nIl farmaco trova indicazione nel trattamento di infezioni da batteri Gram negativi e particolarmente nelle infezioni non complicate del tratto urinario (cistite acuta compresa), nelle gastroenteriti batteriche, nella gonorrea uretrale e della cervice uterina (anche se molti esperti ritengono questa indicazione ormai superata a causa dell'insorgenza di una elevata resistenza batterica in diversi paesi). Vi si ricorre inoltre per il trattamento della prostatite dovuta a Escherichia coli.\nNorfloxacina non \u00e8 invece efficace per la terapia della sifilide. Essendo utilizzata ad elevato dosaggio e per brevi periodi nel trattamento della gonorrea, \u00e8 opportuno avere presente che l'antibiotico potrebbe mascherare o ritardare l'esordio di sintomi di una sifilide in fase di incubazione.\nAnche la norfloxacina, come altri chinoloni, \u00e8 stata utilizzata per il trattamento del tifo addominale e della febbre paratifoide, ma \u00e8 interessante notare che questa molecola si \u00e8 dimostrata clinicamente meno efficace di altri fluorchinoloni.\nEffetti collaterali e indesiderati.\nIn generale, i fluorochinoloni sono ben tollerati, e la maggior parte degli effetti collaterali segnalati \u00e8 di tipo lieve o moderato, anche se, occasionalmente, si debbono registrare gravi effetti avversi. Si deve comunque ricordare che il tasso globale di eventi indesiderati nei pazienti trattati con fluorochinoloni \u00e8 pi\u00f9 o meno simile a quello osservato in soggetti trattati con altre classi di antibiotici.\nIn uno studio dei Centers for Disease Control (CDC) degli Stati Uniti \u00e8 stato osservato come i pazienti trattati con fluorochinoloni possono sperimentare eventi avversi abbastanza grave da condurli ad una visita di pronto soccorso pi\u00f9 frequentemente rispetto a soggetti trattati con cefalosporine o macrolidi, ma meno frequentemente rispetto a quelli trattati con penicilline, clindamicina, sulfamidici, o vancomicina.\nNel corso del trattamento sono stati segnalati disturbi a carico dell'apparato gastrointestinale (dispepsia, nausea e vomito, secchezza delle fauci, stipsi e talvolta diarrea, dolore e crampi addominali, flatulenza, bruciore e dolore allo stomaco.\nIn alcuni casi \u00e8 stata segnalata la comparsa di pancreatite e di patologie epatobiliari comprendenti ittero colestatico ed epatite.\nAltri disturbi possono verificarsi a carico della cute e del tessuto sottocutaneo (prurito, rash cutaneo, fotosensibilit\u00e0, orticaria, sindrome di Stevens\u2013Johnson, necrolisi epidermica tossica).\nNella fase di sorveglianza post-marketing anche per questa molecola si sono evidenziati gli effetti avversi propri di altre molecole appartenenti alla classe degli antibioitico di tipo fluorchinolonico.\nTra questi, in particolare, i disturbi a carico dei tendini e le esacerbazioni dei sintomi della miastenia grave, queste ultime possono raramente associarsi ad un indebolimento potenzialmente letale dei muscoli respiratori.\nLe forme pi\u00f9 gravi di tendinopatia associate con l'uso di fluorchinoloni consistono nella rottura di tendini, che per la maggior parte dei casi coinvolgono il tendine di Achille. I giovani in genere riprendono abbastanza rapidamente e completamente, ma \u00e8 possibile un'invalidit\u00e0 permanente, che \u00e8 pi\u00f9 probabile nei pazienti pi\u00f9 anziani.\nControindicazioni.\nIl composto \u00e8 controindicato in soggetti con ipersensibilit\u00e0 nota al principio attivo, ad altri fluorchinoloni, oppure ad uno qualsiasi degli eccipienti contenuti nella formulazione farmacetica. La norfloxacina non deve essere utilizzata da soggetti con storia personale o familiare di convulsioni o che presentano fattori noti per predisporre ad attacchi epilettici.\nDosi terapeutiche.\nLa norfloxacina nei soggetti adulti viene somministrata per via orale almeno un'ora prima di assumere un pasto. Nelle infezioni delle vie urinarie la dose usuale \u00e8 pari a 400\u00a0mg, ogni 12 ore, per un periodo di trattamento variabile da 3 a 10 giorni.\nIl trattamento nelle infezioni recidivanti del tratto urinario pu\u00f2 richiedere periodi di trattamento particolarmente prolungati (fino a 12 settimane). Nei soggetti affetti da prostatite batterica il trattamento prevede sempre l'assunzione di 400\u00a0mg, ogni 12 ore, ma per un periodo continuativo di 28 giorni.\nNel trattamento della gonorrea non complicata il dosaggio standard \u00e8 pari a 800\u00a0mg in singola dose orale. \nLa dose di norfloxacina deve essere ridotta in caso di grave insufficienza renale (clearance della creatinina inferiore a 30 mL/minuto); Nel caso di infezione del tratto urinario la dose si riduce a 400\u00a0mg una sola volta al giorno."}
{"id": "2415925", "revid": "92723", "url": "https://it.wikipedia.org/wiki?curid=2415925", "title": "Comunit\u00e0 ebraica di Asti", "text": "Asti \u00e8 sede di un'antica comunit\u00e0 ebraica, una delle pi\u00f9 importanti della regione Piemonte, oggi sezione della comunit\u00e0 ebraica di Torino.\nLa storia.\nUna prima documentazione della presenza ebraica ad Asti \u00e8 dell'812, ma furono le espulsione degli ebrei da Spagna, Provenza e Valle del Reno a partire dal XIV secolo a portare ad un aumento significativo della popolazione ebraica ad Asti, Moncalvo e Fossano . Questi gruppi avevano il medesimo rituale liturgico (una combinazione del rituale askenazita e di quello antico francese) e parlavano un dialetto ebraico-piemontese.\nGli ebrei si dedicarono inizialmente alla conciatura delle pelli e alla tintura delle stoffe, mestieri che nel medioevo erano considerati impuri, a quasi completo appannaggio dei cittadini pi\u00f9 angariati. La ventina dei pellicciai era infatti nel territorio d'insediamento ebraico. Essendo interdetti al possesso degli immobili, alcuni ebrei si dedicarono poi principalmente al credito su pegno (Ad Asti, fino a pochi decenni fa, era ancora attiva la Banca Levi-Montalcini). \nNel 1723, lo stato Sabaudo istitu\u00ec il ghetto: nessun ebreo poteva risiedere all'esterno del recinto stabilito.&lt;br&gt;\nIl ghetto aveva sede nella contrada degli Israeliti, gi\u00e0 dei Cappellai (oggi via Aliberti) ed in quella di San Bernardino (l'attuale via Ottolenghi), dove tuttora \u00e8 presente la Sinagoga del XVIII secolo, con il suo interessantissimo museo, ricco di arredi. \nGli edifici del ghetto sono ancor oggi ben identificabili nel Rione San Secondo. L'esiguit\u00e0 dello spazio edificabile nel ghetto, port\u00f2 gli ebrei a sviluppare le abitazioni in modo sotterraneo e verticale, riducendo l'area dei cortili. La casa degli \"Artom\" era la prima casa del ghetto, all'imbocco della contrada degli Israeliti. Le sue finestre si affacciavano su Piazza San Secondo ed il Palazzo Comunale. La famiglia Artom, rea di possedere le due finestre che si affacciavano \u201cfuori\u201d, sui \u201cgentili\u201d, fu obbligata a far eseguire un affresco raffigurante una \u201csacra conversazione\u201d, dipinta dal pittore G. Aliberti (1662-1740), tra le due finestre, ad indennizzo del \"privilegio\" loro concesso.\nNel 1791, con l'arrivo dei Francesi, gli ebrei furono considerati cittadini liberi a tutti gli effetti, e nel 1797, ad Asti vennero abbattuti i portoni del ghetto. Nel 1810 fu inaugurato il nuovo cimitero (sull'attuale via dei Martiri israelitici) in sostituzione dell'antico \"Prato degli ebrei\", che s trovava tra le attuali vie Antica Zecca e via d'Azeglio. \nDurante la Restaurazione, per un breve periodo (1815) furono ribadite le vecchie restrizioni antiebraiche, ma con lo Statuto Albertino del 1848 avvenne la totale emancipazione della comunit\u00e0 ebraica. Le famiglie ebraiche pi\u00f9 ricche acquistarono nuove case fuori il vecchio recinto, anche se questo rimase il quartiere degli ebrei poveri.&lt;br&gt; In questo periodo gli ebrei ad Asti erano 267. Nacque la prima macelleria kasher, ed il primo istituto scolastico ebraico in citt\u00e0 (l'Istituto Clava). Nel 1889 l'antica sinagoga fu ristrutturata con l'ampliamento del matroneo e dei finestroni. \nGli ebrei furono cos\u00ec integrati nel tessuto sociale della societ\u00e0 ottocentesca astigiana, basti ricordare il senatore Isacco Artom, che fu segretario di Camillo Benso conte di Cavour, i consiglieri comunali Zaccaria Ottolenghi (costruttore e finanziatore del Teatro Alfieri) e Lazzaro Artom. Ancora oggi, nel nome dei palazzi ed in molte lapidi commemorative, si ritrovano inoltre i nomi dei De Benedetti, dei Clava, dei Treves, dei Levi-Montalcini.\nIl XX secolo port\u00f2 la seconda guerra mondiale e le persecuzioni nazi-fasciste che svuotarono il ghetto deportandone gli abitanti. Solo tre dei trenta deportati fecero ritorno ad Asti (una lapide nel cortiletto della sinagoga ricorda i nomi dei deportati). Dopo la liberazione, gli ebrei astigiani, ridotti ad un numero esiguo, non hanno pi\u00f9 potuto ricostruire la loro comunit\u00e0, che oggi esiste solo come sezione della comunit\u00e0 ebraica di Torino."}
{"id": "2415932", "revid": "212348", "url": "https://it.wikipedia.org/wiki?curid=2415932", "title": "Inversione di freddo Huelmo/Mascardi", "text": "L'inversione di freddo Huelmo/Mascardi (in inglese Huelmo/Mascardi Cold Reversal, HMCR) \u00e8 il nome dato a un evento di raffreddamento nel Sud America verificatosi tra gli 11.400 e 10.200 anni 14C BP. Esso inizia circa 550 anni prima del raffreddamento del Dryas recente nell'Emisfero Settentrionale, ed entrambi i periodi finirono circa nello stesso tempo.\nL'evento prese il nome dai siti di Huelmo, Cile, e del Lago Mascardi, Argentina (Parco Nazionale di Nahuel Huapi) dove esso venne rilevato e datato.\nL'evento dell'HMCR inizia con un'accentuazione del periodo di raffreddamento il quale inizi\u00f2 12.400 14C anni BP. L'inizio dell'evento di 11.400 14C anni BP (13.400 anni calendario BP) ebbe luogo 400-700 anni prima dell'inizio del Dryas recente. La data finale di 10.200 14C anni BP (circa 11.500 anni cal BP) \u00e8 difficile da calibrare per un anno di calendario perch\u00e9 essa ebbe luogo durante una stabilizzazione dell'et\u00e0 del radiocarbonio. La fine dell'HMCR marc\u00f2 anche la fine del periodo di raffreddamento."}
{"id": "2415936", "revid": "278830", "url": "https://it.wikipedia.org/wiki?curid=2415936", "title": "L'isola della strega", "text": ""}
{"id": "2415940", "revid": "729019", "url": "https://it.wikipedia.org/wiki?curid=2415940", "title": "Giardini pubblici di Gorizia", "text": "I giardini pubblici (in sloveno \"javni park\") di Gorizia consistono in un'area di verde pubblico urbano, situata appunto nel comune di Gorizia, in Friuli-Venezia Giulia.\nStoria e descrizione.\nCreati nel 1863 su un terreno agricolo appartenente alla famiglia De Grazia, in origine questi giardini si estendevano su una superficie di due ettari, dal Corso Italia fino a digradare nella valletta del torrente Corno che scorre sottostante. Fin dall'inizio furono concepiti in modo da esser all'altezza del rango che Gorizia aveva allora di citt\u00e0 di villeggiatura per una certa clientela di funzionari e benestanti; per questo ebbe una progettazione accurata di aiuole e vialetti, le essenze piantumate erano perlopi\u00f9 esotiche.\nIl tutto fu successivamente impreziosito dalla fontana del Gyulai, una fontana metallica donata dal maresciallo Gyulai che era venuto a trascorrere a Gorizia la sua pensione, e da una centralina meteorologica in stile mitteleuropeo (di cui esistono solo altri due esemplari), del 1895, ancora perfettamente funzionante.\nCon il primo conflitto mondiale il parco sub\u00ec tremendi danneggiamenti, ed i giardini furono ridotti di superficie per esigenze di viabilit\u00e0. Negli anni si sono venuti ad aggiungere i busti di numerosi personaggi illustri di Gorizia come Carlo Favetti, Simon Gregor\u010di\u010d, Giorgio Bombi, Graziadio Isaia Ascoli, Pietro Zorutti e Max Fabiani, oltre ad un piccolo parco giochi attrezzato.\nLa presenza di alberi sempreverdi, quali la magnolia, il leccio ed il pino marittimo, oltre a caducifogli, quali l'ippocastano, il tiglio, il bagolaro, il platano ed il ginkgo nonch\u00e9 di macchie di \"Nandina domestica\" e \"Mahonia japonica\" e le aiuole normalmente ben curate, arricchiscono visibilmente questo luogo in ogni momento dell'anno.\nOccasionalmente il parco viene utilizzato dall'amministrazione comunale per l'allestimento di mercati e fiere itineranti oltre che manifestazioni di vario tipo."}
{"id": "2415941", "revid": "729019", "url": "https://it.wikipedia.org/wiki?curid=2415941", "title": "Muscolo longitudinale superiore", "text": "Nell'anatomia umana il muscolo longitudinale superiore, fa parte dei muscoli intrinseci della lingua.\nAnatomia.\n\u00c8 una lamina impari di fasci muscolari che decorrono sagittalmente sul dorso della base e del corpo della lingua. Originano e s'inseriscono profondamente alla lamina propria della mucosa.\nFunzioni.\nLe sue funzioni sono quella di accorciare la lingua e di alzare la parte finale."}
{"id": "2415942", "revid": "1305772", "url": "https://it.wikipedia.org/wiki?curid=2415942", "title": "Manuzio", "text": ""}
{"id": "2415943", "revid": "287204", "url": "https://it.wikipedia.org/wiki?curid=2415943", "title": "Passo di Sertavul", "text": "Il passo di Sertavul (turco \"Sertavul Ge\u00e7idi\"), \u00e8 un passo di montagna posto nella parte centrale della catena del Tauro in Turchia che scollina a una altitudine di 1\u00a0610\u00a0m s.l.m. Collega la Provincia di Karaman con le citt\u00e0 di Konya e Karaman alla Provincia di Mersin sulla costa mediterranea. Il passo di Sertavul diverge dagli altri passi dei Tauri per la sua relativa forma piatta. Questa caratteristica muta nella parte meridionale quando la strada entra nella valle a ridosso della cittadina di Mut. Questa vallata carsica presenta rocce di tipo calcareo brulle e coperte da una rada vegetazione a cuscinetti.\nIl passo venne attraversato dall'armata della terza crociata guidata da Federico Barbarossa nel 1190, prima che il re morisse nelle acque del fiume G\u00f6ksu allora chiamato Calycadnus."}
{"id": "2415945", "revid": "1728", "url": "https://it.wikipedia.org/wiki?curid=2415945", "title": "Giardini Pubblici", "text": ""}
{"id": "2415948", "revid": "1305772", "url": "https://it.wikipedia.org/wiki?curid=2415948", "title": "I ribelli", "text": ""}
{"id": "2415949", "revid": "204012", "url": "https://it.wikipedia.org/wiki?curid=2415949", "title": "Muscolo genio-glosso", "text": ""}
{"id": "2415951", "revid": "204012", "url": "https://it.wikipedia.org/wiki?curid=2415951", "title": "Muscolo io-glosso", "text": ""}
{"id": "2415953", "revid": "729019", "url": "https://it.wikipedia.org/wiki?curid=2415953", "title": "Muscolo longitudinale inferiore", "text": "Nell'anatomia umana il muscolo longitudinale inferiore, fa parte dei muscoli intrinseci della lingua.\nAnatomia.\n\u00c8 un muscolo pari che origina dalla lamina propria della base linguale portandosi alla sottomucosa della faccia inferiore del corpo. Si ritrova fra il muscolo ioglosso e muscolo genioglosso.\nFunzioni.\nLe sue funzioni sono legate al movimento della lingua: permette di accorciarla e di abbassarne la punta."}
{"id": "2415956", "revid": "1149807", "url": "https://it.wikipedia.org/wiki?curid=2415956", "title": "Episodi di Curioso come George", "text": "La seguente voce contiene la lista degli episodi della serie televisiva animata Curioso come George.\nSpeciali.\nLa scimmietta reale.\nAl museo ove lavora Ted (L'uomo dal cappello giallo) arriva una rappresentanza del piccolo stato di Symyana per una mostra sulle scimmie... Ma, prima di arrivare al museo, George vorrebbe partecipare a Castleland, Ted promette a George che ci andranno dopo l'incontro con la delegazione si Symyana... Tuttavia la goffaggine di Ted fa andare storto l'incontro con la delegazione al museo e i delegati di Symyana, scocciati, se ne vanno mandando all'aria la mostra... George, allontanatosi da Ted, ascoltando la musica di un suonatore di strada fa cadere maldestramente il telone sulla delegazione di Symyana... Anche la delegazione ha una scimmietta identica a George, cos\u00ec facendo, George e la scimmietta della delegazione vengono scambiate, la delegazione prende George, e Ted prende la scimmietta della delegazione...\nTed cerca di far imparare le buone maniere alla scimmietta che pensa sia George visto il casino che ha combinato davanti al museo...\nGeorge, frattanto, continua a comportarsi come al suo solito una volta portato a Symyana, lancia le polpettine poste sui suoi spaghetti in aria mangiandole e mandando quasi all'aria un'intervista in TV rompendo una fontana...\nRe Gustavo, capo della delegazione di Symyana, che stava per essere intervistato alla TV mentre George ha combinato il casino suddetto, il re pensa che sia un malessere dovuto al viaggio di ritorno di George...\nNel frattempo si stanno organizzando i preparativi dell'incoronazione della figlia di Re Gustavo, Isabel, a principessa, mentre il sindaco della citt\u00e0 di Symyana sta organizzando un evento cavalleresco, un derby, all'ippodromo della citt\u00e0... La futura principessa vorrebbe parteciparvi, ma il padre le vieta per via dell'incoronazione del giorno successivo...\nTed, intanto, vede per caso l'intervento di George all'intervista in TV di Re Gustavo ed intuisce dello scambio... Allora decide di andare a Symyana per riprendersi George e di riportare la scimmietta reale a Symyana...\nViene il giorno dell'incoronazione e George convince Isabel a partecipare al derby travestiti da persone comuni...\nIsabel, partecipando alla corsa, perde la sciarpa venendo smascherata, cos\u00ec come George perde goffamente il suo travestimento cercando di riagguantare un'arancia... Tuttavia Isabel vince la corsa...\nIl sindaco si complimenta con lei, rimanendo perplesso sul fatto che il re l'abbia lasciata partecipare al derby mentre aveva l'incoronazione in programma, cos\u00ec Isabel lascia la premiazione con George e si affretta a raggiungere il gala per l'incoronazione...\nNel frattempo arriva Ted a Symyana con la scimmietta reale... I due guardiani per\u00f2 fanno entrare solo la scimmietta reale lasciando all'ingresso Ted...\nLa scimmietta reale, aggirando le guardie, invita a salire su un albero e cos\u00ec entrare poi a Symyana senza essere visto dalle guardie...\nUna volta sceso dall'albero le due guardie tuttavia si accorgono di Ted e cercano di allontanarlo dal regno...\nTed e la scimmietta cercano di scappare in una rocambolesca fuga riuscendo a nascondersi...\nNel frattempo Isabel e George ritornano dall'ippodromo e si accorgono di Ted e la scimmietta reale...\nIsabel crede di vedere doppio... Cos\u00ec Ted le racconta dello scambio fra George e la scimmietta reale...\nTuttavia le guardie stanno ancora cercare Ted, cos\u00ec Ted, Isabel, George e la scimmietta reale scappano e, scappando, trovano un passaggio segreto e una stanza segreta in cui Re Gustavo ha nascosto tutti i suoi momenti felici, il momento registrato in un VHS della sua incoronazione in cui, suonando il sousafono. inciampando in un festone, fa un capitombolo in acqua scatenando l'ilarit\u00e0 della gente presente, cos\u00ec Isabel capisce l'accanimento del padre di non concedere alla figlia i momenti felici...\nIsabel, tuttavia, capisce di trovare una accorciatoia per arrivare all'incoronazione...\nCos\u00ec George trova che l'unica alternativa di arrivare subito all'incoronazione \u00e8 di gettarsi a capofitto tramite i cavi che dall'orologio arrivano alla fontana rotta da George...\nUna volta scesi gi\u00f9, i quattro corrono all'incoronazione...\nTuttavia l'incoronazione parte senza Isabel...\nDue delle navi dell'incoronazione cozzano l'una contro l'altra scatenano cos\u00ec l'ilarit\u00e0 della gente presente...\nRe Gustavo rimane sorpreso che Isabel ancora non \u00e8 presente all'incoronazione...\nMa ella infine arriva, dicendo che ha trovato la stanza segreta con i cimeli e la VHS del padre, dicendogli che bisogna essere se stessi e ricominciare da capo se la gente ride di te...\nNel frattempo il sindaco raggiunge il Re e Isabel dicendo a loro due che Isabel ha partecipato al derby ed ha vinto e lei si era scordato il premio ippico...\nUna volta consegnato il premio ad Isabel, lei pu\u00f2 essere infine incoronata mentre Re Gustavo intona la melodia col sousafono dei tempi della sua incoronazione accompagnato dai suonatori di tuba e di tamburo e mentre che i presenti ballano e la scimmietta reale sorride soddisfatto del buon esito della storia..."}
{"id": "2415963", "revid": "767487", "url": "https://it.wikipedia.org/wiki?curid=2415963", "title": "Consolidazione", "text": "La consolidazione \u00e8 un fenomeno proprio dei mezzi porosi coesivi saturi dalla bassissima permeabilit\u00e0 sottoposti ad un carico esterno; consiste nella progressiva deformazione del mezzo caricato nel tempo, al contrario di tutti gli altri materiali che sotto un carico presentano una deformazione immediata.\nQuesto fenomeno, che si presenta soprattutto nelle argille, viene spiegato dalla geotecnica facendo riferimento alla permeabilit\u00e0 molto bassa di questi terreni. Per semplificare la comprensione di questo fenomeno si \u00e8 soliti fare un'analogia del terreno con un recipiente colmo d'acqua (che rappresenta l'acqua nel terreno) in cui \u00e8 alloggiata una molla (che rappresenta la fase solida nel campione) su cui \u00e8 posta una piastra munita di valvola (la cui possibilit\u00e0 di essere aperta e chiusa schematizza la bassa permeabilit\u00e0 del mezzo che si oppone alla fuoriuscita d'acqua).\nSupponendo i grani solidi e l'acqua incomprimibili (ipotesi pi\u00f9 che ragionevole negli intervalli di sollecitazione normali), l'unica possibilit\u00e0 perch\u00e9 si abbiano deformazioni volumetriche \u00e8 che l'acqua fuoriesca dal terreno, in modo che il volume di vuoti del terreno si riduca e di conseguenza il volume totale. Tuttavia, a causa della ridotta permeabilit\u00e0, l'acqua \u00e8 frenata da questo suo tentativo di fuoriuscire dal provino, per cui nella primissima fase di applicazione del carico la sollecitazione viene interamente sopportata dall'acqua sotto forma di sovrapressione; nella schematizzazione del recipiente con la molla questa fase \u00e8 idealizzata immaginando la valvola chiusa e quindi, per effetto dell'applicazione del carico, si ha un aumento della pressione nell'acqua ma la molla non riceve alcuna forza e quindi non subisce accorciamenti cos\u00ec come lo scheletro solido non riceve sovraccarichi e non si deforma volumetricamente.\nCon il passare del tempo, tuttavia, l'acqua nel terreno che comunque si muove per fuoriuscire anche se a bassissima velocit\u00e0, gradualmente uscir\u00e0 dal provino dissipando lentamente la sovrapressione iniziale. In questa fase lo scheletro solido inizia a deformarsi poich\u00e9 la parte di carico non pi\u00f9 sopportata dall'acqua va a caricare la parte solida del terreno, che quindi si deforma. Nell'analogia con la molla questa fase pu\u00f2 essere interpretata come il momento in cui la valvola viene aperta, per cui l'acqua inizialmente sotto pressione inizia a fuoriuscire e la molla inizia ad essere caricata e quindi deformata dal carico esterno.\nAl termine del processo tutta la sovrapressione inizialmente generatasi nell'acqua si dissipa a scapito della parte solida, la quale termina il suo processo di deformazione (naturalmente se si considera l'incremento di carico costante), condizione che corrisponde all'equilibrio. Nella schematizzazione questa fase finale pu\u00f2 essere interpretata come il momento in cui l'acqua \u00e8 fuoriuscita dalla valvola generando al suo interno una situazione di pressione in equilibrio con la situazione al contorno.\nTeoria della consolidazione monodimensionale.\nLa teoria della consolidazione monodimensionale, sviluppata da Karl von Terzaghi negli anni 1920, ci permette di quantificare il cedimento del terreno a seguito dell'applicazione di un carico (ad esempio una struttura sovrastante) e il tempo necessario perch\u00e9 questo si realizzi.\nQuesta teoria parte dalle ipotesi che il flusso di acqua e gli spostamenti del terreno avvengano nell'unica direzione verticale (situazione edometrica, relativa a un carico uniformemente distribuito su tutto il piano limite), che il mezzo sia saturo, che nell'intervallo di tensione considerato la permeabilit\u00e0 rimanga costante e il mezzo sia elastico lineare espresso dalla relazione costitutiva:\nformula_1\noltre naturalmente a considerare le fasi(fase liquida e fase solida) incomprimibili e le deformazioni infinitesime.\nSotto queste ipotesi, \u00e8 possibile trovare la cosiddetta \"equazione della consolidazione monodimensionale\":\nformula_2\ndove formula_3 rappresenta la sovrapressione che si genera nell'acqua e formula_4 \u00e8 chiamato \"coefficiente di consolidazione\" ed \u00e8 espresso dalla formula:\nformula_5\ndove:\nRisolvendo l'equazione della consolidazione monodimensionale \u00e8 possibile prevedere il cedimento e il tempo necessario perch\u00e9 si presenti completamente. Esistono delle situazioni a cui gi\u00e0 \u00e8 stata trovata una soluzione, come nel caso di sovrapressione uniforme lungo il terreno considerato (situazione ad esempio di una struttura che carica il terreno), con un banco di argilla delimitato superiormente e inferiormente da terreni ad alta permeabilit\u00e0 (sabbie o limi). In questo caso il banco di argilla pu\u00f2 drenare da entrambe le facce e la soluzione pu\u00f2 essere facilmente trovata facendo riferimento a grafici che mettono in relazione:"}
{"id": "2415964", "revid": "278830", "url": "https://it.wikipedia.org/wiki?curid=2415964", "title": "Nato nella palude", "text": ""}
{"id": "2415965", "revid": "599013", "url": "https://it.wikipedia.org/wiki?curid=2415965", "title": "Filipe Lu\u00eds Kasmirski", "text": "Durante la sua carriera, ha vinto una Coppa del Re (2013), un campionato spagnolo (2014), un campionato inglese (2015), una Coppa di Lega inglese (2015), due UEFA Europa League (2012, 2018), tre Supercoppe UEFA (2010, 2012, 2018), una Coppa Libertadores (2019) e un campionato brasiliano (2019).\nCon il Brasile ha vinto una FIFA Confederations Cup (2013) e una Copa Am\u00e9rica (2019).\nBiografia.\nPossiede altri due passaporti oltre a quello brasiliano: quello polacco e quello italiano. I nonni di Filipe Lu\u00eds vengono dall'Italia (le due nonne), dall'Austria (il nonno materno) e dalla Polonia (il nonno paterno).\nCarriera.\nClub.\nEsordi e Real M. Castilla.\nCresciuto nelle giovanili della , nel 2004 passa in prestito all'. Il 18 agosto 2005 viene ingaggiato dal in Uruguay, ma viene girato in prestito al , anche se disputa la stagione con il Real Madrid Castilla.\nDeportivo.\nNel 2006 viene ceduto ancora in prestito dal Rentistas, ancora in un'altra squadra spagnola, il con un'opzione di riscatto definitivo di 2,2 milioni di euro.\nNella stagione 2006-2007 nella Liga spagnola disputa poche partite, ma il suo prestito viene prorogato per un altro anno con le stesse clausole contrattuali. Nella stagione 2007-2008, dopo il passaggio di Joan Capdevila al , Filipe Lu\u00eds diventa il terzino sinistro titolare del Deportivo e gioca con pi\u00f9 continuit\u00e0.\nIl 10 giugno 2008 il Deportivo riscatta il giocatore, facendogli firmare un contratto di 5 anni.\nNella stagione 2008-2009, la sua prima stagione da titolare, \u00e8 l'unico giocatore di movimento della Liga a giocare tutte le 38 partite del campionato spagnolo.\nIl 23 gennaio 2010, in una gara di campionato contro l', subisce la frattura del perone destro in uno scontro con il portiere basco Gorka Iraizoz, ma riesce a tornare in campo dopo soli 4 mesi dall'incidente, nella partita contro il vinta dal Deportivo per 1-0.\nAtl\u00e9tico Madrid.\nIl 23 luglio 2010 firma un contratto quinquennale con l'. Debutta con i \"Colchoneros\" il 26 settembre seguente, nella partita di campionato contro il .\nIn quattro stagioni colleziona 180 presenze e 5 gol e vince due supercoppe europee, una Europa League, una Coppa di Spagna e una Liga.\nChelsea.\nIl 16 luglio 2014 viene acquistato per 20 milioni di euro dal , con cui firma un contratto triennale. Il 30 agosto seguente fa il suo esordio con la nuova maglia, nella vittoria per 6-3 sul campo dell', subentrando a Eden Hazard al 83\u00ba minuto di gioco. Il 16 dicembre segna il suo primo gol con i \"Blues\", nel match di League Cup contro il (3-1). A fine stagione vince la Coppa di Lega e la Premier League. Nella sua prima ed unica annata al Chelsea totalizza 26 partite tra campionato e coppe, realizzando anche un gol.\nRitorno all'Atl\u00e9tico Madrid.\nIl 28 luglio 2015 fa ritorno all', che lo acquista dal per 15 milioni di euro. Il giocatore firma con i \"Colchoneros\" un contratto quadriennale.\nIl 21 settembre 2016, in occasione del pareggio per 1-1 al Camp Nou contro il , gioca la sua 164\u00aa partita con l'Atl\u00e9tico diventando il calciatore brasiliano con pi\u00f9 gare disputate in Liga nella storia dei \"Rojiblancos\". Il 28 ottobre 2017 gioca la sua 200\u00aa partita in campionato con la maglia del club di Madrid.\nIl 15 marzo 2018, durante la partita di ritorno degli ottavi di Europa League, vinta per 1-5 contro la , in seguito ad uno scontro di gioco con \u00c9der riporta la frattura del perone sinistro, terminando cos\u00ec anzitempo la stagione e dovendo forzatamente saltare il . Operato il giorno seguente, subisce uno stop forzato di almeno due mesi. Il 12 maggio 2018, in occasione della vittoria esterna per 1-0 contro il , gioca la sua 300\u00aa partita con la maglia dell'Atl\u00e9tico. Con 333 partite giocate, \u00e8 il 18\u00ba calciatore con pi\u00f9 presenze nella storia dei \"colchoneros\".\nFlamengo.\nSvincolatosi dall', il 23 luglio 2019 si trasferisce a parametro zero al . Con i brasiliani firma un contratto di due anni e mezzo, valido fino al 31 dicembre 2021. Nel novembre 2019 vince sia la Coppa Libertadores che il campionato brasiliano.\nNazionale.\nDebutta con la nazionale brasiliana contro il il 14 ottobre 2009 in un match valido per le qualificazioni al campionato mondiale di calcio 2010. Convocato ma mai utilizzato per la Confederations Cup 2013, gioca per\u00f2 da titolare la Copa Am\u00e9rica 2015.\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 18 novembre 2021.\""}
{"id": "2415966", "revid": "287204", "url": "https://it.wikipedia.org/wiki?curid=2415966", "title": "Object recognition", "text": "L'Object recognition (in italiano: \"riconoscimento di oggetti\") nella visione artificiale \u00e8 la capacit\u00e0 di trovare un determinato oggetto in una sequenza di immagini o video. L'uomo riconosce una moltitudine di oggetti in immagini con poco sforzo, nonostante il fatto che l'immagine degli oggetti possa variare un po' in diversi punti di vista, in diversi formati/scala o rotazione. Inoltre gli oggetti possono essere riconosciuti anche quando sono parzialmente esclusi dalla vista. Questo compito \u00e8 ancora una sfida per la computer vision in generale. David Lowe (computer scientist) ha sperimentato la visione artificiale per l'estrazione e l'utilizzo della scala invariante SIFT in modo da rendere il riconoscimento pi\u00f9 affidabile.\nPer ogni oggetto in un'immagine, ci sono molte caratteristiche, che sono caratteristiche interessanti dell'oggetto, le quali possono essere estratte in modo da fornire una descrizione \"caratteristica\" dell'oggetto. Questa descrizione estratta da una immagine campione pu\u00f2 poi essere utilizzata per identificare l'oggetto durante il tentativo di individuare l'oggetto in una immagine di test contenente pi\u00f9 oggetti. \u00c8 importante che l'insieme di caratteristiche estratte dall'immagine campione sia insensibile a variazioni di scala delle immagini, i disturbi, l'illuminazione e distorsioni geometriche, in modo da rendere affidabile il riconoscimento. Il metodo brevettato di Lowe pu\u00f2 riconoscere gli oggetti in maniera affidabile, anche tra il disordine e con occlusione parziale perch\u00e9 il metodo SIFT \u00e8 indipendente dalla scala, orientamento, distorsione e parzialmente dai cambiamenti d'illuminazione. Questo articolo presenta il metodo di Lowe e cita alcuni concorrenti tecniche disponibili per l'object recognition in presenza di disordine e occlusione parziale.\nMetodo di David Lowe.\nI punti chiave SIFT degli oggetti sono prima estratti da una serie di immagini di riferimento e memorizzati in un database. Un oggetto \u00e8 riconosciuto in una nuova immagine confrontando singolarmente ciascun elemento della nuova immagine con quello nel database trovando quello pi\u00f9 simile secondo la distanza euclidea delle loro caratteristiche vettoriali. Da l'intera serie di corrispondenze, insieme di punti chiave che corrispondono all'oggetto e la sua ubicazione, scala, e orientamento, sono identificate nella nuova immagine estraendo le migliori. La determinazione dei gruppi pi\u00f9 coerenti viene eseguita rapidamente utilizzando un'efficiente hash table implementazione della trasformata di Hough generalizzata. Ogni gruppo di 3 o pi\u00f9 caratteristiche che concordano su un oggetto e la sua posizione \u00e8 poi oggetto di ulteriori verifiche e, successivamente, i peggiori vengono scartati. Infine, viene calcolata la probabilit\u00e0 che un determinato insieme di caratteristiche indica la presenza di un oggetto, dando la precisione di adattamento e il numero di probabili corrispondenze errate. Gli oggetti trovati che passano tutte queste prove possono essere identificati come corretti con elevata affidabilit\u00e0.\nFasi principali.\nFunzione di rilevamento a scala invariante.\nIl metodo Lowe per la generazione di un'immagine caratteristica chiamata \"Scale Invariant Feature Transform\" (SIFT) trasforma l'immagine in una grande collezione di caratteristiche vettoriali, ognuna delle quali \u00e8 invariante rispetto a traslazione, ridimensionamento, rotazione e, in parte rispetto all'illuminazione. Tale metodo \u00e8 robusto rispetto a distorsioni geometriche. Queste caratteristiche hanno propriet\u00e0 simili ai neuroni del lobo occipitale, i quali vengono utilizzati per il riconoscimento di oggetti nei sistema di visione dei primati. Le posizioni dei punti chiave sono definite come massimi e minimi del risultato della differenza delle gaussiane, di una serie di immagini ottenute col sistema spazio-scala. Vengono scartati i punti a basso contrasto e i punti di bordo che si trovano lungo un bordo. Maggiore credibilit\u00e0 viene assegnata ai punti chiave localizzati. Queste fasi garantiscono che i punti chiave siano pi\u00f9 stabili durante il riconoscimento.\nLa solidit\u00e0 del metodo SIFT rispetto alla distorsione \u00e8 quindi ottenuta considerando i pixel nell'intorno del punto chiave e sfocando e ricampionando l'immagine locale.\nRicerca e indicizzazione.\nL'indicizzazione \u00e8 il problema di immagazzinare i punti chiave SIFT e di individuarli in una nuova immagine. Lowe ha usato una modifica dell'algoritmo k-d tree chiamato metodo del \"Best-bin-first search\" che pu\u00f2 individuare il \"nearest neighbor\" con elevata probabilit\u00e0 utilizzando solo limitate risorse di elaborazione. L'algoritmo BBF utilizza un ordinamento di ricerca modificato per il k-d tree in modo che i bins nella propriet\u00e0 spazio siano ricercati in funzione della loro minima distanza dalla posizione richiesta. Questo ordine di ricerca richiede l'uso di una \"heap\" basata sulla coda di priorit\u00e0 per l'efficiente determinazione dell'ordine di ricerca. L'appaiamento al miglior candidato per ogni keypoint viene trovato identificando il suoi vicini pi\u00f9 prossimi nearest neighbor nel database dei keypoints proveniente dalle immagini di addestramento. I \"nearest neighbors\" sono definiti come i keypoints con la minima distanza euclidea da un dato vettore descrittivo. La probabilit\u00e0 che un appaiamento sia corretto pu\u00f2 essere determinata tramite il rapporto delle distanze con i due vicini pi\u00f9 prossimi.\nLowe rigetta tutti gli accoppiamenti in cui il rapporto di distanza \u00e8 superiore a 0.8, il che elimina 90% dei falsi accoppiamenti pur compromettendo meno del 5% degli appaiamenti corretti. Per migliorare ulteriormente l'efficienza dell'algoritmo di ricerca best-bin-first viene effettuato un cutoff dopo i primi 200 candidati nearest neighbor. Per un database di 100,000 keypoints, tutto ci\u00f2 porta ad una velocizzazione sulla ricerca del corretto nearest neighbor di circa due ordini di grandezza compromettendo meno del 5% sul numero dei corretti accoppiamenti.\nApplicazioni.\nI metodi di riconoscimento di oggetti trovano le seguenti applicazioni:"}
{"id": "2415968", "revid": "287204", "url": "https://it.wikipedia.org/wiki?curid=2415968", "title": "Predrag Nikoli\u0107", "text": "Grande maestro dal 1983, vinse il campionato jugoslavo nel 1980 e 1984. Nel 2015 vince il campionato mondiale seniores di Acqui Terme nella categoria over 50.\nRaggiunse il massimo rating Elo in ottobre del 2004, con 2676 punti.\nHa partecipato a dodici olimpiadi degli scacchi dal 1980 al 2008 (cinque volte con la Jugoslavia e sette con la Bosnia-Erzegovina), ottenendo tre medaglie: un oro individuale e un bronzo di squadra alle olimpiadi di Malta 1980, un argento di squadra alle olimpiadi di Mosca 1994.\nTra i migliori risultati in tornei internazionali i seguenti:"}
{"id": "2415980", "revid": "729019", "url": "https://it.wikipedia.org/wiki?curid=2415980", "title": "Muscolo trasverso della lingua", "text": "Nell'anatomia umana il muscolo trasverso della lingua, fa parte dei muscoli intrinseci della lingua.\nAnatomia.\n\u00c8 un muscolo pari che origina dal setto linguale per inserirsi alla sottomucosa dei margini laterali della lingua.\nFunzioni.\nLe sue funzioni sono legate al movimento della lingua: permette di restringerla ed allargarla."}
{"id": "2415984", "revid": "123390693", "url": "https://it.wikipedia.org/wiki?curid=2415984", "title": "Gli Astromartin", "text": "Gli Astromartin (\"Spaced Out / All\u00f4 la Terre, ici les Martin\") \u00e8 una serie televisiva animata francese-canadese del 2001, creata da Claude Lerist e L\u00e9on N\u00f6el e co-prodotta da Alphanim, Tooncan Productions e Cartoon Network Europe, in collaborazione con diverse altre societ\u00e0 e reti televisive.\nLa serie \u00e8 stata trasmessa per la prima volta in Francia su France 3 dal 20 dicembre 2001 al 2005, per un totale di 26 episodi ripartiti su una stagione. In Italia la serie \u00e8 stata trasmessa su Cartoon Network dal 2002.\nTrama.\nGeorge Martin vive in un quartiere comune con sua moglie Monica, i suoi figli Betty e Benjamin, il cane Fax e il gatto Flagworth. Un giorno George fa domanda per un lavoro nella societ\u00e0 apparentemente monopolistica, la Krach Industries, che cerca candidati che possano sperimentare (insieme alle loro famiglie) la vita su una stazione orbitale, da loro costruita. Sebbene non abbiano intenzione di assumerlo, la sua domanda viene accidentalmente portata dal vento al mucchio di candidati selezionati. Ci\u00f2 porta George ad essere assunto come direttore della stazione orbitale segreta che ospita un sottosviluppo, dove lui e la sua famiglia devono vivere, come indicato dall'esperimento della Krach. Quando i Martin arrivano alla stazione, incontrano altre persone anche loro mandate dalla Krach a vivere l\u00ec. Con loro sorpresa, anche la loro vicina e insegnante che ha insegnato ai figli dei Martin sulla Terra \u00e8 sulla stazione insieme a suo figlio. Pi\u00f9 tardi, salvano un cosmonauta russo, che decide di vivere con loro. E cos\u00ec, Gerorge e la sua famiglia continuano a vivere sulla stazione spaziale, avendo occasionalmente dispute personali, incontrando alieni ed essendo monopolizzati dalla Krach."}
{"id": "2415993", "revid": "729019", "url": "https://it.wikipedia.org/wiki?curid=2415993", "title": "Ramos (Tarlac)", "text": "Ramos \u00e8 una municipalit\u00e0 di Quinta classe delle Filippine, situata nella Provincia di Tarlac, nella Regione di Luzon Centrale.\nRamos \u00e8 formata da 9 baranggay:"}
{"id": "2415998", "revid": "174925", "url": "https://it.wikipedia.org/wiki?curid=2415998", "title": "Espressionismo Astratto", "text": ""}
{"id": "2416000", "revid": "729019", "url": "https://it.wikipedia.org/wiki?curid=2416000", "title": "San Clemente (Filippine)", "text": "San Clemente \u00e8 una municipalit\u00e0 di Quinta classe delle Filippine, situata nella Provincia di Tarlac, nella Regione di Luzon Centrale.\nSan Clemente \u00e8 formata da 12 baranggay:"}
{"id": "2416003", "revid": "92723", "url": "https://it.wikipedia.org/wiki?curid=2416003", "title": "Cattedrale di Ruvo di Puglia", "text": ""}
{"id": "2416004", "revid": "767487", "url": "https://it.wikipedia.org/wiki?curid=2416004", "title": "Bersaglio di notte", "text": "Bersaglio di notte (\"Night Moves\") \u00e8 un film del 1975 diretto da Arthur Penn.\nTrama.\nIl detective privato Harry Moseby \u00e8 ingaggiato da una ex attrice cinematografica per trovare la figlia Delly, di 16 anni, scomparsa. Harry la trova in Florida, presso la casa del patrigno, ma la ragazza non vuole tornare dalla madre. Durante un'immersione in mare, assieme ad Harry e a Paula, compagna del patrigno di Delly, viene scoperto il relitto di un aereo, appartenente all'amico Marv Eckmann. Delly, che ha scoperto il relitto, vede i pesci mangiare il volto dell'amico, rimanendone sconvolta, tanto da acconsentire di tornare dalla madre.\nLa morte del giovane Marv Eckmann viene attribuita ad un incidente, ma anche Delly muore, durante le riprese di un film, apparentemente per lo stesso motivo. Harry che sospetta un oscuro collegamento tra i due fatti, comincia a indagare. E cos\u00ec scopre che la ragazza \u00e8 stata uccisa perch\u00e9 sapeva che l'amico Marv, il patrigno, Paula, un meccanico e un regista cinematografico erano tutti implicati in un contrabbando di opere d'arte."}
{"id": "2416005", "revid": "15756", "url": "https://it.wikipedia.org/wiki?curid=2416005", "title": "Nicoletta Simeone", "text": "Carriera.\nSi laurea in Giurisprudenza svolgendo poi due anni di pratica presso uno studio legale di Bologna. Ma la passione per la radio ha la meglio e dal 1986 conduce programmi radiofonici in varie emittenti dell'Emilia-Romagna. Comprende che la radio possa per lei diventare una professione durante un colloquio in uno studio di registrazione spot.\nL'esperienza a Radio Bruno.\nIl titolare dello studio Paolo Balestri, che alternava questa attivit\u00e0 a quella di speaker radiofonico a Radio Bruno di Carpi (Provincia di Modena), vede in lei il talento della speaker e la porta cos\u00ec in radio. Dopo alcune dirette di prova in occasione di particolari eventi, tra cui il Motor Show, e durante le feste di Natale, Nicoletta conduce fino all'estate prima la fascia serale e successivamente la fascia che va dalle 13 alle 16, sempre insieme a \"Robby Mantovani\".\nIl salto a RTL Bologna e Radio Capital.\nNel 1999 torna nel capoluogo emiliano e svolge il ruolo di conduttrice e giornalista presso l'emittente RTL Bologna. Nel 2000 viene chiamata dal direttore artistico Carlo Mancini a Radio Capital, dove inizialmente occupa la fascia notturna, per poi condurre ininterrottamente per sei anni \"Il caff\u00e8 di Radio Capital\" dalle 6 alle 9 di mattina.\nNel maggio 2007 con l'avvento alla direzione di Radio Capital di Linus tutto il palinsesto viene stravolto e Nicoletta viene spostata dalle 9 alle 12, con la collega Isabella Eleodori. Tra la fine di giugno e i primi di agosto molti speaker, tra cui Nicoletta, vengono sostituiti.\nL'arrivo in Rai.\nNicoletta viene quindi contattata da Radio 2 per condurre la trasmissione Grazie per averci scelto. La trasmissione, che inizialmente doveva durare solo 3 mesi, prosegue invece per 3 anni e nel 2009 si aggiudica la Grolla d'oro come Migliore Programma Radiofonico dell'anno. Nel 2010 \"Grazie per averci scelto\" chiude improvvisamente a causa di problemi tra il collega e componente della Gialappa's Band, Marco Santin e il nuovo direttore di Radio 2, Flavio Mucciante.\nDall'inizio della stagione autunnale 2010/2011, con la chiusura di Grazie per averci scelto, inizia la conduzione di un nuovo programma, chiamato NosTress, insieme a Massimo Cervelli e Joe Violanti in onda dal luned\u00ec al venerd\u00ec tra le 6:00 e le 7:15.\nNell'estate del 2011 e a luglio 2012 conduce la trasmissione Brave ragazze affiancando Federica Gentile dalle 16:00 alle 17:00.\nNell'estate 2017, su Rai Radio 2, conduce \"Radio2ComeVoi\" con Antonello Piroso, sostituendo Camila Raznovich che ha condotto la stessa trasmissione nell'edizione invernale. Successivamente, a ottobre 2017, passa a Rai Radio 1 per condurre \"Tre di Cuori\" con Claudio Sabelli Fioretti e Adriano Panatta. Il programma va in onda fino al giugno 2018."}
{"id": "2416006", "revid": "729019", "url": "https://it.wikipedia.org/wiki?curid=2416006", "title": "San Jose (Tarlac)", "text": "San Jose \u00e8 una municipalit\u00e0 di Quarta classe delle Filippine, situata nella Provincia di Tarlac, nella Regione di Luzon Centrale.\nSan Jose \u00e8 formata da 13 baranggay:"}
{"id": "2416008", "revid": "767487", "url": "https://it.wikipedia.org/wiki?curid=2416008", "title": "Dr. Giggles", "text": "Dr. Giggles \u00e8 un film del 1992 diretto da Manny Coto.\nPellicola slasher di produzione nippo-statunitense, lanciata il 23 ottobre del 1992.\nTrama.\nNella citt\u00e0 fittizia di Moorehigh i pazienti del Dr. Rendell iniziano a scomparire misteriosamente. Molto presto le indagini rivelano una scioccante verit\u00e0: il medico sventra il cuore di tutti i cittadini che visita convinto di poterne trovare uno adatto alla moglie cardiopatica e in fin di vita. Ormai uscito allo scoperto, il Dr Rendell viene lapidato dai cittadini mentre il figlio, un bambino che vorrebbe seguire la orme del padre medico, sparisce dalla circolazione. Divenuto schizofrenico per i traumi subiti durante l\u2019infanzia, il giovane viene rinchiuso per 35 anni in un manicomio da cui scapper\u00e0 per tornare a Moorehigh per vendicarsi.\nNella stessa citt\u00e0 vive una diciassettenne di nome Jennifer Campbell che programma, assieme al fidanzato Max, la sua pausa primaverile dagli studi, ma ha un problema: le \u00e8 stata diagnosticata un'insufficienza cardiaca, che la rende dipendente da un apparecchio in grado di mantenerle stabile il battito. Tale apparecchio potrebbe evitarle un'eventuale operazione chirurgica, senonch\u00e9 la ragazza decide di di\u00f9sfarsene poco dopo. Nel frattempo, l'ormai Dr. Evans (soprannominato \"Giggles\", per la sua risata maligna), entra nella casa del padre defunto per analizzare i file del dottore, procurandosi una lista di nomi di altre persone da trucidare. Intanti, prende piede una leggenda in citt\u00e0, secondo cui i corpi di alcuni pazienti del dottor Rendell, sono nascosti all'interno delle mura della sua casa, ed \u00e8 l\u00ec che gli amici di Jennifer decidono di indagare.\nDa questo punto in poi, ha inizio la serie di omicidi brutali commessi dal dottore. Intanto, Jennifer, costretta a sottoporsi al trapianto di cuore, finisce nelle grinfie di Giggles, sostituitosi al vero medico della ragazza. Il killer trasporta la giovane in una sala operatoria, celata nella sua casa. Ma grazie al soccorso di un coraggioso poliziotto e al fidanzato Max, che era riuscito a raggiungere quest'ultimo alla casa dei Rendell in quanto ansioso della salute della propria ragazza, riesce a sfuggirgli poco prima che la casa vada in frantumi a causa delle esplosioni di alcune bombole di gas, danneggiate durante il tentativo di salvare Jennifer. All'apparenza sembra tutto finito, tanto \u00e8 vero che Jennifer \u00e8 pronta per l'intervento in ospedale, ma per la ragazza i guai non sono finiti: infatti il dr.Giggles, sopravvissuto e sfigurato dall'esplosione, ha raggiunto Jennifer in ospedale e dopo essersi sbarazzato del personale addetto, tenta con ogni mezzo di operarla. Ma la ragazza, con astuzia riesce ad ucciderlo con i suoi stessi strumenti di tortura. Alla fine Jennifer viene operata e al suo risveglio riceve la visita del padre riuscito miracolosamente a sopravvivere ad un violento attacco ricevuto da Giggle."}
{"id": "2416010", "revid": "7077", "url": "https://it.wikipedia.org/wiki?curid=2416010", "title": "Antonio Ferrua", "text": "Biografia.\nSacerdote gesuita fu ordinato nel 1930. Nel 1933 si laurea all'Universit\u00e0 di Torino in lettere classiche con una tesi sugli epigrammi di Damaso (\"\u201cEpigrammata damasiana\u201d\"), e nel 1937 si laurea in epigrafia cristiana presso il Pontificio Istituto di Archeologia Cristiana.\nNel 1940 fu chiamato da Pio XII a lavorare agli scavi della tomba di Pietro nella necropoli vaticana: la disputa con un'altra grande archeologa ed epigrafista italiana, Margherita Guarducci, sul ritrovamento delle ossa di san Pietro, durer\u00e0 fino alla fine della sua lunghissima vita.\nFu professore e rettore del Pontificio Istituto di Archeologia Cristiana, segretario della Pontificia Commissione di Archeologia Sacra, conservatore della Biblioteca Apostolica Vaticana. Fu membro di diversi istituti, tra i quali la Pontificia Accademia Romana di Archeologia, la Societ\u00e0 Romana di Storia Patria, l'Istituto Nazionale di Studi Romani e il Deutsches Arch\u00e4ologisches Institut (Istituto Archeologico Germanico). \u00c8 stato, tra l'altro, scrittore de \"La Civilt\u00e0 Cattolica\".\nInnumerevoli le sue pubblicazioni, fra cui la monumentale \"\u201cInscriptiones christianae Urbis Romae septimo saeculo antiquiores\u201d\" in nove volumi."}
{"id": "2416014", "revid": "2079013", "url": "https://it.wikipedia.org/wiki?curid=2416014", "title": "Duomo di Barletta", "text": "La basilica di Santa Maria Maggiore \u00e8 il duomo di Barletta, gi\u00e0 cattedrale dell'arcidiocesi di Barletta ed oggi concattedrale dell'arcidiocesi di Trani-Barletta-Bisceglie. Situata nel centro storico della citt\u00e0, a conclusione di via Duomo, \u00e8 il pi\u00f9 antico fulcro della vita religiosa della citt\u00e0, .\nVenne costruita su una precedente chiesa paleocristiana nel XII secolo e poi ampliata nel Trecento.\nL'edificio \u00e8 composto da due parti nettamente distinte: quella anteriore tipicamente romanica, antecedente la seconda, quella posteriore di spiccati caratteri gotici. Il complesso \u00e8 il risultato di una serie di stratificazioni architettoniche succedutesi nei secoli, fin dall'epoca precristiana che hanno visto l'inizio della costruzione dell'edificio attuale nel 1126 protraendosi fino al XIV secolo.\nDapprima insigne collegiata di Barletta, nei secoli rivendicante esenzioni e autonomia da altre giurisdizioni, fu elevata a cattedrale dell'arcidiocesi di Barletta - Nazareth dal papa Pio IX con bolla pontificia \"Imperscrutabili Dei\" del 21 aprile 1860. \u00c8 basilica minore dal 1961. Dal 1986 \u00e8 concattedrale dell'arcidiocesi di Trani-Barletta-Bisceglie.\nIl culto \u00e8 officiato dai canonici del capitolo di Santa Maria Maggiore.\nStoria.\nL'attuale basilica di Santa Maria Maggiore, \u00e8 il risultato di una evoluzione e sovrapposizione di diversi luoghi di culto, appartenenti a epoche differenti e schematizzabili cronologicamente secondo il seguente schema:\nPreesistenze archeologiche: tombe del IV secolo a.C..\nL'area su cui \u00e8 attualmente edificata la basilica dedicata a santa Maria Maggiore, insiste su preesistenze archeologiche risalenti all'epoca pre-cristiana, specificamente al periodo compreso tra la fine del IV secolo a.C. e l'inizio del III secolo a.C. La struttura ipogea, rinvenuta durante i lavori di restauro tenutisi tra il 1955 e il 1981 e in una seconda fase tra il 1981 e il 1996, custodisce, all'interno delle cosiddette \"tombe a grotticella\", scheletri umani e veri e propri corredi funebri ed \u00e8 situata a cinque metri sotto il livello del mare. \u00c8 caratterizzata da uno spazio di distribuzione attraverso il quale giungere alle quattro tombe a grotticella, scavate nella roccia. In passato si era ipotizzato di un antico tempio pagano dedicato al dio Nettuno. Questi ritrovamenti indicherebbero la presenza di un insediamento risalente al IV secolo a.C. che, secondo un'ipotesi romantica storicamente non accertabile, coinciderebbe con l'arrivo in citt\u00e0 dei Bardei, risalente proprio al IV secolo a.C.\nDal VI secolo all'VIII secolo: la basilica paleocristiana.\nAl VI secolo risale la struttura di un'antica basilica paleocristiana (visitabile), individuata attraverso gli scavi archeologici al di sotto dell'attuale basilica. Si tratta di un edificio ampio (la pi\u00f9 grande basilica paleocristiana del nord barese) con impianto a tre navate e con orientamento est-ovest, terminante in un'unica abside centrale rivolta ad est, situata cinque metri sotto l'attuale piano di calpestio del duomo. Gli scavi farebbero risalire questa basilica al vescovo san Sabino di Canosa. Il legame con san Sabino \u00e8 testimoniato dal suo monogramma presente su alcuni mattoni che ricoprono le strutture murarie della basilica paleocristiana, che risalirebbe al periodo compreso tra il 536 e il 586. Infatti San Sabino stesso era il proprietario di una fabbrica di laterizi, con sede a Canosa.\nLa basilica paleocristiana era totalmente ricoperta da pavimentazione musiva con disegni geometrici. Di questa decorazione sopravvivono ampi stralci ancora visibili al loro posto originario.\nQuesta chiesa venne utilizzata anche durante tutto il VII secolo. A testimonianza del culto celebrato, durante i lavori archeologici, fu rinvenuta una croce astile. Dopo questo periodo seguir\u00e0 una fase di abbandono che si protrarr\u00e0 per tutto l'VIII secolo.\nDal IX secolo all'XI secolo: la basilica alto-medioevale.\nDopo la distruzione di Canosa nell'862 per mano dei Saraceni, molti chierici canosini si rifugiarono a Barletta e si stabilirono sulle rovine dell'antica chiesa paleocristiana di \"Sancta Maria\", modificandone la denominazione in \"Sancta Maria de Auxilio\", in onore alla Vergine per ringraziarla della morte scampata durante l'invasione araba.\nSi tratta di una basilica a tre navate, sostenuta da dieci pilastri ma dalle dimensioni pi\u00f9 modeste della primitiva chiesa paleocristiana.\nAll'epoca della costruzione dipendeva dalla diocesi di Canosa, la cui sede fu trasferita a Bari proprio dopo la devastazione dell'862. Pi\u00f9 tardi la chiesa fu sottoposta alla giurisdizione del vescovo di Trani. Testimonianze storiche della basilica altomedievale emergono dalle numerose bolle papali emanate tra il IX secolo e l'XI secolo, la cui autenticit\u00e0 \u00e8 riconosciuta con una probabile sicurezza. Si tratta precisamente delle bolle risalenti al 1120 di papa Callisto II, al 1130 dell'antipapa Anacleto II e al 1150 di papa Eugenio III, in cui la citt\u00e0 viene riconosciuta appartenente alla diocesi di Trani.\nIl XII secolo e il XIII secolo: la basilica romanica.\nCon l'avvento dei normanni fu costruita la terza chiesa; i lavori si protrassero per sei anni dal 1147 al 1153. Per la realizzazione della chiesa, fu incaricato il maestro \"Simiacca\" come testimonierebbe un documento dell'archivio della chiesa. Secondo una non accertabile tradizione locale, il committente del portale sinistro della facciata, Riccardo, corrisponderebbe a Riccardo Cuor di Leone di ritorno dalle crociate; secondo altra interpretazione si tratterebbe del coevo omonimo conte di Andria.\nLa chiesa era divisa in tre navate dalla presenza di due file di sei colonne granitiche, pi\u00f9 due pilastri per fila, per un totale di dieci sostegni verticali che sorreggevano l'antica copertura (prime 4 campate attuali). A questo primo corpo erano aggiunte due campate (attuali 5\u00aa e 6\u00aa campata), delimitate da imponenti pilastri quadrilobati (sul modello della basilica del Santo Sepolcro di Barletta), che formavano un transetto non sporgente dove era sito il coro; il tutto era concluso da tre absidi semicircolari come quelle di diverse chiese romanico-pugliesi (il cui basamento ancor visibile nella zona degli scavi, \u00e8 ridisegnato sulla pavimentazione dell'attuale chiesa). La prima campagna di lavori della chiesa romanica dovette essere conclusa nel XII secolo. A testimonianza di ci\u00f2, nell'anno 1153 un certo \"Muscatus\" si firma sul capitello di un dei due pilastri della quarta campata, dichiarando d'aver donato ben 200 ducati per il pagamento di due colonne, a ricordo della vittoria crociata di Ascalona avvenuta nell'agosto di quell'anno. \nNel XIII secolo, all'epoca della dominazione sveva, la prima campagna di lavori della \"chiesa romanica\" fu completata da una seconda campagna: infatti la facciata principale della chiesa fu sopraelevata vertiginosamente e in corrispondenza della facciata della navata centrale, vennero aperte una monofora e, pi\u00f9 in alto, il rosone e furono aggiunti i falsi matronei che in realt\u00e0 mettono in comunicazione la navata centrale con le laterali. \nAnche Federico II mostr\u00f2 il suo benvolere nei confronti della citt\u00e0 di Barletta concedendole, nel 1234, il privilegio della \"Fiera dell'Assunta\", da tenersi per otto giorni durante la met\u00e0 di agosto in onore della Vergine a cui era intitolata la chiesa matrice.\nLa chiesa fu consacrata nell'anno 1267 dal vescovo Randolfo, quando come affermano le fonti furono conclusi i lavori.\nAlla fine del XII secolo fu eretta la torre campanaria, alta 43\u00a0m, e negli stessi anni si provvide anche all'arredo interno della chiesa: artisti di provenienza orientale scolpirono i raffinati capitelli del ciborio, a testimonianza degli stretti legami intercorsi tra Barletta e le terre d'oltremare all'epoca delle crociate.\nLa basilica romanica viene spesso citata nei documenti con il nome di \"Santa Maria de Episcopio\", questo \u00e8 dovuto probabilmente alla presenza del vescovo di Canne rifugiatosi a Barletta nei pressi di questa chiesa. Da questo momento, il capitolo dei canonici di Santa Maria, influenzato anche dal fulgido potere politico esercitato da Barletta, entr\u00f2 in continua contrapposizione per motivi giurisdizionali, con la cattedrale di Trani.\nDal XIV secolo alla conclusione dei lavori: l'abside goticheggiante.\nLa citt\u00e0, dotata di un fiorente porto commerciale, si era ulteriormente estesa, nuovi borghi si estendevano al di l\u00e0 dell'antica cinta normanna e mentre i re Angioini dotavano la citt\u00e0 di nuove e pi\u00f9 estese mura, inglobando i borghi sorti \"extra moenia\", il conte palatino Giovanni Pipino da Barletta, intimo amico di Carlo I d'Angi\u00f2 consigliere di suo figlio Carlo II, raccolse le richieste della sua citt\u00e0 divenendo il promotore dell'ultimo, grande ampliamento del duomo. L'opera intrapresa da Pipino vide essenzialmente l'estensione della chiesa verso est, con la costruzione di una nuova abside. \nGrazie alle conoscenze maturate alla corte Napoletana, Pipino non solo fece in modo che il pi\u00f9 importante architetto di corte e sovraintendente dei cantieri regi Pierre d'Angicourt progettasse l'ampliamento nello stile gotico a lui affine; ma nel 1307 ottenne persino da papa Clemente V, una bolla per \"ampliari et dilatari\" \"opere sumptuose\", con un'indulgenza di cento giorni per tutti coloro che avessero visitato Santa Maria Maggiore in Barletta. Nel 1313 infatti, la richiesta di una nobildonna barlettana di essere sepolta nella \"camerella\" dove vi \u00e8 l'immagine della Vergine, forse una delle cappelle radiali, dimostra come il progresso della costruzione fosse giunto a realizzare il deambulatorio e le cinque cappelle radiali ma non il livello delle finestre del cleristorio e la copertura con la volta ad ombrello.\nIntanto il 4 febbraio 1459, in Santa Maria Maggiore, fu solennemente incoronato Ferdinando d'Aragona detto \"Ferrante\".\nSolo durante il XVI secolo, l'ormai concluso ampliamento, che aveva quasi raddoppiato l'estensione della stessa, fu portato a termine: l'abside goticheggiante fu raccordata con il corpo della chiesa anteriore tramite la realizzazione di due campate (7\u00aa e 8\u00aa) che allargano il loro colonnato in forma trapezoidale, unendo fra loro in modo arguto e riuscito i due corpi di fabbrica di fattura notevolmente diversa. In questo momento le tre absidi romaniche vennero abbattute e i due corpi di fabbrica erano unificati definitivamente.\nDescrizione.\nL'interno.\nEntrati in Cattedrale, la prima parte della chiesa corrispondente alle prime quattro campate \u00e8 di stile romanico. Nella prima campata a destra vi si ritrova una grande lapide ottocentesca di elegante fattura sormontata da un mezzo busto del papa Pio IX. La lapide ricorda l'elevazione della chiesa a cattedrale arcivescovile per mano del medesimo Pontefice nel 1860. Nella seconda campata di destra \u00e8 affisa una tela della Addolorata, opera del Giaquinto. Nella terza campata \u00e8 inserito un pregiato altare barocco con la tela della \"Presentazione di Maria al tempio\". Nella quarta campata si trova una graziosa cappella in stile rococ\u00f2 dedicata al \"Transito di San Giuseppe\". L'altare marmoreo opera di Cimafonte e la pala che rappresenta il transito di San Giuseppe con Maria e Ges\u00f9 al capezzale. Nella quinta campata, si apre il Cappellone del Santissimo Sacramento decorato a falso mosaico dal pittore barlettano R. Girondi. L'altare barocco in marmo conserva la presenza dell'Eucaristia. La pala rappresenta il \"SS. Redentore fra i Ss. Pietro e Lorenzo\". Nella sesta campata vi \u00e8 la tela dell'\"Assunzione di Maria Santissima\". Nella settima campata la tela di \"Ges\u00f9 che porta la croce\". Nell'ultima campata si aprono la porticina della sacrestia con accanto preziosi basorilievi romanici di Ges\u00f9 che entra in Gerusalemme e dell'Ultima Cena e quindi il portale laterale sud detto \"Porta della Pergola\". Superato il portale laterale si sale nel deambulatorio che gira intorno al presbiterio con le cinque cappelle radiali pseudogotiche.In quella centrale sorge la stele con la tavola bifacciale della \"Madonna della Sfida\" nel lato anteriore e del \"Redentore\" nel retro.Proseguendo il percorso nel deambulatorio e scendendo gli scalini dalla parte sinistra ci si trova alle spalle della cattedra arcivescovile in corrispondenza con il portale lateraele nord detto \"Porta della Misericordia,\" per essere stato riaperto in occasione del Giubileo della Misericordia.\nLa decorazione.\nStraordinariamente ricca la decorazione della basilica: Il Ciborio del XII secolo, snello e spedito si erge su quattro colonnine con capitelli finemente lavorati da maestranze orientali. Si compone di una base quadrata su cui si erge il tamburo a base ottagonale che si sviluppa su quattro piani saggiamente sovrapposti.\nL'ambone (mutato in pulpito fino agli anni '50), opera del XIII secolo, si erge su sei colonne di fattura similare a quelle del ciborio, e presenta nel tamburo una decorazione ad archi cechi che corrono lungo i quattro lati della struttura. La parte posteriore fu integrata a met\u00e0 XX secolo di una scala in pietra chiusa da cancello.\nLa Cattedra arcivescovile, costruita in pietra nel 1961 per sostituire il vecchio Trono ligneo ricoperto di stoffe, fu dono del Capitolo Cattedrale a mons. Reginaldo Addazi, arcivescovo di Trani e Barletta in quell'anno. E composto da due leoni stilofori di cui uno del XII secolo ed un altro rifatto sullo stesso stile. Su questi si poggia il seggio che ben si armonizza con la decorazione del presbiterio. Il seggio riporta sullo schienale il bassorilievo dell'agnello dell'apocalisse. Mentre sui due lati sono scolpiti lo stemma del Capitolo Cattedrale e lo stemma dell'arcivescovo Addazi.\nIl Fonte battesimale, opera in pietra del XIII secolo di forma ottagonale, ricoperto da un coperchio ligneo elegante di fattura recente.\nLe Acquasantiere, in pietra finemente lavorate risalgono al XV secolo.\nLa decorazione scultorea \u00e8 molto variegata: capitelli popolati da figure di animali, mostri e figure indistinte aggettanti all'interno e all'esterno dell'edificio. Il prospetto aveva tre portali, di cui sopravvivono oggi i due laterali; quello centrale and\u00f2 forse distrutto in qualche terremoto e sostituito con uno rinascimentale che presenta sui due plinti e sul timpano lo stemma del capitolo; di esso rimangono alcuni bassorilievi, inglobati all'interno dell'edificio, con scene dell'ultima cena e dell'ingresso di Cristo a Gerusalemme.\nL'ubicazione.\nLa cattedrale di Santa Maria Maggiore si erge in un punto nevralgico della citt\u00e0, al confine tra l'antico borgo di Santa Maria e il castello con gli attigui giardini. \u00c8 disposta secondo un orientamento est-ovest, con il deambulatorio gotico rivolto verso est, dunque verso il castello e l'accesso principale verso palazzo Santacroce. Una delle principali caratteristiche logistiche della chiesa consiste nella sua disposizione a ridosso del centro storico, con il sagrato che si affaccia su palazzo Santacroce, perfettamente integrato tra i suoi vicoli, e con via Duomo a fungere da corridoio d'arrivo alla chiesa. Proprio da via Duomo \u00e8 possibile apprezzare un caratteristico scorcio del campanile, che si erge sul fianco settentrionale della chiesa. Il campanile permette l'arrivo al castello mediante un'apertura arcuata nel suo basamento che sfocia in un ampio spazio, nel quale \u00e8 possibile notare uno squarcio nella pavimentazione a ridosso del duomo: si tratta dell'antico basolato sottostante rinvenuto nei recenti lavori di scavo tenutisi nel 2007. \nCulto e tradizioni.\nDa circa un millennio il culto della chiesa di santa Maria come la gestione della vita religiosa della intera citt\u00e0 di Barletta \u00e8 affidata al Capitolo dei Canonici di Santa Maria.\nIl Capitolo Cattedrale di Barletta.\nIl Capitolo Cattedrale \"Santa Maria Maggiore\" ha origine sin dall\u2019epoca della chiesa omonima (certamente prima del secolo X), che \u00e8 stata sempre la chiesa principale di Barletta. La storia della Chiesa barlettana, e quindi dello stesso Capitolo, \u00e8 strettamente legata alle vicende storiche della Terra Santa (movimento religioso, sociale, politico ecc. legato alle Crociate), e in particolare alla citt\u00e0 di Nazareth. Infatti, gi\u00e0 nel 1169 esiste una vicaria del Presule Nazareno \"in terra Baruli\". \nIn due documenti, rispettivamente del 1276 e del 1277, si desume la presenza, nella Chiesa Madre di S. Maria Maggiore, dei resti mortali di S. Ruggero Vescovo della vicina Canne; (Loffredo, \"Storia di Barletta\", vol. II, p. 314, doc. 24). \nDopo gli avvenimenti nefasti avvenuti nella Palestina, nel 1327 gli arcivescovi nazareni trasferirono la loro sede metropolitana dalla Nazareth della Galilea in Barletta. Nel 1456 la sede vescovile cannense fu unita all\u2019arcidiocesi nazareno. Nel 1536 fu annessa alla metropolia nazarena la sede vescovile di Monteverde. L\u2019arcivescovo di Nazareth, oltre alla curia, aveva una propria cattedrale, un proprio capitolo, un proprio presbiterio e diverse chiese con opere alla sua dipendenza (ib.). \nLeone XII il 22 settembre 1828, con propria bolla piana, defin\u00ec l'unificazione dei capitoli di Santa Maria di Nazareth e di Santa Maria Maggiore; per dare maggior risalto al clero della citt\u00e0 di Barletta, risale a questo periodo anche la denominazione di capitolo metropolitano, prima ancora dell'elevazione di Barletta ad arcidiocesi. \nCon bolla del beato Pio IX del 21 aprile 1860 (munita del \"regio exequatur\" del 18 agosto dello stesso anno) con cui in memoria dell'arcidiocesi di Nazareth viene eretta l'arcidiocesi cittadina di Barletta, il capitolo di Santa Maria Maggiore fu elevato a tutti gli effetti a capitolo cattedrale arcivescovile. Proprio in virt\u00f9 dell\u2019ormai plurisecolare presenza dell\u2019arcivescovo nazareno in Barletta, ai canonici del capitolo viene concesso come abito corale l'abito prelatizio (veste, fascia e mantelletta paonazze con rocchetto e anello) e l'uso della croce pettorale aurea riportante nel lobo centrale l'effigie della santa Casa di Nazareth. \nAi nostri giorni il capitolo anima il culto della chiesa e di tutte le manifestazioni di fede di importante rilevanza cittadina, si occupa della promozione della devozione ai santi patroni e inoltre gestisce la cura della fabbrica del duomo.\nAttualmente la composizione del capitolo di Santa Maria \u00e8 formata da 18 canonici effettivi ai quali per lustro possono aggiungersi altri canonici detti onorari. I primi quattro che rivestono le cariche maggiori sono detti \"dignit\u00e0\" e in ordine di decananza sono: l'\"arciprete\", l\"'arcidiacono\", il \"primicerio\", e il \"tesoriere.\" A questi si aggiunge il rettore dell'antica cattedrale di Nazareth che prende il titolo di \"abate\". Fra gli altri canonici vi sono diversi uffici: \"penitenziere, teologo, procuratore, cerimoniere, segretario, archivista-bibliotecario.\"\nLe Manifestazioni di fede.\nIl duomo di Barletta \u00e8 avvertito dalla popolazione locale come il fulcro della vita di fede e delle tradizioni pi\u00f9 care ai barlettani. Significative sono le ricorrenze annuali:\nIl 30 dicembre 2015, in occasione della festa liturgica del patrono di Barletta, San Ruggero, ricorrendo l'apertura del giubileo straordinario della Misericordia indetto da Papa Francesco, \u00e8 stato riaperto, dopo essere stato per pi\u00f9 di cento anni murato, il portale laterale \"nord\" detto \"porta dell' Elefante\" dal nome della nobile famiglia il cui stemma \u00e8 rappresentato nella lunetta del timpano della medesima. Si tratta di un portale simile nello stile a quello laterale della basilica del Santo Sepolcro, culminante in un timpano a punta che sormonta due archi a sesto acuto. Da quel momento il portale ha assunto il nome di \"Porta Santa della Misericordia\""}
{"id": "2416015", "revid": "729019", "url": "https://it.wikipedia.org/wiki?curid=2416015", "title": "Manchester United Football Club 1999-2000", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 1999-2000."}
{"id": "2416016", "revid": "767487", "url": "https://it.wikipedia.org/wiki?curid=2416016", "title": "San Manuel (Tarlac)", "text": "San Manuel \u00e8 una municipalit\u00e0 di Quinta classe delle Filippine, situata nella Provincia di Tarlac, nella Regione di Luzon Centrale.\nSan Manuel \u00e8 formata da 15 baranggay:"}
{"id": "2416018", "revid": "278830", "url": "https://it.wikipedia.org/wiki?curid=2416018", "title": "Il conte Magnus", "text": ""}
{"id": "2416021", "revid": "456323", "url": "https://it.wikipedia.org/wiki?curid=2416021", "title": "Bosanski \u0160amac", "text": ""}
{"id": "2416030", "revid": "339392", "url": "https://it.wikipedia.org/wiki?curid=2416030", "title": "M.s.l.m.", "text": ""}
{"id": "2416031", "revid": "125365050", "url": "https://it.wikipedia.org/wiki?curid=2416031", "title": "Alexis Amore", "text": "Biografia.\nNata a Lima, in Per\u00f9, quando aveva nove anni la sua famiglia si trasfer\u00ec a Hermosa Beach, in California. Inizi\u00f2 come modella a 15 anni di et\u00e0, e pi\u00f9 tardi, come modella e conduttrice, lavor\u00f2 per il canale Playboy TV.\nLa sua carriera nell'industria porno inizi\u00f2 nel 1999, quando recit\u00f2 nel film della Vivid Entertainment \"The Watcher 6\".\nNel giugno 2004 ha siglato un accordo come attrice e regista presso la casa cinematografica pornografica Anabolic Video con la clausola di dirigere 10 film e recitare in altri 6, diventando cos\u00ec la prima \"contract girl\". Successivamente firm\u00f2 un contratto con la Video Team, che non rinnov\u00f2 nel 2006, quando si prese una pausa di un paio d'anni limitandosi a scene lesbiche, a causa della sua relazione sentimentale. Nel 2008 annunci\u00f2 che avrebbe ripreso la normale attivit\u00e0 di attrice porno tornando a recitare in scene eterosessuali.\nHa affermato di considerare l'attrice pornografca Olivia O'Lovely come una \"Wifey\"."}
{"id": "2416032", "revid": "767487", "url": "https://it.wikipedia.org/wiki?curid=2416032", "title": "Santa Ignacia", "text": "Santa Ignacia \u00e8 una municipalit\u00e0 di Terza classe delle Filippine, situata nella Provincia di Tarlac, nella Regione di Luzon Centrale.\nSanta Ignacia \u00e8 formata da 24 baranggay:"}
{"id": "2416035", "revid": "599013", "url": "https://it.wikipedia.org/wiki?curid=2416035", "title": "Metodo catartico", "text": "Il metodo catartico \u00e8 un metodo terapeutico ideato da Sigmund Freud e Joseph Breuer nel XIX secolo. \nIl termine deriva dal greco antico \"katharsis\" (\u03ba\u03b1\u03b8\u03ac\u03c1\u03c3\u03b9\u03c2, \"purificazione\").\nStoria.\nLa teoria fu elaborata alla fine del secolo (fra gli anni che vanno dal 1880 al 1885), con il quale si indica il termine isteria come \"liberazione di emozioni\", che sono alla base di tensioni o di ansia, per fare ci\u00f2 si ricorre al recupero di pensieri o dei ricordi. \nTale metodo viene illustrato nell'opera Studi sull'isteria, pubblicata da Freud e Breuer nel 1895. Il termine catarsi \u00e8 desunto da Aristotele che lo utilizza nella Poetica in riferimento alla tragedia, con il significato di purificazione. Secondo Aristotele la visione di vicende tragiche rappresentate negli spettacoli teatrali, in cui sono messi in scena dagli attori eventi terribili e atroci, consente allo spettatore di immedesimarsi e purificarsi dal male. \nFu Breuer a utilizzare per la prima volta il metodo catartico nella terapia cui sottopose Anna O. tra il 1881 e il 1882, fu la stessa Anna O. il cui vero nome era Bertha Pappenheim a chiamare il metodo cui fu sottoposta \"talking cure\", ovvero \"cura parlata\", cura attraverso le parole o anche \"chimney sweeping\", spazzare il camino, alludendo all'effetto di una pulizia e liberazione della psiche dalla \"sporcizia\" che la bloccava.\nEziologia e dinamica dell'isteria.\nSecondo l'ipotesi di Freud e Breuer l'eziologia (cause o insieme di cause da cui essa \u00e8 generata) dell'isteria \u00e8 di tipo psicologico e non \u00e8 da attribuirsi, come per la medicina positivistica del tempo, a disfunzioni o alterazioni fisiologiche dell'apparato nervoso. \nL'isteria si manifesta attraverso una sintomatologia, anche molto complessa come nel caso di Anna: paralisi parziali o totali; idrofobia; agorafobia o claustrofobia; strabismo; disturbi del linguaggio; turbe visive e auditive; cecit\u00e0; ecc. Il meccanismo che determina l'insorgere della malattia \u00e8 dovuto a un evento traumatico del passato che \u00e8 stato oggetto di rimozione nell'inconscio e non viene quindi ricordato dal soggetto. L'evento traumatico, che poi Freud definir\u00e0 come scena primaria, \u00e8 una situazione in cui un evento suscita nel soggetto una forte reazione emotiva, di origine pulsionale, che questi per\u00f2 reprime, in quanto la sua espressione libera produrrebbe un conflitto con i valori e le regole di comportamento in cui il soggetto stesso si riconosce. \nNel caso di Anna, \u00e8 la vista del cane della sua dama di compagnia inglese che beve dal bicchiere che suscita in lei disgusto, disgusto cui non d\u00e0 sfogo per non venire meno alle regole della cortesia. L'episodio e l'emozione da esso suscitata vengono quindi rimosse e dimenticate, perch\u00e9 entrano in conflitto con i valori e le norme sociali che l'individuo ha assimilato e fatto proprie. Per questo Freud, in \"Studi sull'isteria\", affermava che \u201cle isteriche soffrono di reminiscenze\u201d . \nNaturalmente l'evento traumatico, cos\u00ec come la reazione emotiva di matrice pulsionale che gli si accompagna, continuano a esistere a livello inconscio e a premere sulla coscienza per avere soddisfacimento, non potendosi per\u00f2 esprimere direttamente a causa del meccanismo della resistenza, si esprimono indirettamente, in modo distorto e mascherato, attraverso un sintomo simbolico, con cui il soggetto isterico vuole comunicare qualcosa. Nell'isteria da conversione, in cui il contenuto rimosso viene convertito in un sintomo che intrattiene una relazione simbolica con il rimosso, la manifestazione somatica del contenuto rimosso si produce su un organo piuttosto che un altro secondo un simbolismo inconscio, per esempio la cecit\u00e0 pu\u00f2 rappresentare il rifiuto di vedere qualcosa.\nLa terapia secondo il metodo catartico.\nIl metodo catartico che Breuer utilizza per curare Anna O., si serve dell'ipnosi. Nello stato ipnoide il soggetto rivive la situazione patogena, non si tratta di un semplice ricordo, in quanto il soggetto rivive anche emotivamente la situazione che ha determinato la genesi della malattia e nel rivivere l'evento il soggetto d\u00e0 libera espressione all'emozione legata al ricordo e la cui rimozione aveva prodotto il sintomo; Freud chiama tale fenomeno abreazione. L'effetto terapeutico dell'abreazione \u00e8 l'eliminazione dell'emozione (affettivit\u00e0) correlata all'evento traumatico e a suo tempo repressa, e la conseguente scomparsa del sintomo cui la rimozione aveva dato luogo. Il metodo utilizza quindi l'ipnosi che produce il ricordo, osservando la conversione di un dato affetto, di cui non ci si \u00e8 liberati in modo adeguato, in un sintomo nocivo alla persona."}
{"id": "2416036", "revid": "144796", "url": "https://it.wikipedia.org/wiki?curid=2416036", "title": "Gottfried von Pappenheim", "text": ""}
{"id": "2416043", "revid": "111149617", "url": "https://it.wikipedia.org/wiki?curid=2416043", "title": "Soliflussione", "text": "In geologia, la soliflussione, nota anche come flussione del suolo, \u00e8 un tipo di fenomeno franoso in cui i sedimenti superficiali saturi d'acqua si muovono lentamente lungo il pendio, al disopra di rocce impermeabili.\nQuesta situazione si pu\u00f2 verificare negli ambienti periglaciali dove lo scongelamento durante la stagione calda conduce alla saturazione di acqua nel materiale superficiale disgelato (strato attivo), causando una forma di flusso lungo il pendio. Questo flusso pu\u00f2 essere causato dal criosollevamento che provoca un rialzo del terreno in direzione perpendicolare al pendio, come pure da uno scivolamento su piccola scala. \nDove il suolo sottostante \u00e8 permanentemente ghiacciato (permafrost), il processo viene in genere chiamato geliflussione. \nLa soliflussione pu\u00f2 avvenire su pendii poco profondi con pendenze di 0,5 gradi e velocit\u00e0 comprese tra 0,5 e 15 cm per anno. In Germania i sedimenti di soliflussione del Dryas recente hanno un consistente spessore di 0,4\u20130,7 metri. \nLa reptazione discendente \u00e8 un processo simile che non dipende dai cicli di raffreddamento."}
{"id": "2416044", "revid": "287204", "url": "https://it.wikipedia.org/wiki?curid=2416044", "title": "Paul Stookey", "text": "\u00c8 conosciuto soprattutto come membro del trio musicale folk Peter, Paul and Mary.\nImpegnato come i compagni di musica nell'attivismo politico a favore dei diritti civili, all'interno del celebre trio suona la chitarra e canta.\nQuando il gruppo si sciolse, nel 1970 (e prima che tornasse a suonare insieme dal 1978) prosegu\u00ec la carriera come musicista solista."}
{"id": "2416046", "revid": "287204", "url": "https://it.wikipedia.org/wiki?curid=2416046", "title": "Peter Yarrow", "text": "\u00c8 conosciuto per essere uno dei componenti del trio musicale Peter, Paul and Mary. Del trio \u00e8 cantante e musicista alla chitarra.\n\u00c8 noto anche per il suo attivismo politico per i diritti civili."}
{"id": "2416052", "revid": "767487", "url": "https://it.wikipedia.org/wiki?curid=2416052", "title": "Victoria (Tarlac)", "text": "Victoria \u00e8 una municipalit\u00e0 di Terza classe delle Filippine, situata nella Provincia di Tarlac, nella Regione di Luzon Centrale.\nVictoria \u00e8 formata da 26 baranggay:"}
{"id": "2416056", "revid": "599013", "url": "https://it.wikipedia.org/wiki?curid=2416056", "title": "Codice Valedemar", "text": "Il Codice Valedemar \u00e8 un manoscritto, conservato nella Biblioteca Reale di Copenaghen, importante per la presenza di un portolano, ovvero un manuale per la navigazione costiera e portuale, che contiene la pi\u00f9 antica traccia di navigazione nell'Oceano Atlantico.\nStoria.\nLa sua origine \u00e8 stata datata al XIII secolo e, come i manoscritti dell'epoca contiene indicazioni di rotta per l'oceano atlantico. Le distanze vengono calcolate secondo il tempo con cui si sono percorse, al suo interno non sono contenute carte nautiche."}
{"id": "2416057", "revid": "86343", "url": "https://it.wikipedia.org/wiki?curid=2416057", "title": "Tawi-Tawi", "text": ""}
{"id": "2416064", "revid": "80598", "url": "https://it.wikipedia.org/wiki?curid=2416064", "title": "Mary Travers (cantante)", "text": "\u00c8 conosciuta per essere stata, assieme a Peter Yarrow e Noel \"Paul\" Stookey, la voce femminile del trio Peter, Paul and Mary, gruppo musicale fondato negli anni sessanta.\nDal 1970 al 1978 ha svolto carriera da solista. Fra le sue collaborazioni figurano quelle con The Kingston Trio e con il cantante country John Denver.\nBiografia.\nTravers ha frequentato la Little Red School House pur venendone espulsa quando era giunta alle classi superiori. Ha vissuto al Greenwich Village di New York City come studentessa di \"high school\". \u00c8 stata sposata con Barry Feinstein da cui ha avuto due figlie. Il matrimonio si \u00e8 poi concluso con un divorzio.\nNel 2005 alla cantante \u00e8 stata diagnosticata una forma di leucemia, trattata con un trapianto di midollo osseo. La malattia ha tuttavia rallentato la sua attivit\u00e0 artistica all'interno del trio Peter, Paul and Mary, fino al decesso avvenuto nel settembre 2009.\nPeter, Paul and Mary.\nIl gruppo Peter, Paul and Mary venne fondato nel 1961 e si sciolse nel 1970 quando Travers decise di tentare la via della cantante solista. Registr\u00f2 come tale cinque album.\nI tre componenti del gruppo sono poi tornati a suonare insieme nel 1978 riprendendo a tenere concerti e ad incidere dischi in maniera massiccia tanto da essere inseriti nel 1999 nella \"Vocal Group Hall of Fame\"."}
{"id": "2416067", "revid": "76963", "url": "https://it.wikipedia.org/wiki?curid=2416067", "title": "Annibale Visconti", "text": "Biografia.\nAnnibale Visconti, figlio del nobile Alfonso e di sua moglie, Fulvia Arnolfi, era discendente della nobile famiglia dei Visconti di Saliceto, ramo secondario della nota casata dei duchi di Milano, e risiedeva nell'attuale Palazzo Visconti-Ajmi, in via Filodrammatici, 10. Suo fratello maggiore era Pirro, che fu gran cancelliere del ducato di Milano.\nIntrapresa la carriera militare divenne maggiore generale gi\u00e0 dal 1700, venendo promosso al grado di tenente maresciallo dal 1704 e generale di cavalleria dal 1706. Nel 1716 venne nominato feldmaresciallo ed ottenne il titolo nobiliare di Grande di Spagna. Dal 1720 divenne consigliere intimo di Carlo VI d'Asburgo.\nNominato Castellano di Milano dal 1727 al 1745, divenne nel contempo anche comandante della Guardia Civica della citt\u00e0 e fu il primo che accolse l'Arciduchessa Maria Teresa d'Austria durante il suo viaggio nel Ducato nel 1737. Durante gli anni di castellania fu la massima autorit\u00e0 che si impegn\u00f2 per rivalutare un monumento importante quale \u00e8 il Castello Sforzesco, ove nel 1729 fece erigere per conto dell'Imperatore Carlo VI una statua dedicata a San Giovanni Nepomuceno, protettore dell'esercito austriaco, realizzata dallo scultore Giovanni Dugnani e che ancora oggi si pu\u00f2 ammirare nel cortile principale del castello. Proprio nel 1729, infatti, papa Benedetto XIII aveva elevato il Santo agli onori degli altari. Nel 1742, alla morte di suo cugino Galeazzo Visconti di Brignano, deceduto senza eredi, ottenne il titolo di ottavo marchese. Nel 1725, alla morte di suo fratello maggiore Pirro (il cui figlio Alfonso, unico erede, gli era premorto), aveva gi\u00e0 ereditato da questi il titolo di marchese di Borgoratto.\nDopo un lungo assedio al Castello Sforzesco, nel 1733 dovette soccombere all'invasione piemontese di Carlo Emanuele III di Savoia, per poi fare ritorno in citt\u00e0 nel 1737, recuperando il castello praticamente intatto: la sua guarnigione constava di 2000 soldati fissi, 152 cannoni e 3000 quintali di polvere pirica.\nA lui venne dedicata l'opera agiografica \"Vita del B. Fedele da Sigmaringa svevo dell'ordine de' minori di S. Francesco Cappuccini, protomartire della Sagra Congregazione de Propaganda Fide\" di Frate Silvestro da Milano, stamp. Giuseppe Pandolfo Malatesta, Milano, 1729. Il musicista Francesco Asioli gli dedic\u00f2 un\"'Aria\" dei suoi \"Concerti armonici per la chitarra spagnuola\".\nMor\u00ec a Milano nel 1750.\nMatrimonio e figli.\nAnnibale Visconti spos\u00f2 Claudia Erba-Odescalchi, imparentata col pontefice Beato Innocenzo XI e gi\u00e0 vedova di Pompeo Litta, IV marchese di Gambol\u00f2. Da questo matrimonio nacquero i seguenti eredi:"}
{"id": "2416069", "revid": "767487", "url": "https://it.wikipedia.org/wiki?curid=2416069", "title": "Sylvie Kinigi", "text": "\u00c8 stata Primo ministro del Burundi dal 1993 al 1994, prima donna a rivestire tale incarico nella storia del suo Paese.\nBiografia.\nSylvie Ntigashira nacque sulla collina di Mugoyi nel comune di Mugongomanga, in provincia di Bujumbura da famiglia tutsi il 24 novembre 1953. Ha studiato economia all'Universit\u00e0 del Burundi e ha ricoperto incarichi di servizio civile prima di diventare, nel 1991, consigliere per la riduzione delle spese militari del primo ministro .\nNel 1973 sposa l'hutu Firmin Kinigi da cui avr\u00e0 cinque figli.\nPrimo ministro dal 10 luglio 1993 al 7 febbraio 1994, sesto Presidente della repubblica del Burundi dal 27 ottobre 1993 al 5 febbraio 1994."}
{"id": "2416071", "revid": "196390", "url": "https://it.wikipedia.org/wiki?curid=2416071", "title": "RAI - Radiotelevisione italiana", "text": ""}
{"id": "2416078", "revid": "1652134", "url": "https://it.wikipedia.org/wiki?curid=2416078", "title": "Comunit\u00e0 ebraica di Moncalvo", "text": "Moncalvo \u00e8 stata sede, fino al 1939, di un'importante comunit\u00e0 ebraica, oggi scomparsa.\nLa storia.\nGli ebrei iniziarono a stabilirsi a Moncalvo nel tardo medio evo, prima del 1400 (sotto il dominio dei Paleologi): Provenivano dai territori della Francia, come la gran parte degli ebrei che popolarono il Piemonte a seguito delle espulsioni francesi del 1306, 1322, 1394.\nTra il 1570 e il 1600 sono documentate diverse concessioni ad ebrei di aprire banchi di prestito. Il ghetto, che fu istituito dai Savoia nel 1731 e nel quale andarono ad abitare le 171 persone della comunit\u00e0, era situato in una breve viuzza, con ingressi da via Montanari e via XX Settembre. Ai primi dell'Ottocento la comunit\u00e0 raggiunse la sua massima espansione. Nel 1817 venne fondata anche una Societ\u00e0 di Mutuo soccorso ebraica. Nel 1836 abitavano nel ghetto 233 persone. L'emancipazione con la proclamazione dello Statuto Albertino signific\u00f2 l'ottenuta dignit\u00e0, e la sinagoga del ghetto restaurata nel 1859 con una nuova facciata sulla pubblica piazza. Fu l'opportunit\u00e0 per gli ebrei di contribuire al paese. Importanti volumi furono stampati nella stamperia-libreria di Giuseppe Sacerdote di Moncalvo, Ippolito Israele Luzzati di Moncalvo divenuto famoso giurista all'Universit\u00e0 di Torino e quindi fu deputato del Regno si prodig\u00f2 per le associazioni di Moncalvo, il rabbino Salvador Foa di Moncalvo (nonno del politico Vittorio Foa) guid\u00f2 la sinagoga di Moncalvo, poi quella d'Asti ed infine quella di Torino. Fu tuttavia anche l'inizio del rapido declino della comunit\u00e0 con l'emigrazione verso i centri maggiore della regione. Alcuni degli ultimi membri anziani della comunit\u00e0 furono vittime delle persecuzioni razziali della Shoah.\nL'antico rito.\nMoncalvo fu una delle ultime comunit\u00e0 a mantenere vivo l'antico rito francoprovenzale \"minhag APAM\", assieme alla vicina Asti ed a Fossano.\nLa sinagoga.\nL'edificio della sinagoga, in piazza Carlo Alberto, ha una caratteristica straordinaria: \u00e8 l'unico caso in Italia, se non in Europa, di un comune nella cui piazza principale si affaccia una sinagoga e non una chiesa. Con l'estinzione della Comunit\u00e0 di Moncalvo, la sinagoga passo alla Comunit\u00e0 ebraica di Casale Monferrato. L'edificio fu ceduto, usato come deposito; i preziosi arredi furono trasferiti in Israele. Unica traccia importante rimasta \u00e8 la facciata con un'iscrizione in ebraico e italiano: \"La mia casa sar\u00e0 chiamata casa di preghiera per tutte le genti\" (Isaia 56,7), restaurata di recente.\nRimane integro l'affascinante antico cimitero, posto nel verde di in una collina antistante Moncalvo, sulla via per Alessandria, che \u00e8 stato recentemente oggetto di intervento conservativo.\nLa gran Bataja.\nSi tratta dell'unico componimento a stampa in versi giudeo-piemontesi. Una composizione vivace che narra della battaglia degli ebrei di Moncalvo. \u00c8 la pi\u00f9 ricca testimonianza del giudaico piemontese, composta a met\u00e0 '800 ed \u00e8 stata stampata nel 1877 da Niccolini. Pare non sia stata scritta da un ebreo, ma da un nobile della zona. A testimonianza di un \"dialetto\" vivo dentro e fuori dal ghetto, ripreso dal glottologo Benvenuto Aronne Terracini e pi\u00f9 recentemente da Primo Levi ne \"Il sistema periodico\".\nCollegamenti esterni.\nhttps://web.archive.org/web/20130416043337/http://www.provincia.asti.it/hosting/moncalvo/piantina/ex_sinagoga.htm"}
{"id": "2416081", "revid": "287204", "url": "https://it.wikipedia.org/wiki?curid=2416081", "title": "Societ\u00e0 umana", "text": ""}
{"id": "2416085", "revid": "123218074", "url": "https://it.wikipedia.org/wiki?curid=2416085", "title": "Duomo di Ravello", "text": "La basilica di Santa Maria Assunta e San Pantaleone \u00e8 il principale luogo di culto cattolico di Ravello, in provincia di Salerno; fino al 1818 sede vescovile della diocesi di Ravello, attualmente \u00e8 sede dell'omonima parrocchia appartenente all'arcidiocesi di Amalfi-Cava de' Tirreni.\nIl 10 luglio 1918 papa Benedetto XV ha elevato l'ex cattedrale al rango di basilica minore.\nDescrizione.\n\u00c8 stato fondato nel 1086-1087 sul modello dell'abbazia di Montecassino: a questo periodo risale la messa in opera degli architravi romani di reimpiego, visibili sulle tre porte nella facciata.\nNotevole \u00e8 il portale centrale, a formelle bronzee, opera di Barisano da Trani datata 1179, donate da Sergio Muscettola, marito di Sigilgaida Pironti. Nella formella centrale della terza fila del battente sinistro si legge:\nIl campanile a due piani, con bifore e archi intrecciati, risale al XIII secolo.\nNel XVIII secolo fu demolito il portico antistante la facciata (ne rimangono quattro colonne). Nello stesso secolo, l'interno era stato ridecorato con stucchi barocchi, successivamente rimossi (sono stati conservati solo nel transetto e nell'abside).\nAll'interno due splendidi amboni a intarsi marmorei lo arricchiscono fronteggiandosi: a destra l\"'ambone del Vangelo\", opera di Nicola di Bartolomeo da Foggia (1272), e a sinistra un altro di derivazione bizantina, con la raffigurazione dell'episodio biblico del profeta Giona e del mostro marino, donato dal secondo vescovo di Ravello (1130).\nNella cappella seicentesca a sinistra del presbiterio \u00e8 custodita, secondo la tradizione, l'ampolla del sangue di san Pantaleone, reliquia presente in Ravello gi\u00e0 nel 1112 e che, ogni anno, presenta il fenomeno della liquefazione.\nOggetto di restauri negli anni trenta del secolo scorso ad opera dell'architetto Gino Chierici che modific\u00f2 la facciata barocca, successivamente negli anni settanta, anche gli interni furono spogliati della veste barocca , costituita da volte e pilastri inglobanti le colonne romaniche, realizzati per consolidare le strutture danneggiate da eventi sismici. Dopo diversi anni di fermo cantiere, finalmente nel 1996, il soprintendente della Soprintendenza BB.AA. SS. di Salerno e Avellino, arch. Ruggero Martines riusc\u00ec a reperire i fondi per ultimare i lavori di restauro. Sotto la sua guida con la collaborazione e la consulenza dell'arch. Alberto White il cantiere fu riaperto con il completamento dell'opera ed oggi l'insigne monumento sacro, in un contesto spaziale in cui dialogano l'aula a tre navate romanica ed il presbiterio barocco, pu\u00f2 degnamente ospitare i pregevoli tesori artistici ,anch'essi restaurati.\nL'organo a canne, che si articola in due corpi fonici (quello maggiore su cantoria in controfacciata, con consolle indipendente a trasmissione meccanica, quello corale nel braccio destro del transetto) \u00e8 stato costruito da Ponziano Bevilacqua ed \u00e8 stato inaugurato nel 2005. Esso dispone di 35 registri per un totale di 2436 canne; la consolle principale \u00e8 mobile indipendente, \u00e8 situata nei pressi del presbiterio e ha tre tastiere e pedaliera.\nMusei del duomo di Ravello.\nMuseo dell'opera.\nIl Museo dell'Opera \u00e8 alloggiato negli ambienti della cripta.\nOspita una raccolta di antichi materiali lapidei, urne cinerarie romane e reliquiari cristiani.\nDi particolare interesse sono alcuni degli elementi scultorei superstiti del bestiario medievale che componevano il ciborio originale (1279) del duomo, opera di Matteo da Narni e dono di Matteo Rufolo (e che fu rimosso nel 1773 a causa delle sue cattive condizioni statiche): il ciborio s'innalzava su quattro colonne con capitelli corinzi che reggevano gli architravi decorati a mosaico e con i simboli dei quattro Evangelisti. Al di sopra si elevava una cupoletta a due ordini sovrapposti di colonnine: il primo da 24 e il secondo da 16 colonnine pi\u00f9 piccole. Il tondo mosaicato dell'\"Agnus Dei\" coronava il fastigio. L'aquila, simbolo dell'evangelista Giovanni, fino al 1973 era stata collocata sulla lunetta del portale principale del Duomo. Un disegno a colori ripropone l'immagine del ciborio ricomposto sulla base delle ricerche di Don Giuseppe Imperato Senior e de rilievi e dei riscontri effettuati dall'arch. Alberto White.\nDa notare poi il cosiddetto busto di \"Sigilgaida Rufolo\" (opera di Nicola di Bartolomeo da Foggia) che in passato era collocato sul portale di accesso all'ambone del Vangelo. Il vicer\u00e9 Pedro de Toledo, colpito dalla bellezza della scultura, nel 1540 ordin\u00f2 di trasferirla a Napoli, da dove fu restituita poco tempo dopo per le rimostranze dei ravellesi.\nAltra importante scultura medievale \u00e8 \"Il falconiere\" (XIII secolo), opera legata al gusto antichizzante di Federico II di Svevia.\nPinacoteca d'arte medievale e moderna.\nSI accede alla Pinacoteca d'arte medioevale e moderna dalla navata sinistra del Duomo.\nLa Pinacoteca espone arredi liturgici ed una quadreria dal XVI al XIX secolo, costituita da dipinti che provengono dalle cappelle del Duomo non pi\u00f9 esistenti o da chiese vicine: tra questi figurano il polittico di Giovanni Filippo Criscuolo e opere di Giovanni Angelo e Giovanni Antonio D'Amato; l'ambiente ospita anche mostre temporanee d'arte.\nDalla Pinacoteca si trova l'accesso all'antica \"Via Tecta\" che ospita la raccolta d'arte contemporanea.\nSono raccolte diverse opere di arte contemporanea, tra cui:"}
{"id": "2416086", "revid": "729019", "url": "https://it.wikipedia.org/wiki?curid=2416086", "title": "Resistenza di Van", "text": "La Resistenza di Van (in armeno \u054e\u0561\u0576\u056b \u0540\u0565\u0580\u0578\u057d\u0561\u0574\u0561\u0580\u057f) fu una rivolta della popolazione armena di Van contro il tentativo delle forze militari dell'Impero ottomano di eliminare la popolazione armena nella regione di Van. La rivolta fu uno dei pochi casi in cui gli armeni presero direttamente le armi contro le forze armate ottomane durante il genocidio armeno del 1915.\nI combattimenti si protrassero dal 19 aprile al 4 maggio 1915, quando l'esercito ottomano si ritir\u00f2 nel momento in cui le forze russe stavano per raggiungere Van."}
{"id": "2416087", "revid": "37401", "url": "https://it.wikipedia.org/wiki?curid=2416087", "title": "Filosofia meccanicistica", "text": ""}
{"id": "2416088", "revid": "666668", "url": "https://it.wikipedia.org/wiki?curid=2416088", "title": "Torneo Sudamericano de Clubes de Futsal 2008", "text": "Il Torneo Sudamericano de Clubes de Futsal 2008 \u00e8 la 9\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla CONMEBOL. La competizione si \u00e8 giocata dal 5 maggio al 1\u00ba agosto 2009.\nSquadre partecipanti.\nTutte le nazioni schierano due squadre, per un totale di 18 squadre.\nFormula.\nLe 16 squadre si affrontano in due tornei separati. Le vincitrici accedono alla finale."}
{"id": "2416089", "revid": "1942768", "url": "https://it.wikipedia.org/wiki?curid=2416089", "title": "Geliflussione", "text": "La geliflussione, un fenomeno molto simile alla soliflussione, descrive l'effetto provocato dall'azione del gelo-disgelo stagionale che satura il terreno in superficie inducendo movimenti lungo il pendio.\nLa geliflussione \u00e8 cospicua nelle regioni periglaciali dove la neve cade per un periodo di tempo che va dai sei agli otto mesi l'anno. A primavera, la neve e il ghiaccio fondono, e il terreno viene in pratica inondato nello spazio di un paio di giorni con il quantitivo d'acqua corrispondente a sei mesi di precipitazioni piovose. La superficie del suolo si impregna a tal punto d'acqua che scorre come fosse un liquido; sui declivi aventi una pendenza inferiore al mezzo grado, la geliflussione diventa cos\u00ec una forma di movimento del terreno.\nTipologie di geliflussione.\nLe due principali tipologie di conformazione del terreno causate dalla geliflussione sono le disposizioni a lobi e a gradoni.\nLa disposizione a lobi si riferisce a depositi di materiale geliflusso a forma di lingua, orientati nel senso del declivio e che tendono a formarsi su pendii con angoli di inclinazione compresi tra 10\u00b0 e 20\u00b0.&lt;br&gt; \nLa disposizione a gradoni si riferisce a terrazzi deposizionali che si formano su declivi pi\u00f9 dolci e con l'asse maggiore parallelo al contorno del pendio.\nI lobi di geliflussione possono poi risultare a copertura sassosa o a zolla erbosa in funzione della vegetazione che li ricopre. \nI lobi in generale vengono misurati in funzione dell'alzata e dell'estensione del gradino; i lobi di geliflussione hanno alzate tipiche fino a cinque metri e gradonature fino a cinquanta."}
{"id": "2416092", "revid": "1942768", "url": "https://it.wikipedia.org/wiki?curid=2416092", "title": "Microsoft Bing", "text": "Microsoft Bing \u00e8 un motore di ricerca di propriet\u00e0 di Microsoft, nato dalle ceneri di Live Search nel giugno 2009, con la prima versione entrata in servizio il 1\u00ba giugno 2009. \nAd ottobre 2020 ha una diffusione globale del 12,50% su computer e laptop e del 7,88% considerando tutti i dispositivi, in entrambi i casi al terzo posto dopo Google e Baidu.\nOrigine del nome.\nLa parola \"Bing\" \u00e8 un'onomatopea, una parola che imita un suono di una lampadina che si accende, rappresentativo \"del momento in cui si fa una scoperta o una scelta\". Il nome ha anche una similitudine con la parola \"bingo\", spesso usata quando si individua qualcosa, come nel gioco omonimo.\n\u00c8 stato suggerito che il nome possa essere interpretato come acronimo di \"But it's not Google\", o anche ricorsivamente \"Bing is not Google\", cio\u00e8 come se contenesse un paragone negativo con Google, ma tale ipotesi non \u00e8 mai stata confermata dalla compagnia.\nDescrizione.\nUna particolarit\u00e0 di Microsoft Bing \u00e8 che presenta un'immagine di sfondo che cambia ogni giorno. Microsoft ha inoltre inserito nella home page del motore di ricerca dei tasti con delle freccette, destra e sinistra. Gli stessi servono per visualizzare le immagini di sfondo precedenti, fino ad un massimo di 9. Microsoft Bing \u00e8 inoltre il primo motore di ricerca a introdurre la \"infinite page\" nella sua ricerca immagini. La versione definitiva di Microsoft Bing permette anche la ricerca di video.\nLa ricerca Mappe permette di calcolare un itinerario di viaggio, visualizzare le mappe in 3D, in vista satellitare o anche aerea.\nCome su Google, c'\u00e8 anche il \"webmaster center\", per permettere ad esempio di verificare lo stato di indicizzazione del proprio sito. Attualmente \u00e8 disponibile solo nelle versioni definitive di Bing, ma \u00e8 possibile accederci comunque cercando Bing Webmaster Center.\nNel 2005 Microsoft lanci\u00f2 Ranknet, un'intelligenza artificiale ad apprendimento automatico per migliorare la qualit\u00e0 delle risposte alle query che, in seguito, fu incorporato a Bing.\nIl 12 giugno 2018 Microsoft ha annunciato il supporto alle pagine AMP, progetto per favorire la velocit\u00e0 di caricamento delle pagine da mobile, anche nel suo motore di ricerca.\nIl 3 aprile 2020 viene presentato il nuovo logo del sito web. Tuttavia, \u00e8 stato utilizzato solo pochi mesi, poich\u00e9 il 1\u00ba agosto successivo ha cambiato nome in Microsoft Bing.\n\"Translate.com\" \u00e8 un servizio basato su Microsoft Translator, che ne estende il supporto a 96 lingue.\nServizi.\nNella versione italiana, i servizi erano molto limitati rispetto a quella inglese, poich\u00e9 fino al rinnovamento di Bing del 2013 in Italia era ancora in fase beta.\nDiffusione.\nA gennaio 2018 Microsoft Bing \u00e8 presente nei seguenti Paesi:"}
{"id": "2416094", "revid": "124122327", "url": "https://it.wikipedia.org/wiki?curid=2416094", "title": "Associazione Sportiva Dilettantistica Nuovo Monselice Calcio", "text": "L'Associazione Sportiva Dilettantistica Nuovo Monselice Calcio, gi\u00e0 Monselice Calcio 1926, conosciuta in passato anche come Monselicense, A.C. Monselice, Societ\u00e0 Polisportiva Monselice e A.S. Monselice Calcio, \u00e8 la principale societ\u00e0 calcistica di Monselice in Provincia di Padova.\n\u00c8 una delle sei squadre di Padova e provincia ad aver partecipato a campionati professionistici. Le altre societ\u00e0 sono: il Padova, il Petrarca, il Cittadella, la Luparense, e il Montagnana.\nStoria.\nFondata nel 1926 (anche se sarebbero recentemente emerse alcune testimonianze di una fondazione avvenuta nel 1920), nella sua storia pu\u00f2 vantare 6 campionati di Serie D e 5 campionati di Serie C2. \nIl primo successo di rilievo \u00e8 datato luglio 1952 grazie a due vittorie negli spareggi con \"Bottrighe\" e \"Contarina\" che valgono l'accesso in Promozione.\nDopo alcuni sali e scendi, nel 1975-1976 il \"Monselice\" vola in Serie D. Sono gli anni d'oro del calcio biancorosso. Il presidente \u00e8 il Vittorio Brunello con allenatore Mauro Gatti.\nNel 1978 l'incredibile promozione in Serie C2. In questa categoria rimarr\u00e0 fino al 1983.\nNegli anni successivi la societ\u00e0 euganea conoscer\u00e0 un declino che la porter\u00e0 fino alla Prima Categoria.\nLa risalita comincia nel 1993, con l'approdo in Promozione nello spareggio di Rovigo contro il \"Canaro\", prosegue nel 1996 con la conquista dell'Eccellenza e si completa nel 1998 con lo straordinario spareggio di Sacile che valse la Serie D.\nDa qui un ennesimo tracollo. Un disastroso declino fino alla Seconda Categoria. Nella stagione 2004-2005, vince il campionato di Seconda Categoria con zero sconfitte, 23 vittorie e 7 pareggi.\nNel 2007 si fonde con il Due Carrare salendo cos\u00ec in Promozione. Nel 2008 ottiene la promozione in Eccellenza.\nNel luglio 2012 la squadra non si iscrive al campionato di Eccellenza Veneto 2012-2013. Il club scompare dopo 86 anni e cinque campionati di Serie C2.\nNel maggio del 2014 il Monselice Calcio, grazie all'interesse di alcuni appassionati e dell'ex-capitano, \"Stefano Loverro\", viene rifondato, ripartendo dal campionato di Terza Categoria.\nIl 19 aprile 2015, nell'ultima giornata di campionato, davanti a un pubblico record di circa mille tifosi, nella trasferta di Conselve, il Monselice vince il campionato al termine di una pirotecnica partita terminata 3-3 ed \u00e8 promosso in Seconda Categoria.\nIl 26 marzo 2016, contro il Torreglia, vince matematicamente il proprio girone di Seconda Categoria con quattro giornate d'anticipo, ottenendo cos\u00ec la sua seconda promozione consecutiva.\nNella stagione 2019-2020 si appresta ad affrontare il campionato di Prima Categoria guidato ancora da \"Luca Simonato\" che, sedendosi sulla panchina biancorossa per la quinta stagione consecutiva, diventa l'allenatore monselicense pi\u00f9 longevo di sempre. In questa stagione , il Nuovo Monselice sin dalle prime domeniche si attesta in vetta alla classifica, dove resta sino a met\u00e0 febbraio 2020, in concomitanza con lo stop dei campionati per effetto dell\u2019emergenza covid . \nCon 9 punti di vantaggio sulla seconda in classifica a otto giornate dal termine, il Nuovo Monselice Calcio viene promosso d\u2019ufficio in Promozione."}
{"id": "2416095", "revid": "28057", "url": "https://it.wikipedia.org/wiki?curid=2416095", "title": "Marie-Ang\u00e9lique-Memmie le Blanc", "text": "Dopo essere sopravvissuta per dieci anni nelle foreste di Francia (1721 - 1731), fu l'unico \"enfant sauvage\" al mondo a riuscire ad apprendere a leggere e scrivere.\nNei paesi anglofoni \u00e8 nota anche come: \"The Wild Child of Champagne\" (\"La bambina selvaggia della Champagne\"), \"The Maid of Ch\u00e2lons\" (\"La fanciulla di Ch\u00e2lons\") o \"Wild Child of Songy\" (\"la bambina selvaggia di Songy\").\nSopravvisse al di fuori della societ\u00e0 per dieci anni (tra il novembre del 1721 ed il settembre del 1731), pi\u00f9 di qualsiasi altro caso di \u201cbambino selvaggio\u201d, e dopo il suo ingresso in societ\u00e0 impar\u00f2, caso unico fra i ragazzi ritrovati in condizioni simili, a leggere e scrivere.\nLa sua storia \u00e8 conosciuta attraverso due resoconti differenti: uno di Julia Douthwaite e l'altro del chirurgo francese Serge Aroles, che ritrov\u00f2 centinaia di documenti a suo riguardo, pubblicandone 30 nel 2004.\nBiografia.\nEra nata nel Wisconsin, al tempo colonia della Louisiana francese, nella trib\u00f9 nativo-americana dei \"Fox\" (\"volpe\"), nota anche con il nome francese de \u201c\"La Nation des Renards\"\u201d. Nel 1716 fra i francesi e gli amerindi ebbe luogo una battaglia ad un centinaio di miglia a ovest di Chicago, ed in seguito alla sconfitta della sua trib\u00f9 fu venduta, insieme a molti altri bambini, come serva finendo poi in Canada. Nel 1718 fu acquistata da Madame de-Courtemanche (descritta da Aroles come una \"dama di qualit\u00e0\"), che la am\u00f2 come una figlia propria e che la port\u00f2 con s\u00e9 quando si trasfer\u00ec in Labrador.\nIn seguito alla battaglia tra gli Eschimesi (Inuit) e la fragile colonia francese nel Labrador, la famiglia si imbarc\u00f2 per la Francia ma al loro arrivo a Marsiglia l'Europa occidentale era colpita dalla piaga della peste. L'epidemia dimezz\u00f2 la popolazione di Marsiglia e, in seguito alle misure imposte per arginare il contagio, la giovane Marie-Angelique fu tenuta in quarantena per un anno. Nel novembre del 1721 riusc\u00ec a fuggire nel bosco della Provenza; dieci anni pi\u00f9 tardi, all'et\u00e0 di 19 anni, fu catturata presso il villaggio di Songy. Mor\u00ec sessantatreenne a Parigi (il 15 dicembre 1775), pensionata della regina di Francia.\nLa maggior parte dei documenti sul caso della ragazza ritrovata a Songy sono in francese e, nel corso degli anni, numerosi errori di traduzione in inglese, tedesco e spagnolo hanno portato allo sviluppo di malintesi ed inesattezze a suo riguardo, rappresentandola talvolta come una eschimese o una inuit, attribuendole 10 anni al momento del ritrovamento od ancora descrivendo la sua morte in condizione di povert\u00e0 all'et\u00e0 di 30 anni."}
{"id": "2416101", "revid": "729019", "url": "https://it.wikipedia.org/wiki?curid=2416101", "title": "Strada europea E07", "text": "La strada europea E07 \u00e8 un asse viario misto di classe A intermedia Nord-Sud.\nCollega la citt\u00e0 francese di Pau a Saragozza (Spagna), passando attraverso i Pirenei attraverso il Tunnel Somport, mentre fino al 16 gennaio 2003 si utilizzava il Passo del Somport. \nNel tratto spagnolo \u00e8 ormai in gran parte completata l'autostrada A23 (Autovia Mud\u00e9jar) che collega Saragozza al Tunnel Somport sostituendo il tracciato lungo la strada nazionale 330."}
{"id": "2416103", "revid": "709565", "url": "https://it.wikipedia.org/wiki?curid=2416103", "title": "Asso spaziale e i suoi segugi", "text": "Asso spaziale e i suoi segugi (\"Astro and the Space Mutts\") \u00e8 un cartone animato prodotto da Hanna-Barbera, con protagonista il cane Asso, da \"I pronipoti\". Il cartone era il segmento di \"Space Stars\".\nOltre ad essere il cane de \"I pronipoti\", Asso diventa un eroe galattico con altri due cani Cosmo e Dipper, che lo chiamano Asso Spaziale."}
{"id": "2416105", "revid": "2160750", "url": "https://it.wikipedia.org/wiki?curid=2416105", "title": "Bongao", "text": "Bongao \u00e8 una municipalit\u00e0 di Terza classe delle Filippine, capoluogo della Provincia di Tawi-Tawi, nella Regione Autonoma nel Mindanao Musulmano.\nStoria.\nProve di presenza umana a Bongao sono state provate, grazie al carbonio, da 8.810 a 5.190 anni fa. Questa \u00e8 una delle prime prove evidenti della presenza umana nel sud-est asiatico. Le ossa, i vasi, le conchiglie e altri manufatti e fossili sono stati trovati nel sito archeologico della grotta di Bolobok Rock Shelter, che \u00e8 stata dichiarata importante tesoro culturale dal governo nel 2017.\nGeografia.\nIl territorio del comune comprende l'Isola Bongao, l'isola Sanga-Sanga, l'isola Pababag e l'estremit\u00e0 occidentale dell'isola Tawi-Tawi.\nBarangays.\nBongao \u00e8 politicamente suddiviso in 35 barangay:"}
{"id": "2416107", "revid": "834", "url": "https://it.wikipedia.org/wiki?curid=2416107", "title": "Acidi umici", "text": ""}
{"id": "2416108", "revid": "6923", "url": "https://it.wikipedia.org/wiki?curid=2416108", "title": "Freefly", "text": "Il freefly \u00e8 una specialit\u00e0 del paracadutismo sportivo, nata nel 1994 circa, da un gruppo di paracadutisti che desiderava sperimentare forme di volo alternative.\nStoria.\nUn team chiamato \"The Freefly Clowns\" fondato da Olav Zipser insieme con Mike Vail, Omar Alhegelan, Charles Bryan, e Stefania Martinengo, si focalizz\u00f2 sul volo verticale \"a testa in gi\u00f9\", mentre un secondo team chiamato \"Airtime\" composto da Tony Uragallo, Jim O'Reilly, e Brian Germain si concentr\u00f2 sul volo \"in piedi\"\nNel 1994 all'interno della FAI venne istituito un gruppo di lavoro affinch\u00e9 il Freefly potesse diventare una disciplina ufficiale. Il primo esordio del Freefly avvenne nel 1996 durante gli X-GAMES Tale pratica fu seguita da pochi nei primi tempi, in seguito per\u00f2 attir\u00f2 l'attenzione di molti paracadutisti.\nTecnica.\nIl freefly, letteralmente \"volo libero\" \u00e8 un'espansione del paracadutismo tradizionale, la quale include le posizioni orizzontali conosciute e le integra con nuove posizioni verticali (\"head-up position\" o \"head-down position\"), fornendo una maggiore velocit\u00e0 di caduta libera.\nTuttavia in caso di volo in prossimit\u00e0 di due o pi\u00f9 paracadutisti, la velocit\u00e0 sul piano orizzontale potenzialmente pi\u00f9 elevata pu\u00f2 generare collisioni accidentali, che rendono la pratica del freefly pi\u00f9 pericolosa rispetto ai lanci tradizionali.\nPosizioni in caduta libera.\nOltre al volo in posizione \"a pancia in gi\u00f9\" il freefly introduce nuove posizioni che possono essere assunte durante la caduta libera.\nBack flying.\nIl back flying o \"volo di schiena\" \u00e8 la prima tecnica appresa da un freeflyer.\nConsiste nell'assumere una forma che consente al paracadutista di cadere in posizione supina, stabile, e ad una velocit\u00e0 relativamente bassa. Questa posizione piuttosto naturale, viene assunta dal paracadutista anche in caso di perdita della stabilit\u00e0 durante l'esecuzione di figure avanzate, perch\u00e9 consente il recupero dell'equilibrio oltre che un maggiore controllo dei propri movimenti.\nHead up flying.\nL'Head up flying \u00e8 anche detto \"Sit flying\" o \"volo seduto\" perch\u00e9 simile alla posizione assunta da un individuo su una sedia.\nDa questa posizione il movimento dell'individuo nel vento relativo \u00e8 possibile mediante l'utilizzo degli arti e del busto per deflettere l'aria verso il lato opposto a quello in cui si desidera procedere.\nHead down flying.\nL'Head down flying o \"volo a testa in gi\u00f9\" permette al paracadutista di esporre una sezione minima della propria superficie corporea al flusso d'aria, raggiungendo cos\u00ec velocit\u00e0 superiori ai 300\u00a0km/h.\nMovimenti.\nDurante la caduta libera, un freeflyer pu\u00f2 utilizzare il proprio corpo per deflettere l'aria e conseguentemente spostarsi volontariamente nello spazio.\nTraslazioni.\nLa traslazione \u00e8 uno spostamento che il freeflyer effettua lungo un asse, al fine di avvicinarsi o allontanarsi da un oggetto. Le traslazioni si dividono in:\nRotazioni.\nLa rotazione \u00e8 un movimento attorno ad un asse, che il freeflyer pu\u00f2 effettuare durante la caduta libera allo scopo di spostarsi o per cambiare posizione. Le rotazioni possono avvenire attorno ad uno o pi\u00f9 assi propri del corpo del performer e sono cos\u00ec classificate:\nOrbite.\nL'orbita consiste in un movimento circolare che il freeflyer effettua attorno ad uno o pi\u00f9 assi tipici dello spazio tridimensionale:\nPrese.\nLa presa \u00e8 un contatto intenzionale fra freeflyer. Le prese sono classificate in base alla difficolt\u00e0 e catalogate in tabelle (Freefly diving pool) che ne specificano i criteri di esecuzione.\nFra le prese maggiormente conosciute troviamo:\nCompetizioni.\nLe competizioni di Freefly prevedono che durante la caduta libera, gli atleti, volando in prossimit\u00e0 ed alla medesima velocit\u00e0 \"chiudano\" una sequenza di Movimenti e prese, selezionati a caso dalla giuria di gara (randoms) o precedentemente comunicati ai giudici dagli stessi competitori (free routine)."}
{"id": "2416111", "revid": "79968", "url": "https://it.wikipedia.org/wiki?curid=2416111", "title": "CoSBi", "text": ""}
{"id": "2416114", "revid": "547034", "url": "https://it.wikipedia.org/wiki?curid=2416114", "title": "John Casablancas", "text": "Biografia.\nNato a Manhattan da genitori spagnoli, John Casablancas \u00e8 cresciuto fra gli Stati Uniti, il Messico, e l'Europa. Suo padre, Ferran Casablancas, era un mercante tessile. Educato principalmente in Svizzera, Casablancas studia all'\"Institut Le Rosey\" e lavora in numerosi impieghi (fra cui la gestione della divisione marketing della Coca Cola in Brasile), prima di aprire nel 1972 l'agenzia di moda \"Elite Model Management\" a Parigi, che diverr\u00e0 una delle pi\u00f9 prestigiose del settore.\nNel 1979 fonda anche la \"John Casablancas modeling and career centers\", scuola di moda e recitazione, con filiali in Colombia, Bolivia, Per\u00f9, Repubblica Dominicana, Italia ed Indonesia, oltre che in Canada e negli Stati Uniti (Florida, New York, Georgia, Nuovo Messico, Washington, Pennsylvania, Ohio, California, Maryland, Massachusetts, Tennessee, Carolina del Nord, Arizona ed Illinois).\nJohn Casablancas ha cinque figli: Cecile Casablancas, disegnatrice di gioielleria (avuta dalla prima moglie, la francese Marie-Christine), Julian Casablancas, cantante del gruppo The Strokes e The Voidz (avuto dalla seconda moglie, l'attrice Jeanette Christensen da cui ha divorziato nel 1993), John Casablancas Jr, Fernando &amp; Nina Casablancas (avuti dalla terza moglie, Aline Wermelinger). \nDa tempo malato di tumore, \u00e8 scomparso nel 2013 all'et\u00e0 di 70 anni"}
{"id": "2416115", "revid": "24606320", "url": "https://it.wikipedia.org/wiki?curid=2416115", "title": "Citt\u00e0 di Trento", "text": ""}
{"id": "2416116", "revid": "339392", "url": "https://it.wikipedia.org/wiki?curid=2416116", "title": "Frazione amministrativa", "text": ""}
{"id": "2416119", "revid": "90441542", "url": "https://it.wikipedia.org/wiki?curid=2416119", "title": "Inversione del freddo antartico", "text": "L'inversione del freddo antartico (in inglese Antarctic Cold Reversal, ACR) fu un episodio importante di raffreddamento nella storia del clima della Terra, durante la deglaciazione alla fine dell'ultima era glaciale, e permette di spiegare la complessit\u00e0 dei mutamenti climatici nella transizione dal Pleistocene all'Olocene.\nL'ultimo massimo glaciale e minimo livello marino accadde circa 21.000 anni prima del presente (BP). Successivamente al 18.000 BP, le carote di ghiaccio dell'Antartico mostrano un graduale riscaldamento. Circa 14.700 anni BP (o 12.700 a.C.), la calotta polare antartica rilasci\u00f2 una grande quantit\u00e0 d'acqua di disgelo, identificata come \"impulso d'acqua di disgelo 1A\" (\"meltwater pulse\" 1A, abbreviata in mwp-1A). Questo impulso d'acqua di disgelo produsse una trasgressione marina che aument\u00f2 il livello globale del mare di circa 20 metri nel giro di due secoli, e si pensa abbia influenzato l'inizio dell'interstadiale di B\u00f8lling/Aller\u00f8d che fu la maggiore frattura del freddo glaciale nell'Emisfero Settentrionale. L'impulso d'acqua di disgelo 1A fu seguito in Antartide e nell'Emisfero australe da un nuovo episodio di raffreddamento avvenuto all'incirca 14.500 anni BP (12.500 a.C.) e dur\u00f2 due millenni \u2014 un esempio di riscaldamento che causa un raffreddamento. L'ACR port\u00f2 un raffreddamento medio di circa 3 \u00b0C. Il raffreddamento del Dryas recente nell'Emisfero boreale inizi\u00f2 mentre l'inversione del freddo antartico era ancora in corso; e l'ACR fin\u00ec nel mezzo del Dryas recente.\nQuesto modello di disaccoppiamento del clima tra gli emisferi settentrionale e meridionale, con il meridionale che precede il settentrionale, sembra manifestarsi anche negli eventi climatici successivi. La causa o cause di questo disaccoppiamento emisferico, del modello di \"precede/segue\", e dei meccanismi specifici degli andamenti di riscaldamento e raffreddamento, sono soggetto di studio e disputa tra i ricercatori del clima. Anche la datazione specifica e l'intensit\u00e0 dell'inversione del freddo antartico sono sotto dibattito.\nL'inizio dell'ACR venne seguita, dopo circa 800 anni, da un'inversione del freddo oceanico nell'Oceano meridionale."}
{"id": "2416121", "revid": "24606355", "url": "https://it.wikipedia.org/wiki?curid=2416121", "title": "COS-B", "text": ""}
{"id": "2416125", "revid": "3115", "url": "https://it.wikipedia.org/wiki?curid=2416125", "title": "Gavialosuchus", "text": "Il gavialosuco (gen. Gavialosuchus) \u00e8 un coccodrillo estinto, vissuto tra l'Oligocene superiore e il Pliocene inferiore (25 \u2013 5 milioni di anni fa). I suoi resti fossili sono stati ritrovati in Europa e in Nordamerica.\nDescrizione.\nQuesto animale era di notevoli dimensioni, e poteva superare i sei metri di lunghezza. Il cranio era lungo e abbastanza sottile rispetto a quello della maggior parte dei coccodrilli attuali, e assomigliava in modo notevole a quello del falso gaviale (\"Tomistoma schlegelii\"). Il rostro era comunque robusto e armato di denti conici e appuntiti. Il corpo, come nei coccodrilli attuali, era ricoperto da una corazza costituita da osteodermi.\nClassificazione.\nIl gavialosuco \u00e8 stato descritto per la prima volta nel 1885, sulla base di resti risalenti al Miocene inferiore rinvenuti in Austria. La specie tipo (Gavialosuchus eggenburgensis) \u00e8 per\u00f2 meno conosciuta rispetto alle due specie americane rinvenute successivamente: G. americanus della Florida (Miocene superiore \u2013 Pliocene inferiore) e G. carolinensis della Carolina del Sud (Oligocene superiore). Un'altra specie potrebbe essere vissuta in Georgia nel Miocene.\nVi \u00e8 una certa difficolt\u00e0 nel comprendere quale specie appartenesse effettivamente al genere \"Gavialosuchus\": sembra che le forme americane non fossero strettamente imparentate con la specie europea, e che possano essere ascritte al genere \"Thecachampsa\". Altri studi, in ogni caso, affermano che queste forme siano a tutti gli effetti da ascrivere a \"Gavialosuchus\".\nAnche la posizione sistematica del genere non \u00e8 chiara: alcuni studiosi ritengono che fosse un primitivo rappresentante dei gavialidi (Gavialidae), altri che fosse uno stretto parente dell'attuale falso gaviale (\"Tomistoma schlegelii\"). Secondo recenti studi anche la specie del Miocene superiore sardo, Tomistoma calaritanus, dovrebbe rientrare in questo genere.\nStile di vita.\nIl gavialosuco, al contrario di molti coccodrilli attuali, viveva presso gli estuari o in zone costiere, e si spingeva in acque marine basse. I resti delle specie americane sono stati ritrovati in associazione con numerosi pesci, sirenii e cetacei. \u00c8 probabile che questo animale fosse il massimo predatore del suo ambiente."}
{"id": "2416128", "revid": "1601148", "url": "https://it.wikipedia.org/wiki?curid=2416128", "title": "Oscar Hammerstein II", "text": "Vinse in carriera otto Tony Awards, due Oscar alla migliore canzone, un Pulitzer e un Grammy. Scrisse i testi di circa 850 canzoni, di cui una trentina divennero molto famose. Hammerstein scrisse sempre i testi ed i libretti nel corso delle sue innumerevoli collaborazioni con compositori come Jerome Kern, Vincent Youmans, Rudolf Friml e Sigmund Romberg, ma la sua collaborazione pi\u00f9 importante fu quella con Richard Rodgers, insieme hanno formato il duo Rodgers e Hammerstein.\nBiografia.\nNacque da William Hammerstein and Alice Nimmo. Suo nonno, Oscar Hammerstein I, era un impresario teatrale ebreo di origine tedesca mentre sua madre era protestante di origine britannica.\nNonostante il padre di Hammerstein dirigesse il \"Victoria Theatre\" e fosse un produttore innovativo di \"vaudeville\", era contrario a che il figlio intraprendesse questa attivit\u00e0. Hammerstein studi\u00f2 alla Columbia University dal 1912 al 1916 e poi alla Columbia Law School fino al 1917. In ogni caso, non si occup\u00f2 di teatro fino alla morte del padre, avvenuta il 10 giugno 1914. La sua prima collaborazione fu nel Varsity Show intitolato \"On Your Way\". Nel corso di tutta la sua carriera universitaria, Hammerstein scrisse in diversi Varsity Show.\nCarriera iniziale.\nDopo aver abbandonato gli studi giuridici per seguire il teatro, Hammerstein inizi\u00f2 la sua prima collaborazione professionistica, con Herbert Stothart, Otto Harbach e Frank Mandel. Inizi\u00f2 come tirocinante e accumul\u00f2 venti anni di collaborazioni con Harbach. Fuori da questo sodalizio, scrisse il suo primo \"musical\", \"Always You\", per il quale scrisse il libretto e i testi delle canzoni. L'opera venne data in prima esecuzione a Broadway nel 1921.\nNel corso dei successivi quaranta anni di attivit\u00e0, lavor\u00f2 con molti compositori fra i quali Jerome Kern, con il quale instaur\u00f2 una proficua e duratura collaborazione. Nel 1927, Kern e Hammerstein realizzarono il loro maggiore successo, \"Show Boat\", spesso riproposto e considerato uno dei maggiori capolavori del teatro musicale statunitense. \"Oggi andiamo completamente verso un nuovo genere \u2013 il \"musical\" \u00e8 diverso dalla commedia musicale. Ora... il \"musical\" \u00e8 il centro, ed ogni altra cosa \u00e8 susseguente ad esso. Oggi... andiamo verso la completa integrazione delle canzoni, umorismo e numeri di danza, in una singola ed inestricabile entit\u00e0 artistica.\"\nFra gli altri \"musical\" di Kern-Hammerstein si ricordano \"Sweet Adeline\", \"Music In the Air\", \"Three Sisters\", e \"Very Warm for May\". Hammerstein collabor\u00f2 anche con Vincent Youmans (\"Wildflower\"), Rudolf Friml (\"Rose Marie\"), e Sigmund Romberg (\"The Desert Song\" e \"The New Moon\").\nRodgers e Hammerstein.\nLa pi\u00f9 importante collaborazione di Hammerstein inizi\u00f2 dal suo incontro con Richard Rodgers per scrivere l'adattamento di \"Green Grow the Lilacs\". Il precedente collaboratore di Rodgers, Lorenz Hart, aveva iniziato a lavorare con Rodgers su questo progetto, ma il suo alcolismo lo mise fuori controllo, ed egli non riusc\u00ec pi\u00f9 a lavorare.\nPeraltro Hart non era molto convinto sulla bont\u00e0 del soggetto e i due decisero d'interrompere la loro collaborazione. L'adattamento divenne la prima collaborazione di Rodgers e Hammerstein e port\u00f2 alla scrittura di \"Oklahoma!\", che venne recitata a Broadway nel 1943. Essa segu\u00ec la rivoluzione iniziata con \"Show Boat\", mediante la totale integrazione di tutte le componenti del teatro musicale nell'intera struttura della trama.\nWilliam A. Everett e Paul R. Laird scrissero che questo \"show\", al pari di \"Show Boat\", era una pietra miliare, tanto che i successivi storici del teatro valutarono i cambiamenti avvenuti nel \"musical\" nel corso del XX secolo relazionandoli con \"Oklahoma\".\nDopo \"Oklahoma!\", Rodgers e Hammerstein furono i pi\u00f9 importanti esponenti della forma di teatro \"musical\", producendo capolavori come \"Carousel\", \"The King and I\", \"Annie Get Your Gun\" e \"South Pacific\". Gli esempi da loro inseriti nei \"musical\", spesso ricchi di spunti sociali, furono da stimolo per gli altri autori per creare lavori dello stesso livello\".\nLa collaborazione prosegu\u00ec con \"Carousel\", \"Allegro\", \"South Pacific\", \"The King and I\", \"Me &amp; Juliet\", \"Pipe Dream\", \"Flower Drum Song\", e \"The Sound of Music\" come per i film musicali \"State Fair\" (e l'adattamento per il teatro con lo stesso titolo) e il lavoro televisivo \"Cinderella\", tutti eseguiti nella rivista \"A Grand Night for Singing\". Hammerstein scrisse anche il libretto e i testi delle canzoni per \"Carmen Jones\", un adattamento dell'opera di Georges Bizet, \"Carmen\", con un cast di attori di colore.\nHammerstein mor\u00ec per un tumore allo stomaco, nella sua casa di Doylestown all'et\u00e0 di 65 anni, appena dopo la prima di \"The Sound of Music\" a Broadway, ponendo cos\u00ec fine a una delle pi\u00f9 produttive collaborazioni nella storia del teatro musicale statunitense. L'ultima canzone da lui scritta fu \"Edelweiss\", che venne aggiunta durante le prove, verso la fine del secondo atto. Oggi molti credono che essa sia una canzone folkloristica austriaca. Dopo la sua morte, \"The Sound of Music\" divenne un film, che vinse l'Oscar per il miglior film e divenne forse la sua pi\u00f9 nota eredit\u00e0.\nLe luci di \"Times Square\" vennero spente per un minuto e a Londra nel \"West End\" le luci furono abbassate in senso di riconoscenza verso i suoi contributi alla storia del \"musical\". Una targa commemorativa venne posta nella Cattedrale di Southwark, in Inghilterra, il 24 maggio 1961. Gli sopravvissero la sua seconda moglie Dorothy (Blanchard) Jacobson e i suoi tre figli, William Hammerstein e Alice Hammerstein Mathias avuti dalla prima moglie Myra Finn, e James Hammerstein, avuto dalla Blanchard."}
{"id": "2416129", "revid": "124123", "url": "https://it.wikipedia.org/wiki?curid=2416129", "title": "Shimako Sat\u014d", "text": "Carriera.\nLaureatasi alla London Film School, Shimako Sat\u014d debutt\u00f2 nella regia cinematografica nel 1992, scrivendo e dirigendo il thriller-horror \"Tale of a Vampire\", tratto da un racconto di Edgar Allan Poe, girato nel Regno Unito.\nNel 1995 gir\u00f2 in Giappone l'horror-splatter ' e l'anno successivo diresse il prequel, \"Eko Eko Azarak II - Birth of the Wizard\". Nel 2000 si occup\u00f2 delle sequenze cinematografiche del videogioco ', quindi nel 2006 scrisse la sceneggiatura della miniserie televisiva \"Unfair\" e nel 2007 quelle del film per la televisione ' e del film ', che riscossero un buon successo di pubblico.\nNel 2008 diresse l'action \"\", ispirato al personaggio chiamato Demone dalle venti facce, creato dallo scrittore Ranpo Edogawa."}
{"id": "2416131", "revid": "6923", "url": "https://it.wikipedia.org/wiki?curid=2416131", "title": "Aprilia RXV", "text": "La Aprilia RXV \u00e8 una motocicletta con motore a quattro tempi della casa motociclistica Aprilia destinata all'uso in fuoristrada, principalmente l'enduro. \u00c8 stata presentata nel 2005 restando nei cataloghi della casa sino al 2012.\nDescrizione.\nNegli anni di produzione \u00e8 stata prodotta in due cilindrate, da 450 cm\u00b3 disponibile al debutto e da 550 cm\u00b3 disponibile un paio di anni dopo; condivideva alcuni componenti con le Aprilia MXV e la Aprilia SXV, la prima destinata al motocross e la seconda al motard. La moto venne dapprima testata nel mondo delle competizioni per essere poi resa disponibile al pubblico alcune mesi dopo; una delle sue caratteristiche distintive rispetto alle concorrenti presenti sul mercato era il fatto di essere equipaggiata di un motore a quattro tempi bicilindrico a V. \nQuesta moto oltre ad essere usata nei vari campionati enduro \u00e8 stata utilizzata anche in altre competizioni come la Rally Dakar."}
{"id": "2416132", "revid": "547034", "url": "https://it.wikipedia.org/wiki?curid=2416132", "title": "Bruno the Kid", "text": "Bruno the Kid \u00e8 un cartone animato statunitense prodotto da Film Roman e Flying Heart nel 1996 e trasmesso originariamente su Fox e BKN tra il 1996 ed il 1997. La serie consta di 36 episodi.\nIn Italia \u00e8 stato mandato in onda nel 1998 su RaiSat 2."}
{"id": "2416133", "revid": "24606567", "url": "https://it.wikipedia.org/wiki?curid=2416133", "title": "Talbieh", "text": ""}
{"id": "2416134", "revid": "1718925", "url": "https://it.wikipedia.org/wiki?curid=2416134", "title": "Realismo (arte)", "text": "Il realismo \u00e8 una corrente artistica sviluppatasi negli anni quaranta del XIX secolo e che, in Francia, vede in Gustave Courbet il suo principale esponente; sono inoltre importanti le figure di Honor\u00e9 Daumier e Jean-Fran\u00e7ois Millet, oltre che di Rosa Bonheur.\nOrigine del movimento culturale.\nQueste esperienze seicentesche, legate alla societ\u00e0 borghese, rinascono intorno alla met\u00e0 dell'800 in Francia. Il realismo, un movimento pittorico e letterario, trova le sue radici nel positivismo, un pensiero filosofico che studia la realt\u00e0 in modo scientifico. Il realismo tentava di cogliere la realt\u00e0 sociale; si voleva rappresentare una realt\u00e0 nuda e cruda con meno allegorie e pi\u00f9 attenzione verso i dati di fatto.\nEsso si fa pi\u00f9 acceso negli anni successivi alla rivoluzione del 1848, che aveva risvegliato aneliti democratici in tutta Europa, e arriva ai suoi massimi nel periodo del Secondo Impero, caratterizzato da un forte sviluppo economico e tecnologico della borghesia e dalla conseguente mentalit\u00e0 imprenditoriale. \u00c8 in questo periodo che inizia anche a definirsi l'impressionismo.\nLa parola \"realismo\" generalmente indica la traduzione fedele delle qualit\u00e0 del mondo reale nella rappresentazione artistica.\nIl realismo, inteso come tendenza programmatica, invece, trova la sua esplicita affermazione nel 1855, anno in cui il pittore Courbet definisce i suoi ideali artistici in un opuscolo scritto in occasione dell'Esposizione universale di Parigi: \u00abHo voluto essere capace di rappresentare i costumi, le idee, l'aspetto della mia epoca secondo il mio modo di vedere, fare dell'arte viva, questo \u00e8 il mio scopo\u00bb.\nTra 1830 e 1870, \u00e8 inoltre attiva la scuola di Barbizon, una corrente paesaggista, legata alla localit\u00e0 di Barbizon.\nLa poetica realista traduceva in pittura il dilatarsi dell'interesse degli storici verso i problemi della societ\u00e0 moderna. Infatti lo storico e filosofo Hippolyte Taine invitava a \u00abvedere gli uomini nelle loro officine, negli uffici, nei campi, con il loro cielo, la loro terra, le case, gli abiti, le culture, i cibi\u00bb, mentre lo scrittore Sainte-Beuve affermava: \u00abLa triade bello, vero e buono \u00e8 certo un bel motto, ma inganna; se dovessi scegliermi un motto, sceglierei il vero\u00bb.\nDiffusione in Europa.\nIl movimento si diffuse velocemente in Europa. In Italia i temi realisti vennero ripresi da Gioacchino Toma, Antonio Rotta, Cesare Saccaggi, Antonio Mancini e da Giuseppe Pellizza da Volpedo.\nIn Germania si distinsero come pittori realisti Adolph von Menzel e Wilhem Leibl; in Belgio, Constantin Meunier ed Evert Larock, morto di tubercolosi a 36 anni.\nIn Messico le tematiche realiste vennero riprese dagli esponenti del muralismo; nell'Unione Sovietica si svilupp\u00f2 a partire dagli anni trenta il realismo socialista, di chiara connotazione politica e finalizzato alla propaganda del regime stalinista."}
{"id": "2416145", "revid": "1305772", "url": "https://it.wikipedia.org/wiki?curid=2416145", "title": "Tazarine", "text": "Tazzarine \u00e8 un piccolo comune del Marocco, nella provincia di Zagora, nella regione di Dr\u00e2a-Tafilalet. Gli abitanti di Tazzarine appartengono alle trib\u00f9 berbere dell'Atlante (Ait Atta, Ait Menad, Igurramen, Ismkhan, Ait Sedrart).\nIl nome \"Tazzarine\" \u00e8 il plurale di \"Tazart\", che nella lingua berbera significa fichi; questo nome venne dato alla citt\u00e0 perch\u00e9 un tempo era piena di queste piante."}
{"id": "2416146", "revid": "24606788", "url": "https://it.wikipedia.org/wiki?curid=2416146", "title": "Bibi piccola strega", "text": ""}
{"id": "2416148", "revid": "287204", "url": "https://it.wikipedia.org/wiki?curid=2416148", "title": "Le Donne (album)", "text": ""}
{"id": "2416156", "revid": "438678", "url": "https://it.wikipedia.org/wiki?curid=2416156", "title": "Sunny Side Up (Paolo Nutini)", "text": "Sunny Side Up, secondo album di Paolo Nutini, uscito il 29 maggio 2009 contiene 12 tracce. L'album \u00e8 stato preceduto dall'uscita del singolo \"Candy\" avvenuta il 18 maggio 2009.\nIl disco.\nDal sound meno rock del precedente \"These Streets\", \"Sunny Side Up\" \u00e8 un disco principalmente acustico basato sulla musica folk; ma contiene anche brani in stile soul (\"Coming Up Easy\", \"No other way\") e ragtime (\"Pencil Full of Lead\"). Alcuni brani riecheggiano le sonorit\u00e0 di Johnny Cash (\"Simple Things\", \"Worried Man\").\nLe registrazioni sono avvenute in diversi studi, tra i quali anche i Real World Studios di Peter Gabriel a Bath.\nL'album \u00e8 stato registrato con la band di Paolo, i Vipers, e vede la presenza di ospiti d'eccellenza come Rico Rodriguez e ?uestlove dei The Roots, che suona nella traccia di apertura, \"10/10\". La produzione \u00e8 dello stesso Nutini, insieme ad Ethan Johns\n\"Sunny side up\" \u00e8 il termine informale inglese con cui viene chiamato l'uovo all'occhio di bue. Nella copertina dell'album \u00e8 possibile notare che Paolo Nutini sta mangiando delle uova al tegamino.\nReazioni della critica.\nIn base alle recensioni raccolte da Metacritic, la reazione della critica all'album \u00e8 stata mediamente favorevole.\nDiversi critici hanno sottolineato la distanza di \"Sunny Side Up\" dal precedente lavoro discografico di Nutini, il quale era stato considerato un disco immaturo.\nTra gli altri, secondo Andy Gill del quotidiano \"The Independent\" \u00abNutini ha fatto passi da gigante in molte direzioni\u00bb.\nLa recensione pubblicata da \"Musica e dischi\" afferma che i brani dell'album mettono in mostra l'eclettismo del cantautore. Questa caratteristica \u00e8 stata evidenziata anche da \"Billboard\": Jill Menze ha scritto che \u00aba volte c'\u00e8 una certa mancanza di consistenza dovuta alla presenza di troppe idee gettate sul tavolo, ma \u00e8 proprio la diversit\u00e0 che si pu\u00f2 ascoltare nella seconda fatica di Nutini a conferire una marcia in pi\u00f9 a questo cantate e cantautore\u00bb. Inoltre, secondo il Daily Telegraph, \"Sunny Side Up\", definito un album \u00abgioioso\u00bb, \u00abmescola in maniera organica il soul, il country, il folk e la sfacciata, dura energia del ritmo ragtime\u00bb.\nPi\u00f9 critici musicali hanno anche notato i forti richiami ad artisti degli anni sessanta come Otis Redding, Harry Nilsson, Alex Harvey e Cab Calloway.\nAltre recensioni sono state meno favorevoli al disco. Caroline Sullivan di \"The Guardian\" ha definito \"Sunny Side Up\" con l'espressione \u00abNon male\u00bb. Per \"MusicOMH\" \u00abil punto \u00e8 stabilire se Nutini pu\u00f2 cambiare la percezione della critica nei suoi confronti conservando la sua base di fan. Sfortunatamente, ci\u00f2 che l'artista di Paisley ha prodotto con \"Sunny Side Up\" \u00e8 sconcertante\u00bb. Infine, secondo Graeme Thompson di \"The Observer\" l'album \u00e8 un \u00abtentativo di Nutini di rietichettare s\u00e9 stesso come un incrocio tra John Martyn, Otis Redding e Bob Marley\u00bb.\nAndamento nelle classifiche di vendita.\nClassifiche di Regno Unito e Irlanda.\nIl disco ha esordito alla prima posizione della \"UK Albums Top100\", ed ha conquistato nuovamente la vetta a 6 mesi di distanza. L'album si \u00e8 cos\u00ec rivelato essere un ottimo esempio di long-seller. Ad oggi, \"Sunny Side Up\" ha conquistato 6 dischi di platino in Regno Unito (equivalenti ad oltre 1.800.000 copie vendute) ed ha totalizzato 141 settimane di presenza nella classifica di vendita, delle quali 4 in prima posizione. Il disco inoltre \u00e8 stato l'ottavo pi\u00f9 venduto in Regno Unito nel corso del 2009.\nIn Irlanda, \"Sunny Side Up\" ha ottenuto risultati molto simili: dopo aver esordito alla seconda posizione, ha raggiunto la vetta della classifica a 2 settimane dalla pubblicazione, ed ha ottenuto un totale di 4 dischi di platino. A luglio 2010, il disco ha ottenuto 60 settimane di presenza nella classifica di vendita irlandese, raggiungendo la vetta per un totale di 3 settimane.\nSempre nel 2009, l'album si \u00e8 piazzato al nono posto della classifica degli album pi\u00f9 venduti in Irlanda nel corso dell'intero anno.\nClassifiche italiane.\nL'album ha avuto un buon successo anche in Italia, dove \u00e8 rimasto per 5 settimane tra le prime 20 posizioni della classifica FIMI, raggiungendo il dodicesimo posto e conquistando un disco d'oro. \"Sunny Side Up\" \u00e8 inoltre risultato essere l'87\u00ba album pi\u00f9 venduto del 2009.\nDopo la partecipazione di Paolo Nutini al \"Concerto del Primo Maggio\" e grazie ai concerti tenuti in Italia durante l'estate, il disco \u00e8 ritornato nella classifica FIMI per diverse settimane tra maggio e luglio 2010, arrivando a toccare il 42\u00ba posto.\nTour promozionale in Italia.\nPer la promozione dell'album, Paolo Nutini ha tenuto diversi concerti anche in Italia.\nDate del 2009.\nIl tour italiano del 2009 si \u00e8 tenuto nel mese di novembre, per un totale di 4 date:\nDate del 2010.\nNell'estate 2010 Nutini \u00e8 tornato nella penisola per una seconda serie di concerti, anticipati dalla partecipazione il 1\u00ba maggio al tradizionale concertone di Piazza San Giovanni a Roma:"}
{"id": "2416167", "revid": "339392", "url": "https://it.wikipedia.org/wiki?curid=2416167", "title": "Geostationary transfer orbit", "text": ""}
{"id": "2416169", "revid": "709565", "url": "https://it.wikipedia.org/wiki?curid=2416169", "title": "Belle peecorelle", "text": "Belle peecorelle (\"Sheeep\") \u00e8 un cartone animato prodotto da Hit Entertainment."}
{"id": "2416171", "revid": "125364564", "url": "https://it.wikipedia.org/wiki?curid=2416171", "title": "Thomas Cooper Gotch", "text": "Biografia.\nThomas Gotch nacque nel 1854 al numero 13 di Lower Street a Kettering. Veniva da una famiglia di ceto medio a cui appartenevano alcuni studiosi e alcuni artisti. Suo padre era Thomas Henry Gotch (nato nel 1805), un fabbricante di scarpe e sua madre era Mary Ann Gotch (nata nel 1817 a London Ivy Lane), si sposarono a St Saviour Southwark nel 1847. Thomas Cooper Gotch venne mandato a studiare alla scuola d'arte locale, poi and\u00f2 a studiare ad Anversa e a Parigi sotto l'insegnamento di Jean-Paul Laurens, in seguito, tra il 1878 e il 1880, studi\u00f2 alla Slade School of Fine Art di Londra. Nel 1881 all'et\u00e0 di 26 anni, dopo un lungo fidanzamento, si spos\u00f2 con la sua compagna di studi artistici Caroline Burland Yates (1854-1945). \nDopo diversi viaggi per il mondo, si avvicin\u00f2 ai movimenti di rottura con le vedute della Royal Academy of Arts e divenne membro fondatore del New English Art Club. \nIntorno al 1887 Gotch e sua moglie si insediarono nella colonia di artisti della scuola di Newlyn, in Cornovaglia, sebbene l'avessero gi\u00e0 visitata nel 1880. Qui fond\u00f2 la Newlyn Industrial Classes, dove la giovent\u00f9 locale avrebbe potuto imparare le arti e i mestieri. Aiut\u00f2 anche l'allestimento della Newlyn Art Gallery della quale fu membro del comitato per tutta la vita. Nel 1887 fond\u00f2 la Royal British Colonial Society of Artists della quale fu presidente dal 1913 al 1928. Tra i suoi amici di Newlyn ci furono gli artisti Stanhope Forbes e Albert Chevallier Tayler. \nLa sua unica figlia, Phyllis Marian Gotch (nata in Francia nel 1882), fece della giovane famiglia Gotch uno dei pilastri della scena sociale di Newlyn. Lei e il suo circolo di amici (usati da Gotch come modelli) ispirarono le storie di H.D. Lowry. Phyllis pi\u00f9 tardi divenne una scrittrice e un cantante e si spos\u00f2 intorn\u00f2 al 1913.\nGotch aveva anche un fratello maggiore John Alfred Gotch, un architetto di successo, studioso di architettura e uno scrittore di antiquariato.\nThomas Cooper Gotch mor\u00ec a Londra nel 1931 e sembra sia stato sepolto a Newlyn.\nLe opere.\nInizialmente a Newlyn Gotch dipinse le scene locali alla maniera realista, in ogni caso questi dipinti spesso avevano un'inclinazione romantica.\nDopo una visita a Firenze nel 1891, apr\u00ec le sue vedute verso il Neo-Romanticismo e il simbolismo europeo. Il suo primo lavoro realizzato con il suo nuovo stile romantico furono \"La mia corona e il mio scettro\" (\"My Crown and Sceptre\") del 1892, che anticipava \"la bambina intronata\" (\"The Child Enthroned\") del 1894. Quest'ultima opera fu acclamata dal \"The Times\" come la stella dell'anno della Royal Academy, fino a quel momento il suo nuovo stile era stato criticato e disprezzato. \nDipinse tra l'altro scene religiose cristiane, pittura storica, ritratti e alcuni paesaggi. I suoi lavori pi\u00f9 famosi, che costituiscono una parte consistente della sua opera, sono una serie di rappresentazioni di ragazza in abiti medievali. La rappresentazione di queste ragazze sono spesso sottolineate come elemento di modernit\u00e0 nei suoi dipinti. Parallelamente il suo amico intimo Henry Scott Tuke si concentr\u00f2 sulla rappresentazione di bambini. L'adorazione della bellezza delle bambine fu condivisa da altri grandi uomini di epoca vittoriana come John Ruskin e Lewis Carroll. \nLa sua opera carica di emozione fu immensamente popolare e acclamata per gran parte della sua vita, ma dopo la prima guerra mondiale il suo interesse per il neo-romanticismo si affievol\u00ec e si mise a dipingere acquerelli di fiori. Illustr\u00f2 anche molti libri, come \"Round About Wiltshire\", \"The Land of Pardons\"(un primo studio sul folklore bretone e sul cristianesimo celtico) e illustr\u00f2 antologie scolastiche come \"Highroads of Literature\".\nUna retrospettiva fu tenuta a Newcastle upon Tyne nel 1910 e una mostra in sua memoria fu fatta a Kettering nel 1931.\nEsposizioni.\nMolte delle opere di Gotch sono sopravvissute e si trovano ancora in Inghilterra. I manoscritti relativi alla vita e al lavoro di Gotch sono conservati al Victoria and Albert Museum di Londra. La Albert East Gallery di Kettering ha una cospicua collezione delle sue opere, tuttavia solo una parte di questa \u00e8 esposta. "}
{"id": "2416172", "revid": "196390", "url": "https://it.wikipedia.org/wiki?curid=2416172", "title": "Dutch Harbor", "text": ""}
{"id": "2416173", "revid": "466539", "url": "https://it.wikipedia.org/wiki?curid=2416173", "title": "Arrested Development - Ti presento i miei", "text": "Arrested Development - Ti presento i miei (\"Arrested Development\") \u00e8 una serie televisiva statunitense prodotta dal 2003 al 2019.\nLo show racconta le vicende di Michael Bluth, un giovane manager, e i suoi tentativi per cercare di salvare l'azienda di famiglia dal fallimento, oltre che l'integrit\u00e0 stessa dei suoi eccentrici parenti \u2013 tra i quali Michael \u00e8, di fatto, l'unica persona dotata di buon senso. Tra i produttori della serie figura Ron Howard, il quale nella versione originale \u00e8 anche la voce narrante, non accreditata, degli episodi.\n\"Arrested Development\" ha debuttato in prima visione negli Stati Uniti su Fox il 2 novembre 2003. La serie ha vinto sei Emmy Awards, un Golden Globe e altri numerosi riconoscimenti, ed \u00e8 stata tra le pi\u00f9 premiate ed elogiate dalla critica negli anni 2000, oltre ad attrarre le attenzioni di diversi fanbase online; nel 2007 \u00e8 stata inserita da \"Time\" nella lista \"100 Best TV Shows of All-\"TIME\"\", mentre \"Entertainment Weekly\" l'ha inserita tra i \"New TV Classics\".\nTrama.\nNewport Beach. Michael Bluth \u00e8 un giovane padre, vedovo, impegnato nel portare avanti l'azienda di famiglia, la Bluth Company, specializzata nella costruzione di case prefabbricate. L'uomo, di fatto, \u00e8 l'unica persona seria e responsabile all'interno del suo disfunzionale nucleo familiare: il padre George Senior \u00e8 un pessimo manager il quale peraltro tradisce da anni sua moglie Lucille, un'altolocata e viziata signora; Lindsay \u00e8 la sorella gemella di Michael, bella, superficiale e spendacciona, sposata con Tobias, uno strambo medico con la passione della recitazione, e madre di Maeby, una problematica adolescente; il fratello maggiore \"G.O.B.\" \u00e8 un irresponsabile cronico che insegue il sogno di diventare illusionista, mentre il fratello minore Buster \u00e8 un trentenne mammone e insicuro; George-Michael \u00e8 invece il figlio di Michael, un tredicenne un po' introverso ma onesto e giudizioso.\nPreoccupato dai molti esempi negativi che il figlio rischia di ricevere dai parenti, Michael vuole una volta per tutte tagliare i ponti con la sua famiglia \u2014 che a suo dire \u00e8 sempre stata pi\u00f9 attenta a tenere alto il proprio tenore di vita, che non al benessere dell'azienda \u2014 e ricominciare altrove una nuova vita. I suoi piani vanno per\u00f2 a monte quanto la Bluth Company viene investita da una grave crisi finanziaria: George Senior, artefice della situazione per via della sua scellerata gestione dei fondi, finisce in galera, e l'azienda si ritrova di colpo a un passo dal fallimento. Supplicato dai suoi familiari, Michael decide quindi di restare per risolvere la situazione, cercando di salvare l'azienda di famiglia appellandosi al \"Chapter 11\", tentando di far uscire suo padre di prigione, e iniziando al contempo a districarsi in una serie di interminabili guai.\nEpisodi.\nLe prime tre stagioni della serie sono state trasmesse in prima visione negli Stati Uniti da Fox dal 2 novembre 2003 al 10 febbraio 2006. Dal 2013 ne \u00e8 stato prodotto un \"revival\" consistente in due nuove stagioni, rese disponibili in streaming da Netflix, contemporaneamente in vari Paesi del mondo, dal 26 maggio 2013; la serie \u00e8 stata cancellata ufficialmente dopo la pubblicazione della quinta stagione.\nIn Italia le prime due stagioni sono state trasmesse in prima visione satellitare da Fox dal 12 maggio 2004, e poi in chiaro da Italia 1 dal 4 luglio 2005; la terza stagione \u00e8 andata in onda in prima visione in chiaro su Iris dal 12 agosto 2009; la quarta \u00e8 stata infine resa disponibile da Netflix dal 22 ottobre 2015. Inizialmente in Italia la serie \u00e8 stata trasmessa da Fox con il titolo originale \"Arrested Development\". Successivamente Mediaset l'ha programmata sui suoi canali con il titolo \"Ti presento i miei...\" L'edizione italiana home video della serie ha infine assunto il titolo definitivo di \"Arrested Development - Ti presento i miei\".\nProduzione.\nNonostante uno \"zoccolo duro\" di fan, fin dagli esordi \"Arrested Development\" non ha mai goduto di un folto seguito di pubblico, cosa che ne ha decretato la cancellazione dai palinsesti nel 2006, al termine della terza stagione. Da allora sono periodicamente stati fatti vari tentativi per riportare in produzione la serie, o per realizzare una sua trasposizione cinematografica. Sul finire del 2011 sono stati annunciati i piani per il ritorno di \"Arrested Development\" attraverso una miniserie televisiva, poi sfociato in un \"revival\" vero e proprio della serie, prodotta e distribuita in streaming da Netflix dal 2013 al 2019.\nCitazioni e riferimenti.\nNel corso degli episodi di \"Arrested Development\" sono presenti molti riferimenti, espliciti e non, alle passate carriere dei protagonisti o alle loro vite private:"}
{"id": "2416184", "revid": "599013", "url": "https://it.wikipedia.org/wiki?curid=2416184", "title": "Maik Franz", "text": ""}
{"id": "2416188", "revid": "339392", "url": "https://it.wikipedia.org/wiki?curid=2416188", "title": "Geosynchronous transfer orbit", "text": ""}
{"id": "2416190", "revid": "838137", "url": "https://it.wikipedia.org/wiki?curid=2416190", "title": "Bakusaiga", "text": ""}
{"id": "2416191", "revid": "73843", "url": "https://it.wikipedia.org/wiki?curid=2416191", "title": "Palaeophis", "text": "Il paleofide (gen. Palaeophis) era un serpente preistorico, vissuto tra il Paleocene e l'Eocene (60\u00a0\u2013 45 milioni di anni fa). I suoi resti fossili (principalmente vertebre) sono stati scoperti in numerosi luoghi del pianeta: Stati Uniti orientali, Kazakistan, Kirghizistan, Tagikistan, Ucraina, Marocco, Mali, Italia, Germania e Inghilterra.\nDescrizione.\nDi grandi dimensioni (poteva superare i 9 metri di lunghezza), questo serpente doveva essere abbastanza simile agli attuali boa e pitoni. In particolare, le vertebre del paleofide richiamano molto quelle dei boidi attuali. \u00c8 possibile, per\u00f2, che questo animale fosse vagamente simile ai serpenti di mare attuali, e che la parte terminale della coda fosse appiattita lateralmente.\nClassificazione.\nIl paleofide \u00e8 il genere tipo dei paleofidi (Palaeopheidae), un gruppo di serpenti primitivi che ebbero un notevole sviluppo nel Cenozoico inferiore. Sembra che questi animali fossero stretti parenti dei boidi, ma che avessero sviluppato alcuni adattamenti per la vita acquatica. Uno stretto parente di \"Palaeophis\", ancor pi\u00f9 specializzato, \u00e8 \"Pterosphenus\". In Italia, nel giacimento di Bolca, \u00e8 stato inoltre rinvenuto un altro serpente acquatico di grosse dimensioni risalente all'Eocene, \"Anomalophis\". Altri serpenti acquatici, solitamente di piccole dimensioni e tipici del Paleogene, erano i Nigeropheidae.\nSpecie.\nVi sono numerose specie di serpenti fossili ascritte a questo genere, molte delle quali conosciute per frammenti. Tra le pi\u00f9 note, da ricordare Palaeophis toliapicus, proveniente dall'Eocene inferiore dell'Inghilterra, e P. ferganicus, vissuta nella stessa epoca in vaste zone dell'Asia centrale. L'ampia diffusione del genere \u00e8 testimoniata dal ritrovamento di \"Palaeophis\" in Nordamerica. In Mali \u00e8 stata ritrovata una specie gigantesca, P. colossaeus, che poteva superare i nove metri di lunghezza. Resti di paleofide (P. oweni) sono stati rinvenuti anche in Italia. Tra le specie nordamericane, da ricordare P. grandis, lunga oltre 5 metri, e P. casei, di appena 1,3 metri di lunghezza.\nStile di vita.\n\u00c8 probabile che il paleofide fosse un serpente strettamente legato alla vita acquatica; alcuni resti di questo animale, infatti, sono stati ritrovati in depositi fluviali, mentre altri sono stati ritrovati in strati che, all'epoca della fossilizzazione, erano in acque costiere o di estuario. \"Palaeophis\", quindi, era un predatore notevolmente adattabile, che viveva sia in acque dolci che salate."}
{"id": "2416194", "revid": "125719099", "url": "https://it.wikipedia.org/wiki?curid=2416194", "title": "Gianna Gancia", "text": "Biografia.\nGianna Gancia nasce a Bra il 31 dicembre 1972 e da allora vive, in maniera quasi ininterrotta, a Narzole. Fa parte della famiglia Gancia, titolare dal 1850 dell'omonima azienda produttrice di vini spumanti, una delle realt\u00e0 di tale settore pi\u00f9 importanti in Italia.\nConseguita la maturit\u00e0 scientifica al liceo di Fossano, si iscrive alla Facolt\u00e0 di Giurisprudenza dell'Universit\u00e0 di Torino. Nei primi anni Novanta interrompe gli studi per lavorare nell'azienda di famiglia, in seguito alla scomparsa del padre Giampiero.\nHa un figlio, Giampiero, nato nel 2000.\nCarriera politica.\nEntrata a far parte del partito della Lega Nord nel 1991, viene eletta consigliere comunale a Narzole e consigliere d'amministrazione dell'Acquedotto delle Langhe e delle Alpi Cuneesi. Allo stesso periodo risale l'esperienza nelle realt\u00e0 associative imprenditoriali con la vice presidenza dei giovani imprenditori della Provincia Granda.\nAlle elezioni amministrative del 2009 \u00e8 eletta presidente della provincia di Cuneo in rappresentanza della coalizione di centro-destra: diventa cos\u00ec la pi\u00f9 giovane presidente di Provincia d'Italia.\nIl 16 aprile 2012 viene eletta presidente del Consiglio piemontese della Lega Nord..\nIl 25 maggio 2014 viene eletta nel Consiglio regionale del Piemonte con il maggior numero di preferenze (6.284) tra tutti i candidati di centrodestra, riportando per la prima volta, dopo oltre trent'anni, una donna della \"provincia Granda\" in Regione, come consigliera eletta.\nSi candida alle elezioni europee del 2019 per la Lega venendo eletta in quinta posizione con 19.194 voti.\nPresidente della Provincia di Cuneo.\nNella veste di presidente della Provincia ha la funzione di rappresentare sia giuridicamente che politicamente l'Ente nel suo complesso. \u00c8 inoltre referente in materia di Grandi Infrastrutture, Sostegno all'economia locale, Programmazione e sostegno all'imprenditoria agricola (Pop), Sicurezza stradale e ordine pubblico, Federalismo, Bilancio e finanze, Controllo di gestione.\nSempre da Presidente della Provincia della Granda, si fa promotrice della stesura dell\"'opera omnia\" del Presidente della Repubblica Luigi Einaudi, in collaborazione con la Fondazione Luigi Einaudi Onlus.\nSi candida con la Lega Nord alle Elezioni regionali in Piemonte del 2014 in sostegno del candidato di FI-Lega Gilberto Pichetto Fratin che viene sconfitto dal candidato del centrosinistra Sergio Chiamparino. Sar\u00e0 consigliere di opposizione.\nIl 13 giugno 2014, alla scadenza del proprio mandato, si dimette da Presidente della Provincia di Cuneo, la quale viene commissariata con la cosiddetta 'legge Delrio' (legge 7 aprile 2014, n.56) che ne prevede la modifica in termini di competenze e modalit\u00e0 di nomina del presidente.\nVita privata.\nDal 2001 \u00e8 la compagna del politico della Lega Nord, nonch\u00e9 ex ministro, Roberto Calderoli. Si sono uniti in matrimonio sabato 5 settembre 2015. Ha un figlio, Giampiero, nato nel 2000."}
{"id": "2416196", "revid": "123590042", "url": "https://it.wikipedia.org/wiki?curid=2416196", "title": "Sindaci di Beinasco", "text": "Lista dei sindaci di Beinasco dal 1660 ad oggi."}
{"id": "2416198", "revid": "709565", "url": "https://it.wikipedia.org/wiki?curid=2416198", "title": "Butch Cassidy (serie animata)", "text": "Butch Cassidy (\"Butch Cassidy and the Sundance Kids\") \u00e8 un cartone animato statunitense del 1973, prodotto dalla Hanna-Barbera.\nTrama.\nLa serie si incentra su una rock band formata da Butch, il leader del gruppo, Merilee, Stephanie, Wally e il cane Elvis. Oltre a essere degli artisti, i protagonisti sono anche delle spie americane: le loro missioni sono assegnate dal Signor Socrate, un computer che stranamente \u00e8 allergico ai cani."}
{"id": "2416206", "revid": "709565", "url": "https://it.wikipedia.org/wiki?curid=2416206", "title": "Babbo X", "text": "Babbo X (\"Dad'X\") \u00e8 un cartone animato prodotto da Carrere, TF1, D'Ocon Films e Videal nel 1995.\nLa serie, che si compone di 30 episodi da 22 minuti, \u00e8 stata ideata da Stephanie Vernon ed Axelle Khave.\nIn Italia \u00e8 stata trasmessa da Rai 2 nell'ambito del contenitore per bambini Go-Cart.\nTrama.\nIl cartone animato narra le vicende di Babbo X, ovvero Babbo Natale, che per portare regali ai bambini deve sfuggire alle trappole del cattivo Fragore."}
{"id": "2416211", "revid": "36426", "url": "https://it.wikipedia.org/wiki?curid=2416211", "title": "Sistema nervoso umano", "text": "Per sistema nervoso umano si intende l'unit\u00e0 morfo-funzionale caratterizzata dal tessuto altamente specializzato nell'elaborazione di segnali bioelettrici.\nIl sistema nervoso \u00e8 la centrale di controllo e di comando dell'intero organismo perch\u00e9, coordinando tutti gli altri sistemi, mantiene l'omeostasi permettendo la vita.\nAnatomia.\nIl sistema nervoso negli esseri umani pu\u00f2 essere anatomicamente suddiviso in sistema nervoso centrale (SNC) e sistema nervoso periferico (SNP). Il SNC \u00e8 racchiuso nella scatola cranica per quanto riguarda l'encefalo, e nel canale vertebrale per quanto riguarda il midollo spinale. Il SNP \u00e8 invece rappresentato da strutture nervose periferiche come i gangli, le fibre nervose dei nervi, i recettori sensoriali (termocettori, propriocettori, meccanocettori, recettori per gli odori, per il gusto) e gli organi sensoriali specializzati come l'occhio, l'apparato cocleare e vestibolare.\nIl SNP si occupa quindi di raccogliere informazioni dall'ambiente esterno, le traduce poi in segnali nervosi e le invia al SNC che si occupa di integrarle e di rispondere in maniera adeguata. Il SNC poi, tramite il SNP, invia comandi motori alla periferia necessari per rispondere in maniera adeguata a varie condizioni o semplicemente per il movimento volontario. C'\u00e8 poi da considerare il sistema nervoso autonomo che si occupa di gestire in maniera involontaria le risposte viscerali, cio\u00e8 la regolazione automatica dello stato degli organi interni. Il sistema nervoso autonomo si divide in sistema simpatico e parasimpatico. Questi due sistemi sono molto spesso contrapposti; per esempio, nell'occhio, il simpatico induce midriasi, cio\u00e8 dilatazione della pupilla, mentre il parasimpatico miosi, cio\u00e8 restrizione della pupilla.\nLe componenti anatomiche pi\u00f9 importanti dell'SNC sono: il midollo spinale, il cervello, il tronco dell'encefalo (formato da bulbo/midollo allungato, ponte, mesencefalo), l'ipotalamo, Il talamo, il cervelletto, i nuclei della base, l'amigdala, l'ippocampo (anatomia), la corteccia cerebrale e i ventricoli cerebrali.\nDifferenze e analogie tra SNC e SNP.\nLa principale differenza tra il sistema nervoso centrale e il sistema nervoso periferico sta nell'anatomia: Il primo \u00e8 formato da encefalo (cervello, tronco cerebrale e cervelletto) e midollo spinale, il secondo dai neuroni (sensitivi e motori) i cui assoni si estendono fuori dal sistema nervoso centrale per giungere a tessuti e organi.\nEntrambi i sistemi possiedono le cellule gliali \"mielinizzanti\", tuttavia nel SNC si parler\u00e0 di oligodendrociti, nel SNP di cellule di Schwann.\nEntrambi i sistemi possiedono ammassi di corpi cellulari di neuroni, che nel SNC prendono il nome di nuclei e nel SNP di gangli.\nUn'ultima grande differenza riguarda i raggruppamenti degli assoni in fasci: nel SNC prendono il nome di tratti, nel SNP prendono il nome di nervi.\nSNC.\nIl sistema nervoso centrale \u00e8 costituito dall'encefalo, che include cervello, cervelletto e midollo allungato, all'interno della scatola cranica, e dal midollo spinale, contenuto nella colonna vertebrale. L'encefalo e il midollo spinale sono rivestiti da tre membrane sovrapposte: le meningi, le quali producono un liquido, detto liquido cefalorachidiano.\nLe tre meningi sono:\nPia madre: la pi\u00f9 interna, ricca di vasi sanguigni che nutrono le cellule nervose\nAracnoide: membrana intermedia, sottile, tra pia madre e aracnoide si forma il liquido cefalorachidiano\nDura madre: la pi\u00f9 esterna, spessa e fibrosa, riveste la scatola cranica e il canale vertebrale\nSviluppo del sistema nervoso.\nIntorno al sedicesimo giorno dal concepimento si forma la placca neurale per differenziazione di cellule di natura ectodermica che, aumentando il loro spessore, diventano cellule neuro-ectodermiche; tale processo di differenziazione si verifica sotto l'azione induttiva della notocorda, che si esplica nell'azione degli antagonisti di (\"chordin\", \"noggin\", \"follistatin\").\nCon il passare dei giorni, sul piano mediano, a livello della placca neurale, compare un solco (solco neurale) delimitato lateralmente dalle pieghe neurali; le pieghe tendono a sollevarsi, causando indirettamente, l'approfondamento del solco neurale che in questa fase prender\u00e0 il nome di doccia neurale.\nVerso il ventunesimo giorno, le pieghe che delimitano la doccia neurale si fondono sul piano mediano; si ottiene pertanto la chiusura della doccia neurale, che d\u00e0 luogo al tubo neurale. Nei giorni successivi la parte craniale o anteriore del tubo neurale subisce delle modificazioni che comportano la formazione di tre vescicole: il prosencefalo (cervello anteriore), il mesencefalo (cervello medio) e il rombencefalo (cervello posteriore). Giunti al trentaseiesimo giorno, il prosencefalo si divide in due porzioni:\nDal rombencefalo si formano per un processo di segmentazione, otto rombomeri, che daranno luogo al metencefalo (da cui deriveranno ponte e cervelletto) e il mielencefalo (da cui deriva il bulbo o midollo allungato).\nDurante la vita intrauterina si formano circa 200.000 neuroni al minuto. Contrariamente, al momento della nascita la duplicazione neuronale si arresta (eccezione fatta per i neuroni olfattivi presenti a livello dell'area olfattiva, posta caudalmente alla lamina cribrosa dell'osso etmoide)."}
{"id": "2416214", "revid": "278830", "url": "https://it.wikipedia.org/wiki?curid=2416214", "title": "Lo schermo demoniaco", "text": ""}
{"id": "2416215", "revid": "767487", "url": "https://it.wikipedia.org/wiki?curid=2416215", "title": "Baha Lahcen", "text": "Nato nella regione dell'Atlante da una famiglia benestante, decide di finire i suoi studi nell'universit\u00e0 di Agadir Ibn Zohr.\nQui ad Agadir tra un libro e l'altro nel tempo libero soleva intrattenere i suoi coinquilini (esso infatti viveva in via Dakhla n.65 una casa divenuta famosa nel tempo tra i giovani berberi dell'Atlante) con la sua chitarra e le sue canzoni.\nDopo aver finito di studiare decise di iniziare davvero a cantare ma non solo con gli amici, proprio come lavoro.\nLe sue canzoni parlano delle sue radici, della giustizia e di politica."}
{"id": "2416216", "revid": "125804328", "url": "https://it.wikipedia.org/wiki?curid=2416216", "title": "Wallace Shawn", "text": "Biografia.\nShawn nasce a New York il 12 novembre 1943 in un'agiata famiglia ebraica, primogenito dei tre figli di William Shawn, redattore della rivista \"The New Yorker\" dal 1952 al 1987, e di Cecille Lyon, una giornalista. Il fratello, Allen, \u00e8 un compositore.\nFrequent\u00f2 la The Putney School, un liceo privato di Putney, nel Vermont, e si laure\u00f2 in storia presso la Harvard University. Studi\u00f2 anche economia e filosofia ad Oxford; viaggi\u00f2 in India dove lavor\u00f2 come insegnante di inglese. La sua carriera attoriale inizia nel 1979.\nCarriera.\nNel 1979 ha recitato nel film Manhattan di Woody Allen nel ruolo del marito di Diane Keaton e in All That Jazz - Lo spettacolo comincia di Bob Fosse nei panni dell'assistente assicurativo. Nel 1980 appare in Atlantic City di Louis Malle, iniziando una proficua collaborazione che continua con La mia cena con Andr\u00e9 (1981) e sarebbe durata per il resto della carriera di Louis Malle. Shawn ha lavorato con registi del calibro di James Ivory e Rob Reiner. Nel 1988 prende parte a \"The Moderns\", nel 1989 a \"Scene di lotta di classe a Beverly Hills\" e nel 1994 a \"Vanya sulla 42esima strada\".\nNel 1996 scrive The Designated Mourner che sar\u00e0 messo in scena al Royal National Theatre di Londra da Mike Nichols, Miranda Richardson e David de Keyser sotto la direzione di David Hare ed \u00e8 stato poi eseguito a New York da Deborah Eisenberg e Larry Pine e lo stesso Shawn sotto la direzione di Andr\u00e9 Gregory. Nel 1997 partecipa al film \"Se mi amate...\" e nel 2017 partecipa come doppiatore al film d'animazione \"Animal Crackers\".\nVita privata.\n\u00c8 compagno della scrittrice Deborah Eisenberg, con la quale vive a New York.\nDoppiatori italiani.\nNelle versioni in italiano dei suoi film, Wallace Shawn \u00e8 stato doppiato da:\nDa doppiatore \u00e8 sostituito da:"}
{"id": "2416222", "revid": "2153076", "url": "https://it.wikipedia.org/wiki?curid=2416222", "title": "Guilty Pleasure (Ashley Tisdale)", "text": "Guilty Pleasure \u00e8 il secondo album della cantante pop e attrice statunitense Ashley Tisdale. L'album \u00e8 uscito negli Stati Uniti il 28 luglio 2009 sotto l'etichetta Warner Bros. Records, mentre in Italia l'album \u00e8 uscito il 12 giugno.\nNell'album \u00e8 presente una canzone scritta da Katy Perry: \"Time's Up\".\nL'album \u00e8 stato preceduto dal singolo \"It's Alright, It's OK\" pubblicato il 14 aprile 2009.\nPer promuovere l'album in Italia, il 9 giugno la cantante \u00e8 stata ospite del programma musicale di MTV \"Total Request Live\", andato in onda da Rimini, dove ha cantato in diretta il singolo \"It's Alright, It's OK\". Al termine del programma si \u00e8 esibita anche con il brano dell'album \"Masquerade\", esibizione andata in onda nella puntata successiva.\nL'album \u00e8 stato in parte co-scritto dalla stessa Ashley Tisdale.\nL'album si presenta subito nettamente differente dal precedente. In \"Guilty Pleasure\" infatti si nota subito un sound pi\u00f9 rock e pi\u00f9 maturo. In Italia l'album ha debuttato alla posizione #71, per salire alla seconda settimana alla posizione #51. Negli Stati Uniti ha debuttato alla posizione #12 vendendo circa 25.000 copie in una settimana. Nonostante ci\u00f2 negli Stati Uniti il successo fu un po' inferiore al precedente album. Inoltre, prima della pubblicazione di \"Guilty Pleasure\" negli Stati Uniti sono stati pubblicati quattro singoli promozionali: \"Masquerade\", \"Overrated\", \"What If\" e \"Acting Out\". Il secondo singolo ufficiale \u00e8 \"Crank It Up\", che \u00e8 stato pubblicato solo in Europa con risultati discreti."}
{"id": "2416228", "revid": "729019", "url": "https://it.wikipedia.org/wiki?curid=2416228", "title": "Kiska", "text": "Kiska (Qisxa in lingua Aleut) \u00e8 un'isola del gruppo delle Rat all'interno delle Isole Aleutine in Alaska. La lunghezza dell'isola \u00e8 pari a circa 35\u00a0km, mentre la larghezza varia tra i 2,5 ed i 10\u00a0km.\nDurante la seconda guerra mondiale venne occupata per un breve periodo dai giapponesi come manovra diversiva durante la battaglia delle Midway."}
{"id": "2416229", "revid": "278830", "url": "https://it.wikipedia.org/wiki?curid=2416229", "title": "La luce nera", "text": ""}
{"id": "2416235", "revid": "125779578", "url": "https://it.wikipedia.org/wiki?curid=2416235", "title": "I Love Radio Rock", "text": "I Love Radio Rock (\"The Boat That Rocked\") \u00e8 un film del 2009 scritto e diretto da Richard Curtis.\nLa pellicola, interpretata da un cast corale che vede, tra gli altri, Philip Seymour Hoffman, Bill Nighy, Rhys Ifans, Nick Frost e Kenneth Branagh, \u00e8 dedicata al fenomeno delle radio pirata inglesi degli anni 60 del XX secolo, ispirandosi in particolare alla vicenda di Radio Caroline. Anche alcuni personaggi del film, come il Conte, \"Simple\" Simon Swafford, e Sir Alistair Dormandy sono basati su persone realmente esistite, rispettivamente: il DJ di Radio Caroline Emperor Rosko, i presentatori mattutini Tony Blackburn e Larry Gogan, e il politico laburista Tony Benn.\nTrama.\nRegno Unito, 1966. Nonostante il Paese sia nel pieno della \"Swinging London\", BBC Radio trasmette appena tre quarti d'ora di musica leggera al giorno, deludendo le aspettative degli ascoltatori, soprattutto i pi\u00f9 giovani, i quali sopperiscono a questa mancanza sintonizzandosi sulle tante radio pirata che trasmettono illegalmente i successi pop e rock del tempo. In questo contesto, l'adolescente Carl viene fatto imbarcare \u2014 apparentemente per punizione \u2014 dalla madre Charlotte su \"Radio Rock\", una nave ancorata nel mare del Nord e trasformata in una stazione pirata attiva ventiquattr'ore al giorno.\nL'emittente \u00e8 gestita dal suo padrino Quentin, il quale lo introduce a bordo e lo presenta a tutti i deejay: \"Il Conte\", l'allegro Simon, \"Dottor\" Dave, l'affascinante e misterioso \"Midnight\" Mark e il taciturno \"Tessitore dell'Alba\" Bob. Sulla nave, Carl fa le prime esperienze sessuali con Marianne, la bella nipote di Quentin, partecipa alla vita in mare fatta prevalentemente di svago e divertimento, e intuisce il vero motivo della sua presenza su \"Radio Rock\", ovvero che l\u00ec potrebbe esserci il padre che non ha mai conosciuto. Le giornate proseguono, con Quentin intento a districarsi tra problemi legali, visite di fan (soprattutto femminili) e la crescente rivalit\u00e0 fra \"Il Conte\" e il nuovo collega Gavin, star appena tornata in patria dopo il successo ottenuto oltreoceano.\nNel frattempo il ministro Sir Alistair Dormandy, uomo ottuso e decisamente all'antica, affida al segretario Pirlott l'incarico di ostacolare in tutti i modi le trasmissioni delle stazioni pirata, in particolar modo di \"Radio Rock\", iniziando una vera e propria crociata personale. Sempre alla ricerca di cavilli burocratici a cui appellarsi per far chiudere l'emittente, dapprima i due tentano di bloccarne i finanziamenti da parte degli inserzionisti pubblicitari, e successivamente riescono a ottenere l'attuazione del \"Marine Broadcasting Offences Act\", che dichiara le navi-radio illegali poich\u00e9 a rischio di occupare le frequenze di soccorso.\nOrmai fuorilegge a tutti gli effetti, i membri dell'imbarcazione decidono di sfidare comunque il governo e proseguono imperterriti le trasmissioni, per la gioia dei loro fan. L'unico sistema per continuare a trasmettere senza venire arrestati \u00e8 per\u00f2 quello di disancorare l'imbarcazione e salpare: questa versa per\u00f2 in pessime condizioni, tali da impedirle di reggere il mare, e presto inizia a imbarcare acqua. Dalle loro frequenze i deejay lanciano un SOS, sperando che qualcuno li salvi da una morte ormai certa. Pirlott vorrebbe rispondere alla richiesta di aiuto, ma Dormandy \u00e8 irremovibile e lo costringe a desistere. Proprio quando la nave sta per affondare e tutti credono di essere perduti, Simon scorge decine di barche, tutte di fan che hanno ascoltato il loro messaggio e che stanno arrivando a salvarli.\nProduzione.\nWorking Title Films si \u00e8 occupata della produzione della pellicola, con Tim Bevan, Eric Fellner e Hilary Bevan Jones come produttori e Debra Hayward, Liza Chasin e il regista Richard Curtis come produttori esecutivi. Il \"budget\" del film \u00e8 stato di oltre 30 milioni di sterline.\nLa lavorazione del film \u00e8 cominciata il 3 marzo 2008 ed \u00e8 terminata a giugno dello stesso anno. Le riprese principali si sono tenute su una ex nave ospedale olandese, ancorata a Portland Harbour, Dorset; le scene ambientate nel mare del Nord sono state invece girate a Dunbar, East Lothian. Le scene all'interno della nave sono state girate in un magazzino a Osprey Quay, nell'Isola di Portland e agli Shepperton Studios. Squerryes Court in Kent \u00e8 stata la \"location\" scelta per l'abitazione del ministro Alistair Dormandy.\nColonna sonora.\nIl film pu\u00f2 essere considerato una dichiarazione d'amore per la musica rock. Tutta la pellicola infatti \u00e8 accompagnata da diverse canzoni, principalmente di gruppi musicali degli anni 60 del XX secolo, tra i quali figurano anche i Beach Boys, i Kinks e gli Who. Non inclusi nella colonna sonora, ma presenti nel film, sono i brani strumentali \"Per qualche dollaro in pi\u00f9\", \"La resa dei conti\", \"Vizio di uccidere\" e \"Addio colonnello\" di Ennio Morricone, tratti dalla pellicola \"Per qualche dollaro in pi\u00f9\", e \"Let's Spend the Night Together\" e \"Jumpin' Jack Flash\" dei Rolling Stones.\nAlbum.\nLa colonna sonora del film, intitolata \"The Boat That Rocked\", \u00e8 stata pubblicata da Mercury nel 2009.\nDistribuzione.\nLa \"premi\u00e8re\" del film si \u00e8 tenuta a Londra il 29 marzo 2009.\nIl film \u00e8 uscito nelle sale del Regno Unito il 1\u00ba aprile 2009, mentre in Italia \u00e8 stato distribuito da Universal Pictures il 12 giugno dello stesso anno.\nAdattamento.\nIn seguito al \"flop\" del film al botteghino britannico, Focus Features, che ne curava la distribuzione negli Stati Uniti e in Canada, ha commissionato una versione modificata della pellicola per il mercato nordamericano. Intitolata \"Pirate Radio\", questa contiene circa venti minuti di scene in meno, scelta fatta in seguito alle critiche sulla lunghezza dell'opera, ritenuta eccessiva. Sempre nel tentativo di non bissare l'insuccesso in madrepatria, la promozione del film in Nord America ne ha distorto la trama e il contesto storico; il rock 'n' roll e le radio pirata vengono immediatamente presentate come illegali, sicch\u00e9 la nascita di \"Radio Rock\" diventa una conseguenza di tali provvedimenti, mentre viene dato maggiore rilievo al protagonista statunitense, \"Il Conte\". Inoltre, in molto del materiale promozionale come trailer o poster viene evidenziato come il film sia \u00abispirato a una storia vera\u00bb, espressione mai utilizzata n\u00e9 dalla casa di produzione n\u00e9 dallo sceneggiatore.\nDoppiaggio italiano.\nNella versione originale, il personaggio interpretato da Jack Davenport si chiama Dominic Twatt, storpiatura del termine \u00ab\"twat\"\u00bb che in lingua inglese indica, volgarmente, la vagina. Nell'impossibilit\u00e0 di rendere in lingua italiana tale \"calembour\", nella versione destinata al pubblico italofono il doppiaggio ha cambiato il cognome in Pirlott, con evidente assonanza al termine dialettale \u00abpirla\u00bb.\nAccoglienza.\nIncassi.\n\"I Love Radio Rock\" \u00e8 stato un fiasco al botteghino, incassando in tutto il mondo circa 36 milioni di dollari, a fronte di un \"budget\" di pi\u00f9 di 30 milioni di sterline (equivalenti a 50 milioni di dollari).\nNel Regno Unito, il film ha incassato 6,1 milioni di sterline in 12 settimane, meno di un quarto del proprio costo di produzione. Negli Stati Uniti, la pellicola ha incassato meno di 3 milioni di dollari nel suo primo fine settimana di programmazione, scendendo a 1,46 nel secondo. Il film ha incassato al botteghino nordamericano appena 8 milioni di dollari (circa 5 milioni di sterline).\nCritica.\n\"I Love Radio Rock\" ha ricevuto giudizi misti; i critici ne hanno lodato l'interpretazione degli attori e la colonna sonora, mentre \u00e8 stata oggetto di numerose critiche la durata della pellicola e la sua narrazione. La critica \u00e8 stata divisa sul considerare la comicit\u00e0 del film un aspetto positivo o negativo. Sull'aggregatore di recensioni online \"Rotten Tomatoes\", detiene una percentuale del 61% di giudizi positivi, basati su 158 recensioni.\n\"The Daily Telegraph\" scrive che il film ha \u00abdei momenti magici\u00bb, ma ne critica la narrazione \u00abconfusa\u00bb e l'eccessiva durata. Anche \"The Hollywood Reporter\" si scaglia contro il minutaggio, definendolo \u00absemplicemente troppo lungo per interessare lo spettatore\u00bb. Andrew Neil di \"The Observer\" si \u00e8 dichiarato invece scontento della trama \u00abnebulosa\u00bb e \u00abgratuitamente pervertita\u00bb. Al contrario, Channel 4 \u00e8 pi\u00f9 positivo nei confronti del film, definendolo \u00abemozionante e toccante [...] un viaggio piacevole\u00bb, pur trovandolo debole dal punto di vista della trama.\nIn seguito all'uscita della versione statunitense, Manohla Dargis del \"New York Times\" ha scritto: \nAl contrario, Robert Wilonsky, comparando entrambe le versioni, ha dichiarato di aver preferito quella originale:"}
{"id": "2416236", "revid": "1442080", "url": "https://it.wikipedia.org/wiki?curid=2416236", "title": "Open GDF Suez 2009 - Singolare", "text": "Il singolare dell'Open GDF Suez 2009 \u00e8 stato un torneo di tennis facente parte del WTA Tour 2009.\nAnna \u010cakvetadze era la detentrice del titolo ma quest'anno non ha partecipato.\nIn finale Am\u00e9lie Mauresmo battuto Elena Dement'eva 7-6(7),2-6,6-4."}
{"id": "2416241", "revid": "709565", "url": "https://it.wikipedia.org/wiki?curid=2416241", "title": "BB3B", "text": "BB3B \u00e8 una serie televisiva animata prodotta da Tell-Tale Productions e BBC, consistente di tredici episodi trasmessi a partire dal 1\u00ba gennaio 2005. La serie viene mandata in onda dalla BBC nel Regno Unito e dalla ABC in Australia. \u00c8 stata creata da Iain Lauchlan e Will Brenton, autori anche di \"Tweenies\", \"Boo!\", \"Fun Song Factory\" e \"Jim Jam and Sunny\".\nTrama.\nLa serie ruota intorno alla vita di due piccoli gemelli, Lucy e Louie, e le loro paure relative al loro nuovo fratellino, Billy Bob. \"BB3B\" infatti \u00e8 la sigla di \"Billy Bob Third Baby\" (\"Billy Bob terzo bimbo\"). Generalmente in ogni episodio accade qualcosa che fa pensare a Lucy e Louie che Billy Bob possa essere un extraterrestre, e i due gemelli quindi fanno di tutto per smascherarlo e impedire l'invasione aliena, aiutati da Chubba, un loro amico adolescente. La serie \u00e8 ambientata nell'immaginaria citt\u00e0 statunitense di Sunnyfield."}
{"id": "2416242", "revid": "268043", "url": "https://it.wikipedia.org/wiki?curid=2416242", "title": "Sonia Caleffi", "text": ""}
{"id": "2416252", "revid": "339392", "url": "https://it.wikipedia.org/wiki?curid=2416252", "title": "Reiner Wolfcastle", "text": ""}
{"id": "2416253", "revid": "125998441", "url": "https://it.wikipedia.org/wiki?curid=2416253", "title": "Ghiaccio nero", "text": "Ghiaccio nero (titolo originale \"The Black Ice\") \u00e8 un romanzo poliziesco dello scrittore statunitense Michael Connelly, pubblicato nel 1993, il secondo di una lunga serie avente come protagonista il detective Harry Bosch. Anche questo libro pu\u00f2 essere considerato un \"police procedural\" atipico, in quanto la figura di Bosch \u00e8 assolutamente predominante e non viene messo in particolare risalto l'eventuale contributo alle indagini di altri poliziotti.\nIl titolo.\nGhiaccio nero \u00e8 una droga prodotta dai messicani i quali copiano il procedimento degli hawaiani che uniscono altre droghe pi\u00f9 famose tra loro creando il \"vetro\". Visto che la qualit\u00e0 dell'eroina messicana \u00e8 pi\u00f9 scadente e raschiano anche il fondo bruciato delle pentole il risultato \u00e8 pi\u00f9 scuro rispetto al prodotto hawaiano e per questo lo chiamano \"ghiaccio nero\".\nTrama.\nLa notte di Natale.\nLos Angeles, giorno di Natale. Dopo alcuni giorni dalla sua scomparsa viene trovato, in uno squallido motel di Hollywood, il corpo di Cal Moore, un detective della squadra anti-narcotici, la BANG (\"Boulevard Anti-Narcotics Group\"). All'apparenza l'uomo, che si era da poco tempo separato dalla moglie, si \u00e8 suicidato con una doppietta, lasciando un enigmatico biglietto di addio: \"\u00abHo scoperto chi ero\u00bb\".\nHarry Bosch, detective della squadra omicidi della divisione Hollywood, \u00e8 di turno e a casa sta ascoltando i messaggi radio sulle frequenze della polizia. Quando giunge la notizia del ritrovamento del corpo di Moore in una stanza del motel dell'Hideaway, Bosch viene ignorato, bench\u00e9 il fatto sia avvenuto in una zona di competenza della divisione Hollywood.\nPer il suicidio di Moore, che risale a circa sei giorni dalla scomparsa, sono arrivati al motel \"Hideaway\" nomi di spicco della polizia di Los Angeles: Irvin Irving, Aiuto Capo della Polizia, Sheehan, detective della DRO, la Divisione Rapine-Omicidi, e John Chastain, detective della DIA, la Divisione Affari Interni. Nonostante non sia stato coinvolto ufficialmente, Bosch si reca sul luogo del ritrovamento e pu\u00f2 constatare di persona i dettagli della scena del suicidio. Moore \u00e8 appoggiato alla vasca del bagno dove si \u00e8 sparato con un fucile in faccia; il colpo ha distrutto l'intero cranio. Sul braccio destro del cadavere vi \u00e8 un tatuaggio che rappresenta un viso di diavolo sogghignante sotto un'aureola. Per il riconoscimento del corpo in putrefazione vengono utilizzate le impronte trovate nel motel che vengono poste a confronto con quelle portate sul posto da Irving prese dal fascicolo personale del poliziotto.\nPer tenere lontano dalla scena Bosch Irving lo incarica di comunicare alla ex moglie dell'agente quanto \u00e8 capitato. Questo particolare \u00e8 sufficiente per Bosch per sentirsi, malgrado lo sforzo dei vertici, parte dell'indagine, tanto pi\u00f9 che intuisce l'esistenza di un'altra verit\u00e0.\nBosch non conosceva molto Moore anche se lo aveva incontrato proprio poco tempo prima quando lo aveva interpellato per ottenere delle informazioni su un omicidio in cui si era imbattuto: quello di Jimmy Kapps coinvolto nel traffico di un nuovo tipo di droga proveniente dalle Hawaii, il vetro, una mistura di pi\u00f9 droghe. Da qualche anno anche i cartelli messicani si stavano interessando al nuovo business cercando di soppiantare gli hawaiani nel nuovo business, che i latini chiamano ghiaccio nero.\nBosch si reca a casa della ex moglie di Moore, Sylvia e sente subito una forte attrazione per quella donna. Sylvia gli racconta che ultimamente la DIA si era occupata del marito dopo una lettera anonima pervenuta agli affari interni. Negli ultimi tempi Moore era diventato via via pi\u00f9 malinconico, sprofondato in quello che era stato il suo passato.\nNuovi casi.\nAvvicinandosi la fine dell\u2019anno il comandante della divisione Hollywood coinvolge Bosch in nuove indagini. Mentre infatti il detective ha risolto la gran parte dei casi che gli sono stati affidati, altri detective e in particolare Porter, un poliziotto ormai sprofondato nell'alcolismo, non hanno raggiunto almeno il 50% dei casi risolti. Per questo motivo il capo affida a Bosch i casi irrisolti di Porter in modo da provare ad alzare la percentuale entro il capodanno. Tra tutti i casi irrisolti Bosch decide di concentrarsi su quello di un uomo latino che era stato trovato morto nel retro di un bar, l'All-American Egg and I. L\u2019identit\u00e0 dell\u2019uomo non era stata ancora riconosciuta e pertanto viene indicato nei documenti con il nome in codice Juan Doe # 67.\nTom Rickard e gli altri colleghi della squadra di Moore consegnano a Bosch un plico che l'agente aveva preparato e nascosto con l\u2019indicazione di consegnarla a Bosch contenente informazioni sul traffico di droga organizzati da Humberto Zorrillo. Zorrillo, chiamato \u201cel papa\u201d vive in ranch dove alleva tori che copre un'area di 6 000 acri a sud-ovest di Mexicali, citt\u00e0 messicana di confine con gli USA da dove secondo la DEA conduce il suo traffico. Tra le varie informazioni sul traffico Moore ha inserito anche i verbali dell\u2019arresto di un tale Dance trovato con della droga, ma uscito immediatamente dal carcere grazie al pagamento della cauzione. Moore segnala anche il nome di Rene Corvo suo contatto alla DEA.\nCome Bosch aveva previsto l'autopsia conferma i dubbi sul suicidio di Moore e per questa ragione la polizia \u00e8 costretta a comunicare ai giornali che l\u2019esame del cadavere ha fornito risultati \u201cinconcludenti\u201d. Questa formulazione \u00e8 l'unica che consente di non ammettere la possibilit\u00e0 che si sia trattato di un omicidio che getterebbe ombre sul poliziotto e quindi sul dipartimento. Bosch contatta Teresa Coraz\u00f2n la patologa che ha eseguito l'autopsia, una donna che era stata una vecchia fiamma del detective, Durante la nottata che i due trascorrono assieme Teresa racconta a Bosch quanto ha scoperto nel corso dell'autopsia: l'uomo ha ricevuto un colpo di arma da fuoco sulla nuca prima del colpo di fucile. La mattina seguente Bosch passa le informazioni al giornalista Bremmer del Los Angeles Times che pubblica la notizia creando grande imbarazzo della polizia. Secondo la patologa anche dall'autopsia di Juan Doe # 67 sono emerse altre stranezze: all'interno del suo stomaco e nella narice sono state trovate delle larve di un moscerino che distrugge i raccolti di frutta della California. Il Dipartimento dell'Agricoltura combatte questa minaccia liberando milioni di moscerini resi sterili. La sterilizzazione \u00e8 appaltata a una societ\u00e0 privata che ha uno stabilimento a Mexicali; i moscerini cosi trattati sono colorati di rosa per un loro riconoscimento. Quelli trovati nel corpo di Juan Doe # 67 sono colorati ma non sono per\u00f2 sterili e questo pu\u00f2 significare solo che gli stessi siano stati ingeriti dall'uomo proprio a Mexicali prima che gli stessi venissero trattati. L'uomo \u00e8 stato quindi ucciso oltre confine e il cadavere trasportato a Los Angeles.\nBosch visita tutti i bar per nottambuli alla ricerca di Porter, finch\u00e9 raggiunge il collega al Pub's. In modo duro si fa raccontare quanto sa dell'omicidio di Juan Doe # 67 e il motivo per il quale non aveva indicato chiaramente nei verbali che era stato Moore a scoprire il corpo. Per\u00f2 dopo che lo ha lasciato solo per un attimo in bagno Porter sparisce.\nDa un amico che lavora alla divisione immigrazione Bosch scopre che un certo Carlos Aguila della polizia di Mexicali ha chiesto informazioni sulla scomparsa di un uomo, Fernal Gutierrez-Llosa, un bracciante che corrisponde alla descrizione dell'uomo senza nome su cui sta indagando.\nTutto porta a Mexicali.\nBosch incomincia a rendersi conto che la soluzione del caso deve necessariamente essere ricercata a Mexicali, ma prima di ogni altra mossa decide di recarsi alla sede del Medfly Eradication Project per ottenere informazioni sui moscerini trovati nello stomaco del bracciante assassinato e sulla EnviroBreed, la societ\u00e0 di Mexicali appaltatrice per la riproduzione degli insetti. Bosch incontra anche Rene Corvo e aggiunge nuove informazioni ai frammenti della sua indagine: Zorrillo \u00e8 ormai il capo indiscusso della mafia messicana e la DEA sta conducendo delle indagini a Mexicali coordinandosi con i Federales perch\u00e9 \u00e8 certo che la polizia locale \u00e8 corrotta e controllata da Zorrillo. Scopre anche che il trafficante viene da un barrio povero il cui simbolo \u00e8 il diavolo con l'aureola, proprio la stessa immagine tatuata sul corpo di Moore. Corvo decide di puntare su Bosch e lo informa che quando si trover\u00e0 a Mexicali sar\u00e0 contattato dall'agente Ramos che coordina sul posto le operazioni della DEA.\nLasciato Corvo, Bosch decide di fare irruzione nell'appartamento dove aveva vissuto negli ultimi mesi Moore dopo che ha lasciato la moglie. Bosch rovista nel\u00ec'appartamento che era gi\u00e0 stato controllato da numerosi poliziotti. L'appartamento non presenta segni di personalizzazione tranne forse una cornice vuota che conteneva una fotografia e una scatola di stivali vuota con la scritta \u201cSnakes\u201d. La cosa pi\u00f9 interessante era un grosso pacco di foto, una delle poche cose a parte i vestiti che Moore si era portato dalla vecchia casa, a alle foto ritraevano Moore con la madre, una cameriera; alcune vicine a una casa che sembrava una torre. In un'altra era ritratto con un ragazzino, forse un fratello. Mentre sta guardando le foto Bosch sente dei rumori e Sylvia entra nell\u2019appartamento; \u00e8 venuta a prendere l'uniforme da cerimonia di Moore da portare all'obitorio. I due si mettono a parlare fino a quando tra i due esplode l'attrazione e si buttano sul letto a fare l'amore.\nGiunto a Mexicali si reca subito all'ufficio della polizia. Il primo incontro con il capitano Grena non \u00e8 certo dei pi\u00f9 produttivi; al contrario Bosch prova subito una certa fiducia e simpatia per Carlos Aguila. Assieme vanno dalla moglie di Fernal Gutierrez-Llosa per il riconoscimento, nel barrio la Ciudad de las Personas Perdutas, una della baraccopoli di Mexicali sorte fin dalla nascita della citt\u00e0, creata agli inizi del Novecento dalla Colorado River Land Company per attirare manodopera necessaria alla raccolta della verdura e del cotone. Rilevando le impronte Bosch e Aguila trovano delle ricevute per il lavoro svolto da Fernal all'EnviroBreed, l'impianto di riproduzione dei Moschino. Si recano alla fabbrica per interrogare il direttore e un certo Ely che nega per\u00f2 di conoscere il morto. L'impianto si trova proprio di fronte al ranch di Zorrillo.\nI vari tasselli si incastrano.\nRientrato all'Hotel Colorado Bosch telefona a Edgar per scoprire che il motivo per cui tutti lo stanno cercando \u00e8 il ritrovamento del cadavere di Porter al Sunshine Canyon, che \u00e8 stato ucciso anch'esso con un filo di ferro. Bosch si rende conto che Porter non era fuggito dal pub ma che era stato prelevato da qualcuno, e si ricorda di un uomo con tatuate delle lacrime agli occhi seduto ai tavoli del bar. Fa una telefonata a Teresa per scoprire che il filo di ferro che ha ucciso Porter \u00e8 lo stesso utilizzato per uccidere Jimmy Kapps. Chiama anche Irving che gli intima di tornare immediatamente. Bosch sa che ormai pu\u00f2 solo continuare le indagini, ne va del suo stesso futuro, ormai tutti sanno che ha visto Porter poco prima che questi fosse ucciso. Solamente risolvendo il caso potr\u00e0 giustificare la sua insubordinazione.\nRiceve la visita di Ramos, l'agente speciale della DEA, che lo informa che \u00e8 imminente un\u2019incursione alla fabbrica e al ranch per catturare Zorrillo e che lui far\u00e0 parte dell'azione. Poco dopo che l'agente ha lasciato la stanza Bosch sente il rumore di un tamponamento sulla strada e mentre si sporge per verificare l'accaduto uno sparo lo ferisce di striscio.\nAvvisato Aguila del fatto, Bosch decide che \u00e8 arrivato il momento di passare all'azione. Si reca all'EnviroBreed attendendo che tutti lascino la fabbrica per la chiusura: addormentati i due cani di guardia entra nell\u2019edificio. In uno dei locali Bosch scopre la botola che d\u00e0 accesso ad un sotterraneo che probabilmente porta al Ranch. Attraverso il tunnel Zorrillo si assicurava di trasferire la merce e far passare i suoi uomini senza essere visto. Si rende conto che la camera \u00e8 sorvegliata da una telecamera che sicuramente ha ripreso la sua irruzione per cui si affretta a uscire per non essere sorpreso.\nLa mattina seguente Bosch incontra Ramos per scambiarsi le nuove informazioni e viene a sapere che Zorrillo \u00e8 riuscito a conquistare il potere grazie anche a un sicario che era cresciuto con lui nel barrio, un tale Arpis che aveva via via eliminato tutti gli avversari. Quando eliminavano qualcuno facevano circolare la voce che \"El descubrio quien era\" (Ha scoperto chi era), proprio il messaggio trovato con il cadavere di Moore. C'era ancora tempo per una visita a Calexito per scoprire qualcosa sul \u201ccastello\u201d e sull'uomo anziano presente in alcune foto di Moore. Informandosi Bosch scopre che la torre era appartenuta a quello che era stato un dirigente della \u201cColorado River Land Company\u201d, Cecil Moore. Il \u201ccastello\u201d \u00e8 da tempo vuoto ma una vecchia signora che abita nelle vicinanze racconta che il bambino di cui le mostra le foto ha vissuto li per alcuni anni con la madre, una cameriera. Tutti gli anni, il bambino che \u00e8 diventato un uomo \u00e8 tornato regolarmente a osservare quella che una volta era stata la sua abitazione. Moore era il figlio che il vecchio Cecil aveva avuta dalla domestica, ma quando l'uomo aveva scoperto che la donna aveva un altro uomo l'aveva scacciata dalla casa con il figlio piccolo.\nL\u2019attacco.\nFinalmente \u00e8 arrivato il giorno dell'irruzione e Bosch con Aguila si recano al punto organizzativo dell'azione in un hangar dell'aeroporto, dove sono gi\u00e0 presenti Corvo e Ramos con le squadre speciali e i federali messicani.\nL\u2019attacco \u00e8 previsto per la notte, mentre i federali messicani avrebbero occupato l\u2019intero ranch e la fabbrica, tre elicotteri avrebbero trasportato le squadre speciali dell\u2019antidroga USA, i CLET, sopra gli obiettivi. Mentre Ramos dirige le operazioni da terra, Corvo con Bosch e Aguila coordina dal un elicottero. Bosch pu\u00f2 vedere sotto di se lo svilupparsi della scena, compresa una Jeep allontanarsi nei campi. L\u2019attacco dura pochi minuti e finiti gli spari l\u2019elicottero del comando atterra. Corvo riceve direttamente le informazioni: un uomo dei CLET \u00e8 rimasto ucciso dal fuoco amico, all\u2019interno dei capannoni vengono trovati i laboratori e i depositi della droga, per\u00f2 di Zorrillo non c\u2019\u00e8 traccia. Entrando negli uffici trovano il corpo del capitano Grena e quello di Arpis, il sicario che Bosch riconosce essere l\u2019uomo che ha visto al Pub\u2019s mentre stava parlando con Porter. Probabilmente era stato lo stesso Zorrillo a liquidare i suoi due uomini.\nBosch con l\u2019agente Ramos decide di provare a rintracciare la Jeep con cui \u00e8 forse fuggito Zorrillo utilizzando uno degli elicotteri. Avvistata la Jeep l\u2019elicottero scende a terra per far scendere gli uomini, ma quando i rotori sono ancora accesi un forte colpo fa ribaltare il velivolo che va in frantumi. Un grosso toro ha colpito la fiancata dell\u2019elicottero. Mentre cercano di porsi al riparo il toro attacca ancora colpendo in pieno Ramos. Bosch e Aguila decidono di entrare nella stalla dei tori dove vedono subito la botola che porta al tunnel. Bosch \u00e8 il primo a calarsi. Arrivati alla fine del tunnel Bosch si rende conto che l\u2019apertura non d\u00e0 come pensava al locale dove era stato qualche giorno prima. I tunnel sono due e con questo svaniva la possibilit\u00e0 che gli uomini appostati nella fabbrica potessero arrestare Zorrillo. Sopraggiunto Corvo scoprono di trovarsi all\u2019interno di un\u2019altra fabbrica che si trovava nelle vicinanze del ranch. Esplorando il terreno in cerca di tracce Aguila si accorse di un segno di suoli di stivali sulla segatura che avevano impresso nel terreno la lettera \"S\" formata da un serpente ricurvo.\nConclusione.\nLa mattina seguente Bosch ritorna a Calexico. Ormai aveva in mano tutti gli elementi del caso. Quando vede l\u2019impronta degli stivali ripensa alla scatola vuota trovata nell\u2019abitazione di Moore e si stupsce di non aver pensato prima a quanto questo poteva significare. Per prima cosa Bosch chiama Teresa per annunciarle che l\u2019uomo che stanno per seppellire quella mattina con tutti gli onori non \u00e8 Moore. Le spiega che Moore aveva accesso al suo fascicolo personale e aveva quindi inserito nello stesso le impronte di Zorrillo, le stesse impronte che Irving aveva portato sul luogo del presunto suicidio. Moore conosceva bene Irving e sapeva che l\u2019aiuto capo avrebbe portato con se il fascicolo per accelerare i tempi anzich\u00e9 usare quella nel database del Dipartimento di Giustizia. Moore avrebbe attirato Zorrillo nel motel e lo avrebbe ucciso per prendere il suo posto. Il messaggio \u201cho scoperto chi ero\u201d era rivolto allo stesso Zorrillo. Alla fine Bosch chiede aiuto a Teresa perch\u00e9 controlli nel database della giustizia. Bosch sa anche che Teresa lo avrebbe aiutato perch\u00e9 in questo modo aveva in pugno Irving e lo avrebbe costretto ad appoggiarla alla carica di capo patologo.\nSalutata Teresa si dirige al Castillo de Los Ojos sapendo di trovare li Moore. Come aveva previsto trova fuori un furgone della Mexitec con cui l\u2019ex poliziotto era fuggito. Salito sulla torre trova Moore. Iniziano a parlare. Moore spiega che \u00e8 stato facile convincere con i soldi gli uomini di Zorrillo. Aveva deciso di programmare tutto per riprendersi la sua vita dopo che il padre lo aveva cacciato, la decisione era venuta dopo aver avuto la notizia della morte del padre. Moore spiega a Bosch che lo aveva coinvolto come piano di riserva sapendo che se non avesse funzionato il suicidio Bosch si sarebbe accordo che si trattava di un omicidio. Moore offre soldi a Bosch per lasciarlo andare. Al suo rifiuto Moore estrae la pistola ma Bosch riesce ad antiparlo scaricandogli la doppietta sul volto.\nEpilogo.\nBosch rientro in tempo per le ultime fasi del funerale. Per prima incontra Teresa che gli conferma l\u2019esattezza delle sue intuizioni. La donna si muove subito informando Irving; ormai la promozione \u00e8 sua. Quando Irving vede Bosch si avvicina a lui. Gli comunica di avere aperto un fascicolo disciplinare contro di lui, ma gli chiede se deve fermare il funerale. Bosch lo informa che non deve preoccuparsi di questo e che deve fidarsi di lui. In poco tempo il corpo di Moore si sarebbe decomposto totalmente senza lasciare alcuna possibilit\u00e0 di identificazione. Irving informa Bosch che tutta la rete del traffico \u00e8 stata smantellata dalla DEA. "}
{"id": "2416256", "revid": "125476155", "url": "https://it.wikipedia.org/wiki?curid=2416256", "title": "Blaster's Universe", "text": "Blaster's Universe \u00e8 una serie televisiva d'animazione statunitense-canadese prodotta da Nelvana e Hong Guang Animation.\nAndata in onda sulla CBS dal 4 settembre 1999 e su Teletoon dal 4 gennaio 2000, in Italia \u00e8 stata trasmessa prima su RaiSat Ragazzi (dal giugno 2004) e poi da Rai Gulp (dal settembre 2009)."}
{"id": "2416259", "revid": "834", "url": "https://it.wikipedia.org/wiki?curid=2416259", "title": "Boomer's story", "text": ""}
{"id": "2416261", "revid": "278830", "url": "https://it.wikipedia.org/wiki?curid=2416261", "title": "Il castello nei Carpazi", "text": ""}
{"id": "2416266", "revid": "287204", "url": "https://it.wikipedia.org/wiki?curid=2416266", "title": "Emittenza", "text": ""}
{"id": "2416272", "revid": "767487", "url": "https://it.wikipedia.org/wiki?curid=2416272", "title": "Chrome Division", "text": "I Chrome Division sono un gruppo musicale norvegese di genere hard rock/heavy metal, fondato nel 2004 dal chitarrista e cantante Shagrath, dal batterista Lex Icon e dal bassista Luna. In particolare il progetto musicale \u00e8 considerato un progetto parallelo catalizzato dalla figura di Shagrath, storico frontman del gruppo black metal Dimmu Borgir. Le sonorit\u00e0 proposte dalla band riprendono quelle di gruppi celebri del genere, quali Mot\u00f6rhead e AC/DC. Lo stile, adottato nei videoclip, negli sporadici live e nel materiale promozionale della band, ha un taglio visibilmente gaudente ispirato all'immaginario stereotipato del Rock'n'Roll, del sesso da strada e dei piaceri della vita randagia da motociclista."}
{"id": "2416273", "revid": "291989", "url": "https://it.wikipedia.org/wiki?curid=2416273", "title": "Federico, Principe di Anhalt-Dessau", "text": ""}
{"id": "2416274", "revid": "297031", "url": "https://it.wikipedia.org/wiki?curid=2416274", "title": "Sagami (fiume)", "text": "Il Sagami \u00e8 un fiume del Giappone situato tra le prefetture di Yamanashi e Kanagawa, nell'isola di Honsh\u016b.\nNomenclatura.\n\u00c8 anche definito Ayugawa, da \"ayu\", che significa \"pesce di acqua dolce\", dal momento che in passato ne era sensibilmente abbondante. La porzione superiore del fiume, che attraversa la prefettura di Yamanashi, prende generalmente il nome di \"Katsuragawa\", mentre la parte pi\u00f9 bassa, nei pressi della foce, viene detta \"Banyugawa\".\nDescrizione.\nIl Sagami \u00e8 il principale emissario del Lago Yamanaka, il pi\u00f9 orientale dei cinque laghi che circondano il Fuji e, dopo un corso che solca parte della prefettura di Yamanashi e va a creare diverse dighe e cateratte (la pi\u00f9 famosa delle quali \u00e8 il Lago Sagami), sfocia nella Baia di Sagami, nell'Oceano Pacifico, dividendo nettamente in due gli agglomerati delle citt\u00e0 di Hiratsuka (sulla sponda ovest) e Chigasaki (a est).\nNella zona del basso corso, il fiume forma delle sorta di argini naturali, che portano all'aggregarsi di intere pianure alluvionali, impedendo in questo modo al bacino principali di ramificarsi in pi\u00f9 delta allo sbocco nel Pacifico. Molte zone del terrapieno del letto sono inoltre emerse dal bacino acquoso, a causa di frequenti eruzioni del Fuji. Per via del suo favorevole dislivello, sono state costruite, a partire soprattutto dagli anni '30, una serie di centrali idroelettriche per lo sviluppo della zona industriale di confine tra le due prefetture."}
{"id": "2416278", "revid": "262457", "url": "https://it.wikipedia.org/wiki?curid=2416278", "title": "A\u015bvattha", "text": ""}
{"id": "2416291", "revid": "767487", "url": "https://it.wikipedia.org/wiki?curid=2416291", "title": "Jerry Yan", "text": "\u00c8 un membro della boy band taiwanese JVKV, chiamata all'inizio della sua carriera \"F4\".\nIl suo nome di nascita \u00e8 Liao Yangzhen (cinese: \u5ed6\u6d0b\u9707; pinyin: Li\u00e0o Y\u00e1ngzh\u00e8n)\nCarriera.\n\u00c8 stato l'attore protagonista nel Drama taiwanese \"Meteor Garden\" e nel suo sequel, \"Meteor Garden II\", grazie ai quali ha raggiunto la popolarit\u00e0 tra il pubblico femminile, non solo a Taiwan, ma anche nel resto dell'Asia.\nHa lavorato come modello prima di avventurarsi nella carriera di attore, consacrata proprio da Meteor Garden, che \u00e8 stato il suo primo dama. Ha anche recitato in un film, \"Magic Kitchen\", insieme a Sammi Cheng e Andy Lau.\nNell'agosto del 2004 \u00e8 stato pubblicato il suo primo album solista, intitolato \"The First Time\" (\u7b2c\u4e00\u6b21 Jerry for You). Nel gennaio del 2005 ha vinto il premio come \"Nuovo Artista pi\u00f9 Popolare\" (\u6e2f\u53f0\u5730\u5340\u6700\u53d7\u6b61\u8fce\u65b0\u4eba\u734e) ai ventunesimi \"Chinese Music Awards\" (\u7b2c12\u5c46\u4e2d\u56fd\u6b4c\u66f2\u6392\u884c\u699c\u9812\u734e\u5178\u79ae), che si sono tenuti a Pechino. Nella Cina continentale \u00e8 prevalentemente conosciuto per il suo bell'aspetto ed il suo talento, anche se ci\u00f2 che ha consacrato il suo successo nella madrepatria \u00e8 la sua partecipazione come membro della boy band \"F4\".\nIl primo telefilm con argomento pi\u00f9 serio al quale ha partecipato \u00e8 stato \"The Hospital\" (\u767d\u8272\u5de8\u5854), insieme al rinomato attore taiwanese Da Li Ren. La serie televisiva \u00e8 stata diretta dallo stesso regista di \"Meteor Garden\", ed \u00e8 andata in onda a partire dal 15 agosto 2006.\nJerry \u00e8 anche ambasciatore dell'organizzazione di carit\u00e0 \"World Vision Taiwan\", per la quale ha adottato un bambino in Mongolia. Dopo di lui, ha adottato altri bambini a distanza.\nParla fluentemente cinese e minnan taiwanese, ed ha seguito delle lezioni di inglese per comunicare con i fan stranieri. Parla e capisce bene anche il giapponese, poich\u00e9 ha studiato in Giappone ed ha preso ulteriori lezioni di lingua.\n\u00c8 molto popolare anche nelle Filippine, dopo la programmazione di \"Meteor Garden\" sulla rete televisiva filippina, la \"ABS-CBN\".\nHa recitato nei drama televisivi \"Hot Shot\" (\u7bee\u7403\u706b), insieme a Wu Chun dei Fahrenheit, una storia di ragazzi del college la cui vita gira intorno al gioco del basket, e \"Starlit\" (\u5fc3\u661f\u7684\u6dda\u5149), messo in onda con largo consenso a Taiwan."}
{"id": "2416303", "revid": "287204", "url": "https://it.wikipedia.org/wiki?curid=2416303", "title": "Crossroads (album)", "text": ""}
{"id": "2416306", "revid": "228587", "url": "https://it.wikipedia.org/wiki?curid=2416306", "title": "Jessie Willcox Smith", "text": "Biografia.\nNata a Mount Airy, un quartiere di Filadelfia, Smith studi\u00f2 alla Pennsylvania Academy of the Fine Arts sotto l'insegnamento di Thomas Eakins dove si laure\u00f2 nel 1888. L'anno successivo cominci\u00f2 a lavorare in una sezione del \"Ladies Home Journal\", per cinque anni. Lasci\u00f2 il lavor\u00f2 per seguire i corsi di Howard Pyle, prima alla Drexel e poi alla Brandywine School.\nFu una prolifica contributrice di libri e riviste durante la fine del XIX e l'inizio del XX secolo, illustrando storie ed articoli di clienti come \"Century\", \"Collier's Weekly\", \"Leslie's Weekly\", \"Harper's\", \"McClure's\", \"Scribners\" e anche del \"Ladies' Home Journal\".\nSmith \u00e8 molto conosciuta per le copertine di \"Good Housekeeping\" che dipinse tra il dicembre 1917 e il marzo 1933. Dipinse anche poster e ritratti. Molto famose sono anche le dodici illustrazioni realizzate per il libro di Charles Kingsley \"The Water-Babies\" del 1916. Alla sua morte Smith lasci\u00f2 in eredit\u00e0 gli originali del suo lavoro al \"Gabinetto illustrazione americana\" della Biblioteca del Congresso, anche se tredici illustrazioni sono rimaste in una collezione privata.\nSmith fu amica intima delle artiste Elizabeth Shippen Green e Violet Oakley, le quali anche loro studiarono con Pyle.\nI suoi giornali sono conservati in una collezione nella Pennsylvania Academy of the Fine Arts."}
{"id": "2416308", "revid": "827882", "url": "https://it.wikipedia.org/wiki?curid=2416308", "title": "Let It Rain", "text": ""}
{"id": "2416313", "revid": "599013", "url": "https://it.wikipedia.org/wiki?curid=2416313", "title": "Sandro Trevisan", "text": "Guardia tiratrice di 190\u00a0cm, ha giocato nella massima serie con la maglia dell'Auxilium Torino.\nCarriera.\nL'esordio in Serie A1.\nConvocato per la prima volta in prima squadra il 10 novembre 1991 in Robe di Kappa Torino-Benetton Treviso 78-79, Trevisan esordisce in Serie A1 il 26 marzo 1992, a diciott'anni, in Scavolini Pesaro-Robe di Kappa Torino 100-76 e mette a segno due punti. Rimane la sua unica presenza nella stagione 1991-92 .\nNel 1992-93 viene confermato e inserito nella formazione titolare, nella quale trova quasi dieci minuti a partita di media e mette a segno ottanta punti, con il 55% al tiro da due. L'allenatore, Federico Danna, lo inserisce anche nel quintetto titolare in due occasioni, contro Trieste e Venezia.\nL'Auxilium Torino retrocede in Serie A2, e l\u00ec il giocatore alessandrino ha molto meno spazio. In campionato rientra a gennaio e gioca solo una gara, mentre nel girone dei play-out trova molto pi\u00f9 spazio. Trevisan lascia infine la Francorosso Torino ad ottobre 1994, dopo le prime otto giornate del campionato 1994-95.\nNel 2001/2002 disputa una stagione da protagonista nel Basket Trapani, che conduce fino al primo turno dei play-off per la promozione in Serie A2, che vedono la squadra siciliana eliminata dalla New Wash Montichiari.\nIn seguito, giocher\u00e0 a Gragnano.\nRibera, Palermo e Catania.\nNel 2005-06 \u00e8 all'Engineering Ribera, squadra di Serie B d'Eccellenza. La guardia piemontese gioca oltre trenta minuti a partita con una media di quasi sedici punti, ma la squadra si salva solo ai play-out contro la Banca Marche Ancona. In estate, la societ\u00e0 si sposta a Palermo e assume la denominazione di Rio Casamia Palermo. Trevisan aumenta il minutaggio e le partite da titolare, raggiungendo anche i trentuno punti contro la Cuomo Latticini Latina; tuttavia non servir\u00e0 ad evitare la retrocessione in Serie B2. L'alessandrino rimarr\u00e0 anche in quarta serie, aumentando ulteriormente i suoi standard e contribuendo alla qualificazione ai play-off.\nIl 19 luglio 2008 viene acquistato dalla Pallacanestro Catania e ad agosto viene indicato tra i leader della squadra e poi scelto come capitano."}
{"id": "2416324", "revid": "640277", "url": "https://it.wikipedia.org/wiki?curid=2416324", "title": "New Technology Telescope", "text": "Il New Technology Telescope (NTT) \u00e8 un telescopio da 3,58 metri di diametro situato presso l'Osservatorio di La Silla in Cile. Il telescopio \u00e8 di propriet\u00e0 dell'ESO (\"European Southern Observatory\") e ha visto la prima luce nel 1989.\nL'NTT \u00e8 equipaggiato con ottiche attive (da non confondere con le ottiche adattive), che gli permettono di ottenere immagini di qualit\u00e0 eccellente utilizzando uno specchio leggero e sottile, mantenuto nella sua forma da numerosi attuatori posti al di sotto dello specchio. Il suo gemello \u00e8 il Telescopio Nazionale Galileo.\nSebbene alcuni telescopi preesistenti, come il Nordic Optical Telescope (NOT), utilizzassero gi\u00e0 specchi leggeri sorretti da attuatori, il New Technology Telescope \u00e8 ritenuto il primo telescopio ad usare totalmente ottiche attive. Inoltre il suo \"design\", e quello della struttura che lo protegge, avevano molte caratteristiche rivoluzionarie, che ne giustificavano il nome. In particolare \u00e8 stata dedicata grande cura per assicurare una buona ventilazione al telescopio e nell'evitare le fonti di calore intorno al telescopio.\nDalla sua costruzione l'NTT \u00e8 stato sottoposto a numerosi aggiornamenti che hanno continuato a migliorarne la qualit\u00e0. \u00c8 stato anche usato per testare il software di controllo del Very Large Telescope.\nInizialmente il telescopio presentava lo stesso problema del Telescopio Spaziale Hubble, lo specchio era stato mal calibrato per tener conto dell'effetto del vuoto. Tuttavia il sistema di ottiche attive \u00e8 stato in grado di correggere il problema senza bisogno di ricalibrare lo specchio.\nStrumentazione.\nAttualmente l'NTT \u00e8 equipaggiato con 2 strumenti:\nStrumenti dismessi:"}
{"id": "2416325", "revid": "1632387", "url": "https://it.wikipedia.org/wiki?curid=2416325", "title": "Doomsday Rock 'n Roll", "text": "Doomsday Rock 'n Roll \u00e8 il primo album del gruppo musicale heavy metal Chrome Division, pubblicato nel 2006."}
{"id": "2416328", "revid": "1318658", "url": "https://it.wikipedia.org/wiki?curid=2416328", "title": "Arturo di Connaught", "text": "Infanzia e giovent\u00f9.\nIl principe Arturo nacque il 13 gennaio 1883 al castello di Windsor. Suo padre era il principe Arturo, duca di Connaught e Strathearn, terzo figlio maschio della regina Vittoria e del principe consorte Alberto di Sassonia-Coburgo-Gotha; sua madre era invece la principessa Luisa Margherita di Prussia. Il principe venne battezzato nella cappella privata del castello il 16 febbraio 1883. Furono suoi padrini e madrine:\nArturo fu il primo tra i principi sangue reale a venire educato ad \"Eton College\".\nCarriera militare.\nDopo aver terminato la scuola, il principe Arturo venne educato al \"Royal Military College Sandhurst\" e inserito nel 7\u00ba Ussari (personale della Regina). Durante la seconda guerra boera partecip\u00f2 attivamente all'azione militare e trascorse molti mesi di stazione a Krugersdorp. Nel 1907 venne promosso al rango di capitano nel 2\u00ba Dragoni (\"Greys\" Scozzesi Reali); nel 1920 divenne colonnello in capo onorario dello stesso reggimento.\nDurante la Prima guerra mondiale, il principe Arturo serv\u00ec come aiutante di campo dei generali Sir John French e Sir Douglas Haig, che in seguito sarebbero stati comandanti delle Corpo di Spedizione Britannico in Francia e Belgio. Venne promosso a luogotenente colonnello nel 1919 e colonnello nelle riserve nel 1922. Nell'ottobre 1922 venne innalzato al rango onorificio di maggiore generale e divenne aiutante di campo di suo cugino, re Giorgio V.\nDal momento che i figli di Giorgio V erano troppo giovani per svolgere alcun ruolo pubblico fino alla fine della guerra, il principe Arturo di Connaught ricopr\u00ec incarichi reali in numerose cerimonie ufficiali, in patria e all'estero.\nMatrimonio.\nIl 15 ottobre 1913, Arturo spos\u00f2 la principessa Alexandra, duchessa di Fife (17 maggio 1891 \u2013 26 febbraio 1959) nella cappella reale di St. James's Palace, a Londra; lei deteneva il titolo ducale come suo proprio diritto, essendo la figlia maggiore di Alexander Duff, 1\u00ba duca di Fife, e di Luisa, principessa reale, a sua volta figlia maggiore di re Edoardo VII e della regina consorte Alessandra. Arturo era quindi un primo cugino della madre della sua sposa.\nDopo il loro matrimonio, Arturo ed Alessandra vennero indicati come \"Loro Altezze Reali\" Principe e Principessa Arturo di Connaught.\nEbbero un unico figlio:\nUltimi anni.\nDopo la successione al trono di suo cugino, re Giorgio V, il principe Arturo si trov\u00f2 nella condizione di essere il membro maschio pi\u00f9 anziano della famiglia reale britannico a risiedere nel Regno Unito. Per questo motivo si trov\u00f2 a dover svolgere numerosi incarichi reali per conto del monarca e, nei periodi in cui Giorgio V era all'estero, agiva come membro del Consiglio di Stato.\nNel 1920 il principe Arturo succedette al Visconte Buxton come governatore generale e comandante in capo dell'Unione Sudafricana; nel 1923 il suo posto venne preso dal Conte di Athlone. Al ritorno in Inghilterra, Arturo venne coinvolto in numerose iniziative benefiche, tra cui anche il partecipare come presidente del consiglio di direzione del \"Middlesex Hospital\". Come suo padre, il Duca di Connaught, egli era un attivo frammassone, e divenne Gran Maestro Provinciale del Berkshire nel 1924.\nIl principe Arturo di Connaught mor\u00ec di un cancro allo stomaco all'et\u00e0 di cinquantacinque anni; una delle sue ultime apparizioni pubbliche fu quella all'incoronazione di re Giorgio VI, nel maggio 1937. Suo padre gli sopravvisse di altri quattro anni, cosicch\u00e9 il suo unico figlio Alastair, che a partire dal 1917 aveva utilizzato il titolo di cortesia di Conte di Macduff (come titolo minore incorporato in quello materno di Duca di Fife), nel 1942 succedette al nonno paterno come 2\u00ba Duca di Connaught e Strathearn e Conte di Sussex.\nTitoli nobiliari, onorificenze e stemma.\nStemma.\nIn quanto nipote in linea maschile di un sovrano britannico, il principe Arturo di Connaught pot\u00e9 utilizzare lo stemma del regno, con uno scudo interno per la Sassonia, il tutto differenziato mediante un nastro d'argento a cinque punte, il paio esterno e quella centrale recanti delle croci rosse, mentre il paio pi\u00f9 interno con dei fiordalisi azzurri. Nel 1917, con decreto reale di Giorgio V, venne tolto lo scudo interno."}
{"id": "2416329", "revid": "767487", "url": "https://it.wikipedia.org/wiki?curid=2416329", "title": "Booze, Broads and Beelzebub", "text": "Booze, Broads and Beelzebub \u00e8 il secondo album del gruppo musicale heavy metal Chrome Division, pubblicato nel 2008."}
{"id": "2416334", "revid": "212348", "url": "https://it.wikipedia.org/wiki?curid=2416334", "title": "Episodi di El Tigre", "text": "La seguente voce contiene la lista degli episodi della serie televisiva animata \"El Tigre\"."}
{"id": "2416338", "revid": "320578", "url": "https://it.wikipedia.org/wiki?curid=2416338", "title": "Sciurognati", "text": ""}
{"id": "2416341", "revid": "729019", "url": "https://it.wikipedia.org/wiki?curid=2416341", "title": "Diga di Samarra", "text": "La diga di Samarra e la diga Thar Thar \u00e8 una diga dell'Iraq, sul fiume Tigri, vicino alla citt\u00e0 di Samarra a nord di Baghdad. Lo scopo principale di questa diga \u00e8 di controllare le inondazioni del Tigri mandando parte delle acque nel lago Tharthar attraverso la depressione di Thar Thar. Inoltre la diga ha una potenza installata di 75 MW.\nCome per la diga gemella, la diga di Ramadi, si \u00e8 tentato di utilizzare l'acqua del lago per l'irrigazione, ma l'evaporazione e la salinit\u00e0 delle acque non ne hanno consentito l'uso."}
{"id": "2416344", "revid": "1782831", "url": "https://it.wikipedia.org/wiki?curid=2416344", "title": "Calcio Catania 1997-1998", "text": "Questa pagina raccoglie i dati riguardanti il Calcio Catania nelle competizioni ufficiali della stagione 1997-1998."}
{"id": "2416345", "revid": "265990", "url": "https://it.wikipedia.org/wiki?curid=2416345", "title": "Oh production", "text": ""}
{"id": "2416347", "revid": "339392", "url": "https://it.wikipedia.org/wiki?curid=2416347", "title": "Aeroporto Jos\u00e9 Marti", "text": ""}
{"id": "2416358", "revid": "125193943", "url": "https://it.wikipedia.org/wiki?curid=2416358", "title": "Episodi di House of Mouse - Il Topoclub", "text": "Quello che segue \u00e8 un elenco di episodi di \"House of Mouse - Il Topoclub\", una serie televisiva d'animazione statunitense trasmessa in tre stagioni dal 13 gennaio 2001 al 24 ottobre 2003. Tutti gli episodi sono diretti da Tony Craig e Bobs Gannaway.\nPrima stagione.\nThe Stolen Cartoons.\nNel tentativo di terminare lo spettacolo e chiudere la House of Mouse, Pietro Gambadilegno ruba tutti i cartoni animati, e non pu\u00f2 essere giudicato colpevole nonostante l'evidenza. Nel frattempo, Paperino viene messo al comando del club dopo che Topolino e Pippo se ne vanno per girare un nuovo cartone animato. Nonostante riescano a far andare avanti lo spettacolo, Pietro sottolinea che con un solo cartone animato gli ospiti si annoieranno e alla fine non verranno pi\u00f9. I suoi movimenti fanno s\u00ec che tutti i cartoni mancanti escano dal suo cappotto, esponendo il suo sporco trucco e facendolo espellere.\nBig Bad Wolf Daddy.\nPaperino assume il lupo cattivo e i tre porcellini perch\u00e9 si esibiscano al club, con terrore di Topolino dal momento che il lupo ha danneggiato il club l'ultima volta che si \u00e8 esibito. Pico De Paperis suggerisce di togliere momentaneamente tutte le porte del locale cos\u00ec il lupo non potr\u00e0 abbatterle. Lo spettacolo \u00e8 un trionfo, ma al termine le porte cadono sui porcellini formando una casa. Questo fa s\u00ec che il lupo ci soffi contro, facendo saltare in aria il club.\nThe Three Caballeros.\nI tre caballeros vengono scritturati per esibirsi al club, ma nessuno si ricorda che il terzo caballero \u00e8 Paperino. Determinato a non essere dimenticato, Paperino cerca di essere il pi\u00f9 importante interprete del gruppo cambiando nome, aspetto e comportamento. Tuttavia tutti rivogliono il vecchio Paperino, facendo in modo che Jos\u00e9 Carioca e Panchito Pistoles tormentino e imbarazzino l'amico durante la loro canzone.\nGoofy's Valentine Date.\nMinni e Paperina sono dispiaciute per Pippo dopo aver scoperto che non ha un appuntamento per San Valentino, quindi organizzano un appuntamento al buio per lui.\nTimon and Pumbaa.\nTimon e Pumbaa sono pronti per esibirsi, ma a causa di un disaccordo su cosa fare nel loro numero, la loro amicizia finisce. Ora tocca a Topolino e Paperino farli riunire.\nJiminy Cricket.\nIl Grillo Parlante lascia il suo lavoro come coscienza di Pinocchio dopo che i gelosi Pena e Panico li separano. Quando Topolino gli dice che far\u00e0 di tutto per aiutarlo, la Fata Azzurra fa diventare il Grillo la sua coscienza, con grande irritazione di Topolino. Diventa ovvio che il Grillo sta facendo diventare Topolino come Pinocchio quando lo fa vestire come il burattino e persino il naso di Topolino cresce quando mente. Topolino si rende presto conto che Pinocchio e il Grillo devono stare insieme e devono capire come farlo, soprattutto perch\u00e9 il Grillo sta rovinando la sua immagine.\nUnplugged Club.\nPietro tenta nuovamente di fermare lo spettacolo rimuovendo la batteria elettrica e togliendo l'elettricit\u00e0 al club. Fortunatamente, Topolino e Minni la ripristinano con il fulmine di Zeus.\nGone Goofy.\nPaperino cerca di far licenziare Pippo dal suo lavoro come capo cameriere dopo che il budget del club viene sforato.\nRent Day.\nPrima che lo spettacolo finisca, Topolino deve pagare l'affitto a Pietro dopo aver speso inconsapevolmente i soldi per del formaggio. Per tenere occupato Pietro, Topolino gli riserva un trattamento regale fino a quando Minni gli rivela di aver previsto una situazione simile e di aver risparmiato dei soldi per casi d'emergenza come quello.\nDonald's Lamp Trade.\nApprofittando dell'invidia che Paperino nutre verso Topolino, Jafar si offre di realizzare il suo sogno di diventare il proprietario del club in cambio della \"lampada\". Tuttavia, non \u00e8 la lampada della Grotta delle Meraviglie che vuole, ma un decorativo che Topolino tiene nel suo camerino. Quando Topolino lo viene a sapere, d\u00e0 volentieri la lampada a Jafar e consola Paperino.\nDonald's Pumbaa Prank.\n\u00c8 il primo di aprile, e dopo che Topolino fa uno scherzo amichevole a Paperino, Pietro ne approfitta e convince il papero a fare un brutto scherzo che potrebbe chiudere definitivamente il club.\nThanks to Minnie.\nClarabella diffonde un pettegolezzo secondo cui Minni non sarebbe apprezzata alla House of Mouse. Minni quindi decide di lasciare il suo lavoro, facendo capire al resto dello staff quanto lei significhi per loro.\nPluto Saves the Day.\nNel tentativo di chiudere il club, Pietro compra delle mele narcotiche dalla Strega, riuscendo a far dormire tutti tranne Orazio Cavezza, Clarabella e Pluto. Tuttavia, Pluto bacia tutti e li sveglia, sventando i piani di Pietro.\nSeconda stagione.\nDaisy's Debut.\nPaperina ha la possibilit\u00e0 di eseguire un duetto con Topolino al club, il che fa sentire Minni trascurata. Paperina finge allora di essersi rotta una gamba per dare all'amica il suo ruolo nel duetto (nonostante il testo esponga le differenze fra un topo e un'anatra).\nGoofy for a Day.\nMax pensa che il lavoro di Pippo non sia importante quanto quello di Topolino e Paperino, cos\u00ec il padre lo sfida a fare il cameriere.\nClarabelle's Big Secret.\nQuando tutti si stancano dei vecchi pettegolezzi di Clarabella, quest'ultima annuncia che alla fine dello spettacolo riveler\u00e0 un grande segreto su qualcuno. Tutti nel club sono convinti di averle accidentalmente rivelato un segreto, ma alla fine lei rivela che il segreto \u00e8 che smetter\u00e0 di spettegolare. A grande richiesta di Paperina, tuttavia, Clarabella decide di ritornare sui suoi passi.\nThe Mouse Who Came to Dinner.\nLa banda cerca di compiacere Mortimer dopo averlo scambiato per un critico di ristoranti molto importante, quando in realt\u00e0 quest'ultimo \u00e8 Lumi\u00e8re.\nMax's New Car.\nMax vuole prendersi un'auto, ma Pippo crede che non sia ancora pronto. Quando arriva un'auto vivente da uno dei cartoni mostrati al club, Max la prende ma viene portato in giro contro la sua volont\u00e0.\nNot So Goofy.\nLa banda \u00e8 stanca della goffaggine di Pippo e cerca di insegnargli ad essere pi\u00f9 aggraziato, ma presto sente la mancanza del vecchio Pippo.\nEverybody Loves Mickey.\nPaperino \u00e8 stufo di tutto l'amore e il rispetto che Topolino riceve, in particolare dai suoi tre nipoti, quindi stringe temporaneamente un'alleanza con Mortimer.\nMax's Embarrassing Date.\nMax ha un appuntamento con Roxanne alla House of Mouse. Su richiesta di Max, tutti fanno del loro meglio per tenere lontano Pippo poich\u00e9 \u00e8 una costante fonte di imbarazzo per lui. Tuttavia si sforzano ugualmente troppo per far andare bene l'appuntamento di Max. Alla fine \u00e8 proprio Pippo a mettere le cose a posto.\nWhere's Minnie?\nMinni va nel seminterrato per trovare un regalo di compleanno a Topolino, ma dopo essersi accorto che non si \u00e8 portata dietro Pluto, Topolino pensa che sia persa e porta Pluto, Pippo e Paperino con s\u00e9 per trovarla, lasciando a capo del club Paperina (con risultati disastrosi).\nSuper Goof.\nDopo aver mangiato alcune noccioline radioattive, Pippo diventa un supereroe di nome Super Pippo e nessuno sembra riconoscerlo nonostante non indossi una maschera o cambi la sua voce. Super Pippo deve salvare il club da una meteora in arrivo.\nKing Larry Swings In.\nIl fratello gemello di Re Luigi, Re Larry, \u00e8 la guest star della House of Mouse, ma finisce per combinare una gran confusione. La banda gli insegna velocemente le buone maniere.\nLadies' Night.\n\u00c8 la \"notte delle donne\" e Minni, Paperina e Clarabella sono responsabili del club mentre Topolino, Paperino e Pippo vanno a giocare a bowling. Ossessionato dall'essere parte dello spettacolo, Mortimer cerca di rovinarlo dicendo ai ragazzi che il club \u00e8 nei guai.\nDennis the Duck.\n\u00c8 la serata del bianco e nero alla House of Mouse, e il club \u00e8 pieno di vecchi personaggi. Uno di loro, Dennis il papero, cerca di conquistare Paperino che all'inizio \u00e8 seccato dalla sua presenza. Tuttavia i due fanno amicizia gettando panini in faccia a Paperina.\nTerza stagione.\nSuddenly Hades.\nPietro danneggia l'aria condizionata del club in una giornata molto calda e l'unico ospite presente \u00e8 Ade. Ora, Topolino e la banda devono fermare Pietro, fino alla permanenza di Ade. Anche se Pietro riesce a scacciare Ade inondando il club, il locale mantiene come ospiti Ariel, Sebastian e Flounder.\nPete's One-Man Show.\nPietro decide di essere buono se Topolino gli fa eseguire la sua performance, ma nessuno viene ad assisterlo. ma dopo convincono Pietro ad eseguire per una casa di riposo, in modo da impedirgli di chiudere il club.\nHouse of Crime.\nUna serie di furti inspiegabili si verifica al club. Pi\u00f9 tardi, gli ospiti cominciano a sparire e lasciare Topolino come il primo sospettato, finch\u00e9 la causa della scomparsa si rivela essere il diabolico Macchia Nera, che rapisce gli ospiti e i membri del personale.\nMickey and Minnie's Big Vacation.\nTopolino e Minnie partono per una vacanza e lasciano Paperino e Paperina a dirigere il club.\nDonald and the Aracuan Bird.\nL'uccello Aracuan \u00e8 l'ospite d'onore della serata. Tuttavia, Paperino (ricordandoselo in \"The Three Caballeros\") non \u00e8 contento, ed \u00e8 ritenuto squilibrato quando viene costantemente incolpato per il caos causato dall'uccello.\nGoofy's Menu Magic.\nPippo prende il posto di Ciccio come capo cuoco del club per una notte, ma si rivela un disastro totale. Dopo che la Fata Smemorina lascia accidentalmente la bacchetta magica tra i piatti, Pippo usa la sua magia per rendere i suoi pasti deliziosi.\nMusic Day.\nI Quackstreet Boys (Qui, Quo e Qua), si separano, e Topolino, Paperino e Pippo hanno intenzione di riunirli in tempo per lo spettacolo, anche ricorrendo ad impersonare loro.\nHouse of Scrooge.\nPaperon de'Paperoni acquista la House Mouse. Rendendosi conto che spendono troppi soldi, aumenta i prezzi su tutto e tutti nel club. Alla fine, quando gli ospiti se ne vanno via dalla banda, il vecchio papero riprende tutti i soldi da Pietro che ha usato per pagare il club e le cose tornano alla normalit\u00e0.\nDonald Wants to Fly.\nIl tema del giorno \u00e8 il volo, ma Paperino non pu\u00f2 volare, anche se lui lo desidera. Vari personaggi cercano di aiutarlo, come il topino Timoteo, Gargoyles di Notre Dame e Scuttle, ma niente funziona ... fino a quando arriva Peter Pan per dargli una mano.\nDining Goofy.\nQuando i computer touchscreen e le cuffie indossate dai pinguini camerieri iniziano ad andare in corto cirquito, Pippo cerca di aiutare gli altri membri del personale. Ma finisce per causare fallimenti disastrosi.\nNota: Il Maggiolino Herbie fa un secondo cameo.\nChip and Dale.\nCip e Ciop tentano di rubare tutte le noccioline nel club, e quando Paperino cerca di fermarli, Topolino pensa che sia lui a rubare le noccioline.\nHumphrey in the House.\nIl Ranger J. Audubon Woodlore e gli orsi del parco di Brownstone, tra cui Humphrey, sono assunti come custodi del club quando le Scope magiche vanno in vacanza. Humphrey \u00e8 pi\u00f9 interessato al cibo che al lavoro, causando problemi.\nAsk Von Drake.\nTopolino cerca di dimostrare al Professor Pico de Paperis che lui non sa tutto una volta che lui afferma il contrario. Si scopre vero che Pico si \u00e8 dimenticato di contare se stesso come uno degli ospiti quando canta su chi fosse presente nel club.\nSalute to Sports.\nPaperino cerca di dimostrare che lui \u00e8 un ottimo sportivo. Nel frattempo, Pippo cerca di cantare l'inno nazionale, ma continua a sbagliare.\nPluto vs. Figaro.\nMinnie pensa che Pluto sia sovraccarico di lavoro e assume Figaro per aiutarlo, ma lui non fa altro che causare problemi a Pluto.\nHouse of Magic.\nPaperina convince Topolino per fargli eseguire uno spettacolo di magia, ma finisce per far scomparire il pubblico (e pi\u00f9 tardi il club, meno lo schermo). Quando l'ospite speciale, Jafar, arriva, Topolino fa un patto per restituire tutto ci\u00f2 che Paperina ha fatto sparire, in cambio della \"citt\u00e0 di Agrabah\"; Topolino mantiene la sua parola e gli d\u00e0 una palla con la neve con dentro una miniatura di Agrabah come ricompensa per Jafar.\nMickey vs. Shelby.\nLa Signora Tartaruga vuole che suo figlio Shelby (che ha provocato a Paperino un sacco di guai in passato) esegua un suo numero, e Topolino accetta di fare da babysitter a lui. Tuttavia, Shelby, volendo sempre dare del filo da torcere a coloro che non sono sua madre, spinge Topolino ad un folle inseguimento che lo mette quasi nei guai.\nClarabelle's Christmas List.\nClarabella sostiene di avere la lista dei Buoni e dei Cattivi di Babbo Natale, e aggiunge che chiunque cerchi di dare una sbirciatina, finir\u00e0 sulla lista dei cattivi.\nPete's Christmas Caper.\nPietro cerca di rubare i regali di tutto il personale.\nSnow Day.\nC'\u00e8 una grande tempesta di neve fuori, il che significa che l'House of Mouse \u00e8 chiuso per tutto il giorno ... fino a quando non arriva Salty la foca, come unico ospite.\nPete's House of Villains.\nA causa dell'odio di Pietro verso il club, Topolino lascia che e i cattivi gestiscano il club, in modo che possano vedere quanto sia davvero difficile per Pietro. Anche se lui trova lo trova migliorato, gli altri cattivi non possono trattenere alle cattive tendenze e iniziano a commettere atti malvagi che rendono Pietro furioso. Alla fine, Pietro capisce che Topolino aveva ragione.\nHalloween with Hades.\nAde si innamora di Malefica, e Topolino cerca di metterli insieme. Tuttavia, tutti i suoi tentativi fanno infuriare Ade, il cui lato diabolico attrae Malefica.\nHouse Ghosts.\n\u00c8 la notte di Halloween, e Pietro scatena brutti scherzi, liberando fantasmi nel club per cercare di spaventare tutti.\nHouse of Genius.\nIl Professor Pico de Paperis sostituisce il personale con delle versioni robotiche di loro stessi per rendere il club pi\u00f9 efficiente, ma tutti cominciano ben presto a perdere il loro posto.\nMickey and the Culture Clash.\nTopolino pensa che Minnie sia alla ricerca di un fidanzato pi\u00f9 sofisticato, e Mortimer si offre di \"aiutarlo\". Alla fine dell'episodio scoprono che era Mortimer in cerca di un nuovo ammiratore.\nHouse of Turkey.\nAl giorno del Ringraziamento, tutti gli ospiti del club attendono l'arrivo del tacchino, ma non solo per la sua performance."}
{"id": "2416361", "revid": "339392", "url": "https://it.wikipedia.org/wiki?curid=2416361", "title": "CDU (Germania)", "text": ""}
{"id": "2416362", "revid": "640277", "url": "https://it.wikipedia.org/wiki?curid=2416362", "title": "Dial Hard", "text": "Dial Hard \u00e8 il secondo album in studio della rock band svizzera Gotthard, pubblicato nel gennaio del 1994 dalla BMG/Ariola.\nL'album ha debuttato alla seconda posizione della classifica svizzera il 30 gennaio 1994 e ha raggiunto il primo posto la settimana successiva, mantenendolo per cinque settimane consecutive. Si \u00e8 trattato del primo di una lunga serie di album dei Gotthard arrivati fino al numero 1 in patria.\n\u00c8 stato ristampato il 23 febbraio 1994 con l'aggiunta di due tracce bonus per il mercato asiatico. Per l'occasione, \u00e8 stato anche pubblicato il singolo \"Higher\" esclusivamente in Giappone.\nTracce.\nTutte le canzoni sono state composte da Steve Lee, Leo Leoni e Chris von Rohr, eccetto dove indicato."}
{"id": "2416363", "revid": "189072", "url": "https://it.wikipedia.org/wiki?curid=2416363", "title": "CSU (Germania)", "text": ""}
{"id": "2416364", "revid": "270724", "url": "https://it.wikipedia.org/wiki?curid=2416364", "title": "Leandro Rub\u00e9n Caruso", "text": ""}
{"id": "2416365", "revid": "767487", "url": "https://it.wikipedia.org/wiki?curid=2416365", "title": "Dan Kurzman", "text": "Dan Kurzman \u00e8 stato in passato corrispondente del \"Washington Post\"; ha pubblicato sedici libri, tra i quali \"Viaggio fatale\", che descrive l'ultimo viaggio della USS Indianapolis nel 1945. \u00c8 stato espulso dal Sudafrica ai tempi dell'apartheid ed \u00e8 stato colpito da frecce avvelenate ad Haiti. Viveva nel New Jersey."}
{"id": "2416367", "revid": "729019", "url": "https://it.wikipedia.org/wiki?curid=2416367", "title": "Cirroc Lofton", "text": "\u00c8 celebre soprattutto per aver interpretato il personaggio di Jake Sisko nella serie tv di fantascienza \"\".\nHa anche un ruolo ricorrente nella serie tv \"The Hoop Life\". \u00c8 il nipote del giocatore di baseball Kenny Lofton."}
{"id": "2416374", "revid": "1494169", "url": "https://it.wikipedia.org/wiki?curid=2416374", "title": "Harry Potter e l'Ordine della Fenice (disambigua)", "text": ""}
{"id": "2416380", "revid": "729019", "url": "https://it.wikipedia.org/wiki?curid=2416380", "title": "Gran Premio del Belgio 1986", "text": "Il Gran Premio del Belgio 1986, \u00e8 stata la quinta gara del campionato di Formula 1 del 1986, si \u00e8 disputato il 25 maggio sul Circuito di Spa-Francorchamps ed \u00e8 stato vinto da Nigel Mansell su Williams-Honda.\nNote.\n\"Salvo indicazioni diverse le classifiche sono tratte da \""}
{"id": "2416381", "revid": "320578", "url": "https://it.wikipedia.org/wiki?curid=2416381", "title": "Pedetidi", "text": ""}
{"id": "2416388", "revid": "6923", "url": "https://it.wikipedia.org/wiki?curid=2416388", "title": "Quinkana", "text": "Il quinkana (gen. Quinkana) \u00e8 un coccodrillo estinto vissuto in Australia. I suoi resti fossili sono stati ritrovati in terreni che vanno dall'Oligocene superiore (circa 25 milioni di anni fa) al Pleistocene superiore (40.000 anni fa).\nDescrizione.\nQuesto coccodrillo possedeva un cranio molto robusto (da qui l'epiteto specifico della specie Quinkana fortirostrum), dotato di lunghi denti incurvati all'indietro e compressi lateralmente. Il corpo robusto era sorretto da forti zampe, pi\u00f9 lunghe che nella maggior parte dei coccodrilli noti. Le forme pi\u00f9 antiche (dell'Oligocene e del Miocene) erano lunghe circa due metri, mentre quelle del Pliocene e del Pleistocene erano molto pi\u00f9 grandi: \"Quinkana fortirostrum\" poteva superare i cinque metri di lunghezza.\nClassificazione.\nQuinkana \u00e8 un rappresentante dei mekosuchini (Mekosuchinae), una sottofamiglia di coccodrilli che si evolse indipendentemente in Oceania, e che occup\u00f2 numerose nicchie ecologiche. Quinkana, apparso durante l'Oligocene, si svilupp\u00f2 nella direzione di grande predatore terrestre. La specie pi\u00f9 antica \u00e8 Q. meboldi, dell'Oligocene superiore; Q. timara risale al Miocene medio (circa 15 milioni di anni fa), mentre Q. babarra visse nel Pliocene inferiore (circa 5 milioni di anni fa). L'ultima specie nota \u00e8 \"Q. fortirostrum\" del Pliocene e del Pleistocene.\nStile di vita.\nLe lunghe e robuste zampe di \"Quinkana\" erano adatte a uno stile di vita tipicamente terrestre, e probabilmente questo animale era uno dei pi\u00f9 grandi predatori del suo habitat: in quanto a dimensioni, nel Pleistocene australiano \"Q. fortirostrum\" era superato solo dal varano gigante \"Megalania\". I denti compressi lateralmente (zifodonti), inoltre, sono tipici dei predatori terrestri: i coccodrilli attuali possiedono robusti denti conici perch\u00e9 la loro strategia di caccia prevede semplicemente di afferrare la preda e trascinarla sott'acqua, mentre i predatori terrestri devono utilizzare i loro denti per mordere e strappare la carne.\nCollegamenti esterni.\nRicostruzione di Quinkana: "}
{"id": "2416389", "revid": "647919", "url": "https://it.wikipedia.org/wiki?curid=2416389", "title": "Cuoiocappiano", "text": ""}
{"id": "2416390", "revid": "310175", "url": "https://it.wikipedia.org/wiki?curid=2416390", "title": "Ferrari P3", "text": ""}
{"id": "2416393", "revid": "126257", "url": "https://it.wikipedia.org/wiki?curid=2416393", "title": "Ferrari 412 P", "text": ""}
{"id": "2416395", "revid": "310175", "url": "https://it.wikipedia.org/wiki?curid=2416395", "title": "Ferrari 330 P3/4", "text": ""}
{"id": "2416397", "revid": "729019", "url": "https://it.wikipedia.org/wiki?curid=2416397", "title": "Airco DH.9", "text": "L'Airco DH.9, identificato dopo il 1920 come de Havilland DH.9, fu un bombardiere leggero monomotore biplano sviluppato dall'azienda britannica Aircraft Manufacturing Company (Airco) nei tardi anni dieci del XX secolo.\nBasato sul precedente DH.4, velivolo di notevole successo, venne costruito in numerosi esemplari utilizzati principalmente dal Royal Flying Corps e dalla Royal Air Force durante le ultime fasi e dopo il termine della Prima guerra mondiale.\nIl suo motore fu inadeguato e non riusciva a fornire la potenza prevista, pertanto il DH.9 ottenne prestazioni non eccelse e fu prontamente destinato ad essere sostituito, considerando anche l'elevato numero di perdite riscontrato in particolare sul fronte occidentale. Il suo successore, il DH.9A, venne equipaggiato con il pi\u00f9 potente motore statunitense Liberty L-12.\nStoria del progetto.\nIl DH.9 fu progettato da Geoffrey de Havilland per conto dell'Airco nel 1916 come successore del DH.4. Furono utilizzate le ali e la coda del DH.4 ma venne realizzata una nuova fusoliera. Ci\u00f2 permise al pilota di essere seduto pi\u00f9 vicino al mitragliere/osservatore e, allo stesso tempo, pi\u00f9 distante dal motore e dal serbatoio del carburante. L'altra grande differenza rispetto al DH.4 fu la scelta del nuovo e promettente motore BHP/Galloway Adriatic, che venne previsto con una potenza di 224\u00a0kW in modo da garantire al velivolo ottime prestazioni durante i combattimenti.\nA seguito degli attacchi da parte di bombardieri tedeschi su Londra, fu presa la decisione di raddoppiare quasi gli squadroni del Royal Flying Corps e la maggior parte dei nuovi squadroni dovevano essere equipaggiati con bombardieri. In base alle stime sulle prestazioni del DH.9 (che dovevano superare quelle del DH.4) e la somiglianza al DH.4, il che significava che sarebbe stato facile convertire la produzione al nuovo velivolo, furono commissionati massicci ordini (4\u00a0630 esemplari) dell'aereo.\nIl prototipo, realizzato dalla conversione di un DH.4 ed equipaggiato con un motore Beardmore-Halford-Pullinger (BHP), vol\u00f2 la prima volta a Hendon nel luglio 1917 disattendendo per\u00f2 le aspettative riposte dai suoi costruttori. Il BHP, un 6 cilindri in linea si rivel\u00f2 afflitto da problemi di surriscaldamento gi\u00e0 al raggiungimento della potenza nominale per cui, per poter essere utilizzato con una sufficiente sicurezza, dovette essere depotenziato a soli 230\u00a0hp (186\u00a0kW) per raggiungere la necessaria affidabilit\u00e0. Questo influ\u00ec drasticamente sulle prestazioni del modello e durante le prove in volo, soprattutto nel volo ad alta quota, risultarono inferiori a quelle offerte dal DH.4, il modello che era destinato a sostituire. In condizioni operative ci\u00f2 avrebbe significato che sarebbe stato un facile bersaglio di modelli avversari che un DH.4 riusciva facilmente ad evitare.\nPer cercare di risolvere questi problemi si prov\u00f2 a ricorrere alla sostituzione dell'originale motorizzazione con diversi propulsori raffreddati a liquido tra cui l'italiano Fiat A.12, il nuovo Napier Lion 12 cilindri a W da 321\u00a0kW ed il Siddeley Puma, modello quest'ultimo direttamente derivato dal BHP. Tuttavia tutti i test non riuscirono ad essere determinanti e si decise di riprogettare completamente il modello sviluppando la variante DH.9A.\nImpiego operativo.\nMilitare.\nLe prime consegne furono realizzate nel 1917 al 108\u00ba squadrone RFC e fu utilizzato la prima volta in battaglia sulla Francia nel marzo 1918 dal 6\u00ba squadrone RAF; dal luglio 1918 nove squadroni furono equipaggiati con il DH.9 furono schierati sul fronte occidentale.\nLe prestazioni del velivolo in azione sul fronte occidentale furono un disastro, con pesanti perdite subite, sia per le sue performance non adeguate sia per le rotture del motore. Per esempio, tra maggio e novembre 1918, il 104\u00ba e il 99\u00ba squadrone ebbero 54 piloti abbattuti e 94 feriti. Il DH.9 ebbe tuttavia pi\u00f9 successo contro le forze turche in Medio Oriente, dove incontr\u00f2 una opposizione minore, e fu ampiamente utilizzato anche per pattugliamenti costieri per cercare di scoraggiare le operazioni degli U-Boot.\nDopo la fine della Prima guerra mondiale, i velivoli in dotazione al 47\u00ba e 221\u00ba squadrone RAF furono inviati nella Russia meridionale a sostegno dell'Armata Bianca del generale Anton Ivanovi\u010d Denikin. L'ultimo impiego bellico da parte della RAF fu nella campagna contro Mohammed Abdullah Hassan in Somalia tra Gennaio-Febbraio 1920. Sorprendentemente, la produzione fu autorizzata a continuare anche dopo la fine della guerra nel 1919 e il DH.9 usc\u00ec finalmente di servizio nella RAF nel 1920.\nDopo la fine della Prima Guerra Mondiale, un gran numero di DH.9 eccedenti divenne disponibile a basso prezzo e il velivolo fu ampiamente esportato (compresi gli aerei donati al Commonwealth). La Forza aerea del Sudafrica ricevette 48 esemplari e furono ampiamente utilizzati durante la rivolta del Rand nel 1922, diversi velivoli furono modificati con il motore radiale Bristol Jupiter e rimasero in servizio fino al 1937.\nCivile.\nGrazie al gran numero di DH.9 eccedenti disponibili dopo la guerra, molte imprese lo scelsero come trasporto aereo per via anche della sua capacit\u00e0 di carico ed autonomia. Il servizio aereo tra Londra, Parigi e Amsterdam fu garantito proprio da questo velivolo di propriet\u00e0 del Aircraft Transport and Travel. Un certo numero di conversioni per diversi usi civili furono effettuate sia dalla Airco, dalla de Havilland Aircraft Company e da altre aziende come l'ADC Aircraft. Si ha notizia di altri DH.9 rimasti in servizio fino al 1936.\nEsemplari attualmente esistenti.\nDelle centinaia di aerei costruiti, solo pochi esemplari sono giunti al giorno d'oggi. F1258 \u00e8 conservato al Mus\u00e9e de l'air et de l'espace a Parigi, un secondo \u00e8 conservato in Sudafrica e un terzo, il \"G-EAQM\" primo aereo a volare dal Regno Unito all'Australia e conservato all'Australian War Memorial, Canberra.\nNel 2000 tre esemplari vennero rinvenuti in India di cui uno \u00e8 conservato a all'Imperial War Museum di Duxford ed un altro dovr\u00e0 essere riportato in condizioni di volo."}
{"id": "2416400", "revid": "287204", "url": "https://it.wikipedia.org/wiki?curid=2416400", "title": "Chengannur", "text": " \nChengannur \u00e8 una suddivisione dell'India, classificata come \"municipality\", di 25.391 abitanti, situata nel distretto di Alappuzha, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 19' 60 N e 76\u00b0 37' 60 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Chengannur assommava a 25.391 persone, delle quali 12.087 maschi e 13.304 femmine. I bambini di et\u00e0 inferiore o uguale ai sei anni assommavano a 2.330, dei quali 1.203 maschi e 1.127 femmine. Infine, coloro che erano in grado di saper almeno leggere e scrivere erano 22.407, dei quali 10.695 maschi e 11.712 femmine."}
{"id": "2416402", "revid": "287204", "url": "https://it.wikipedia.org/wiki?curid=2416402", "title": "Chavakkad", "text": " \nChavakkad (o Chetwayi, Chowghat, Chitwye, Chaughat, Chetwagi) \u00e8 una suddivisione dell'India, classificata come \"municipality\", di 38.138 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 31' 60 N e 76\u00b0 2' 60 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Chavakkad assommava a 38.138 persone, delle quali 17.702 maschi e 20.436 femmine. I bambini di et\u00e0 inferiore o uguale ai sei anni assommavano a 4.172, dei quali 2.154 maschi e 2.018 femmine. Infine, coloro che erano in grado di saper almeno leggere e scrivere erano 30.791, dei quali 14.637 maschi e 16.154 femmine."}
{"id": "2416405", "revid": "1543377", "url": "https://it.wikipedia.org/wiki?curid=2416405", "title": "Equisetum telmateia", "text": "L'equiseto massimo (Equisetum telmateia ) \u00e8 una pianta erbacea perenne appartenente alla famiglia Equisetaceae.\nEtimologia.\nIl nome generico (\"Equisetum\") deriva dal latino e significa \u201ccrine di cavallo\u201d; mentre L'epiteto specifico (\u201ctelmateia\u201d) deriva da una radice greca \"telma\" che significa palude. Dobbiamo a Dioscoride Pedanio (Anazarbe in Cilicia, 40 circa - 90 circa), che fu un medico, botanico e farmacista greco antico che esercit\u00f2 a Roma ai tempi dell'imperatore Nerone, una delle prime descrizioni dettagliate di questa pianta.\nIl binomio scientifico attualmente accettato (\"Equisetum telmateia\") \u00e8 stato proposto dal botanico svizzero Jakob Friedrich Ehrhart in una pubblicazione del 1783.\nIn lingua tedesca questa pianta si chiama \"Riesen-Schachtelhalm\"; in francese si chiama \"Pr\u00eale g\u00e9ante\"; in inglese si chiama \"Great Horsetail\".\nDescrizione.\nLa forma biologica della specie \u00e8 geofita rizomatosa (G rhiz), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei detti rizomi (un fusto ipogeo dal quale, ogni anno, si dipartono radici e fusti aerei). Il ciclo biologico \u00e8 perenne. L'altezza media varia da 5 a 20 dm.\nRadici.\nLe radici sono secondarie (fascicolate) da rizoma e di tipo avventizio. Generalmente sono dei ciuffi che si diramano dai nodi del rizoma e durano un anno al massimo.\nFusto.\nEntrambi i fusti sono scanalati longitudinalmente (20 \u2013 40 striature nei fusti sterili) e suddivisi in diversi nodi e relativi internodi. I fusti sono cavi (cavit\u00e0 midollare) o fistolosi, infatti all'interno \u00e8 presente una sottile cavit\u00e0 longitudinale; questa, nel caso della specie di questa scheda, \u00e8 larga almeno i 2/3 del diametro totale. Diametro dei fusti: 10 \u2013 20\u00a0m.\nFoglie.\nLe foglie (in questo caso chiamate pi\u00f9 precisamente microfille) sono situate in corrispondenza dei nodi del fusto. Sono erette e appressate al fusto stesso. Sono concresciute le une alle altre (formano una specie di collaretto lobato o guaina attorno al fusto) e non sono differenziate in picciolo e lamina fogliare; le loro dimensioni sono tali per cui, nel caso dei fusti fertili, ricoprono quasi tutto l'internodo. La forma \u00e8 lanceolata, squamiforme con un unico nervo dorsale e apice acuminato di colore bruno. Per ogni nodo sono presenti dalle 20 alle 30 foglie.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale: \nSistematica.\n\"Equisetum telmateia\" appartiene alla grande divisione delle Pteridophyte, gruppo di piante pi\u00f9 primitive rispetto alle Angiosperme, senza organi sessuali distinti, che si propagano e riproducono per mezzo di spore. La famiglia di appartenenza (Equisetaceae) comprende il solo genere \"Equisetum\" con circa 20 o 30 specie (a seconda dei vari Autori) delle quali una decina appartengono alla nostra flora spontanea.\nIl genere \u00e8 diviso in due sezioni: \"Hippochaete\" e \"Euequisetum\". \"E. telmateia\" appartiene alla seconda sezione cui appartengono specie di luoghi temperati, con stomi superficiali e parti aeree che durante l'inverno si disseccano completamente.\nVariabilit\u00e0.\nSono state descritte le seguenti sottospecie:\nSottospecie \"braunii\".\nSono note inoltre le seguenti forme e variet\u00e0:\nIbridi.\nNell'elenco che segue sono indicati alcuni ibridi interspecifici \nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nUsi.\nCucina.\nIn passato, presso le famiglie contadine, i germogli venivano occasionalmente impanati e fritti o conditi con aceto. Pu\u00f2 essere aggiunto a zuppe o minestroni come integratore di sali minerali.\nSecondo alcuni testi questa pianta se ingerita in grandi quantit\u00e0 pu\u00f2 presentare una certa tossicit\u00e0 in quanto contiene l'enzima thiaminase che assorbe il complesso vitaminico B.\nAltri usi.\nL\"'Equiseto\" viene usato anche in cosmetica come crema antirughe e sembra che rallenti l'invecchiamento della pelle in genere (ha delle propriet\u00e0 anticellulitiche).\nQuesta pianta, come altre dello stesso genere in quanto provviste superficialmente di granuli di silicio, anticamente veniva utilizzata per levigare (sgrassare e lucidare) superfici anche metalliche."}
{"id": "2416406", "revid": "767487", "url": "https://it.wikipedia.org/wiki?curid=2416406", "title": "G. (album)", "text": "G. \u00e8 il terzo album in studio della rock band svizzera Gotthard, pubblicato nel gennaio del 1996 dalla BMG/Ariola. L'uscita \u00e8 stata anticipata dalla pubblicazione del singolo \"Father Is That Enough?\" nel novembre del 1995 e dal video musicale della traccia \"Sister Moon\" (che non venne per\u00f2 estratta come singolo).\n\u00c8 stato il primo album dei Gotthard a debuttare direttamente al primo posto della classifica svizzera, mantenendolo per sei settimane consecutive.\nL'album \u00e8 stato ristampato il 14 ottobre 1996 con l'aggiunta di due tracce bonus differenti per il mercato asiatico ed europeo, rispettivamente una versione dal vivo di \"Immigrant Song\" dei Led Zeppelin e il singolo \"He Ain't Heavy, He's My Brother\".\nLo stile musicale rimane simile a quello dei due lavori precedenti, anche se \"G.\" si caratterizza per una maggiore prevalenza di elementi acustici. Il successo ottenuto porter\u00e0 i Gotthard ad ampliare la loro proposta con l'album acustico \"D-Frosted\" nel 1997.\nTracce.\nTutte le canzoni sono state composte da Steve Lee, Leo Leoni e Chris von Rohr, eccetto dove indicato."}
{"id": "2416407", "revid": "287204", "url": "https://it.wikipedia.org/wiki?curid=2416407", "title": "Chittur", "text": " \nChittur (censita come Chittur-Thathamangalam) \u00e8 una suddivisione dell'India, classificata come \"municipality\", di 31.884 abitanti, situata nel distretto di Palakkad, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 41' 60 N e 76\u00b0 45' 0 E e ha un'altitudine di 130 .\nSociet\u00e0.\nEvoluzione demografica.\nAl censimento del 2001 la popolazione di Chittur assommava a 31.884 persone, delle quali 15.528 maschi e 16.356 femmine. I bambini di et\u00e0 inferiore o uguale ai sei anni assommavano a 2.899, dei quali 1.483 maschi e 1.416 femmine. Infine, coloro che erano in grado di saper almeno leggere e scrivere erano 25.163, dei quali 12.985 maschi e 12.178 femmine."}
{"id": "2416411", "revid": "287204", "url": "https://it.wikipedia.org/wiki?curid=2416411", "title": "Francesco Chiesa", "text": ""}
{"id": "2416416", "revid": "72396", "url": "https://it.wikipedia.org/wiki?curid=2416416", "title": "Andreas B\u00f6hm", "text": " \nMor\u00ec in circostanze tragiche sul palco dell'Opera di Zurigo, durante la prova generale de \"L'olandese volante\" di Wagner."}
{"id": "2416417", "revid": "767487", "url": "https://it.wikipedia.org/wiki?curid=2416417", "title": "Open (Gotthard)", "text": "Open \u00e8 il quarto album in studio della rock band svizzera Gotthard, pubblicato nel febbraio del 1999 dalla BMG/Ariola. L'uscita \u00e8 stata anticipata dalla pubblicazione del singolo \"Let It Rain\" nel novembre del 1998.\n\u00c8 il primo album registrato dal gruppo con la formazione a cinque, grazie all'ingresso in pianta stabile del secondo chitarrista Mandy Meyer, che aveva gi\u00e0 suonato con i Gotthard in alcuni concerti dal vivo e nel live acustico \"D-Frosted\".\nL'album ha debuttato direttamente al primo posto della classifica svizzera, mantenendolo per sei settimane consecutive.\nSulla scia del grande successo ottenuto da \"D-Frosted\", questo disco si presenta con sonorit\u00e0 ricercate e meno aggressive, allontanandosi dallo stile pi\u00f9 duro dei primi tre album dei Gotthard. Negli anni, la band ripudier\u00e0 questo lavoro, ritenendolo scialbo e condizionato dalle scelte dei loro manager di allora."}
{"id": "2416420", "revid": "79968", "url": "https://it.wikipedia.org/wiki?curid=2416420", "title": "Angelina ballerina", "text": "Angelina ballerina (\"Angelina Ballerina\") \u00e8 un personaggio creato dall'autrice Katharine Holabird e dall'illustratrice Helen Craig, protagonista di una serie di libri pubblicati in Italia da Fabbri Editori.\nSono state prodotte due serie TV d'animazione ispirate a \"Angelina ballerina\". Nel 2002 la Hit Entertainment ha realizzato 39 episodi da 15 minuti l'uno. A presentare la voce a Miss Lilly nella versione originale di questa serie era l'attrice Judi Dench. La serie \u00e8 stata trasmessa in Italia da Italia 1, Boing e JimJam. Nel 2009, poi, il canale televisivo PBS ha prodotto il cartone animato \"Angelina Ballerina: The Next Steps\" (tradotto in italiano come \"Angelina ballerina \u2013 La danza continua\"): composto da 80 episodi, \u00e8 stato realizzato in computer grafica. La serie \u00e8 stata trasmessa in Italia da DeaKids su Sky e in prima visione in chiaro da Super!.\nDal 2010 Angelina ballerina \u00e8 protagonista anche di un musical a teatro, portato in scena sia a New York che Toronto.\nTrama.\nAngelina \u00e8 una topina che ha una grande passione per la danza, che studia nel villaggio di Cheese Wood, a Mouseland. Il suo sogno \u00e8 diventare una prima ballerina e per realizzarlo dovr\u00e0 superare le sue piccole paure e affrontare la rivalit\u00e0 delle compagne di studio.\nLa sigla.\nLa sigla \u00e8 scritta da Alessandra Valeri Manera, composta da Max Longhi e Giorgio Vanni ed interpretata da Cristina D'Avena. \u00c8 finora l'unica sigla con Cesare Chiodo al basso e Alfredo Golino alla batteria."}
{"id": "2416421", "revid": "287204", "url": "https://it.wikipedia.org/wiki?curid=2416421", "title": "Chockli", "text": " \nChockli \u00e8 una suddivisione dell'India, classificata come \"census town\", di 31.779 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 42' 35 N e 75\u00b0 34' 09 E.\nSociet\u00e0.\nEvoluzione demografica.\nAl censimento del 2001 la popolazione di Chockli assommava a 31.779 persone, delle quali 14.331 maschi e 17.448 femmine. I bambini di et\u00e0 inferiore o uguale ai sei anni assommavano a 3.497, dei quali 1.763 maschi e 1.734 femmine. Infine, coloro che erano in grado di saper almeno leggere e scrivere erano 27.099, dei quali 12.366 maschi e 14.733 femmine."}
{"id": "2416423", "revid": "177744", "url": "https://it.wikipedia.org/wiki?curid=2416423", "title": "Transpondor", "text": ""}
{"id": "2416425", "revid": "199745", "url": "https://it.wikipedia.org/wiki?curid=2416425", "title": "Equiseto massimo", "text": ""}
{"id": "2416428", "revid": "834", "url": "https://it.wikipedia.org/wiki?curid=2416428", "title": "Air zooka", "text": ""}
{"id": "2416430", "revid": "198277", "url": "https://it.wikipedia.org/wiki?curid=2416430", "title": "Udinese Calcio 1999-2000", "text": "Questa voce raccoglie le informazioni riguardanti lUdinese Calcio nelle competizioni ufficiali della stagione Serie A 1999-2000.\nStagione.\nL'Udinese inizi\u00f2 il campionato con De Canio in panchina, che rimpiazz\u00f2 Guidolin: la squadra bianconera si piazzer\u00e0 solo ottava, accedendo all'Intertoto."}
{"id": "2416431", "revid": "287204", "url": "https://it.wikipedia.org/wiki?curid=2416431", "title": "Choornikkara", "text": " \nChoornikkara \u00e8 una suddivisione dell'India, classificata come \"census town\", di 36\u00a0998 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20\u00a0000 a 49\u00a0999 persone).\nSociet\u00e0.\nEvoluzione demografica.\nAl censimento del 2001 la popolazione di Choornikkara assommava a 36\u00a0998 persone, delle quali 18\u00a0430 maschi e 18\u00a0568 femmine. I bambini di et\u00e0 inferiore o uguale ai sei anni assommavano a 4\u00a0079, dei quali 2\u00a0119 maschi e 1\u00a0960 femmine. Infine, coloro che erano in grado di saper almeno leggere e scrivere erano 30\u00a0527, dei quali 15\u00a0617 maschi e 14\u00a0910 femmine."}
{"id": "2416432", "revid": "908811", "url": "https://it.wikipedia.org/wiki?curid=2416432", "title": "Formula 3000 giapponese 1994", "text": "La stagione 1994 della Formula 3000 giapponese fu corsa su 10 gare. Vi presero parte 16 differenti \"team\", 30 differenti piloti, 3 differenti telaisti e 3 differenti motoristi. La serie venne vinta dal pilota italiano Marco Apicella su Dome F104-Mugen.\nRisultati e classifiche.\nClassifica piloti.\nI punti sono assegnati secondo lo schema seguente:\nContano solo i migliori 7 risultati.\nRisultati completi.\nR=ritirato DIS=squalificato"}
{"id": "2416433", "revid": "122315", "url": "https://it.wikipedia.org/wiki?curid=2416433", "title": "Castoroidea", "text": ""}
{"id": "2416434", "revid": "1099637", "url": "https://it.wikipedia.org/wiki?curid=2416434", "title": "Simona Ballardini", "text": "Ha giocato in Serie A1 con Faenza, Schio, Venezia, Umbertide, Taranto e Priolo e in Francia a Bourges.\nCarriera.\nNei club.\nCresce nel settore giovanile del Club Atletico Faenza e fin da giovanissima diventa protagonista con la prima squadra (in cui esordisce quattordicenne nel 1995) della formazione manfreda. Nel 1998 viene premiata come migliore giovane del campionato italiano. Dopo aver contribuito da protagonista al ritorno del Club Atletico nella massima serie, disputa con la formazione faentina un ottimo campionato di Serie A1 e si trasferisce in seguito a Schio. In Veneto non trova tantissimo spazio ma vince due coppe Ronchetti (attuale FIBA Europe Cup). Dopo la parentesi a Schio torna a Faenza dove si afferma come una delle migliori giocatrici italiane di pallacanestro. Trascina la squadra della sua citt\u00e0 ai vertici del movimento cestistico femminile nazionale con l'accesso alla prima finale scudetto della sua storia e conquista, nel 2007, la Coppa Italia. Nel finale della stagione 2006-07 subisce un serio infortunio al ginocchio. Dal 2008 al 2010 gioca con la maglia dell'Umana Venezia. Nell'estate del 2010 si trasferisce all'Umbertide.\nL'8 giugno 2011, dopo una sola stagione, lascia l'Umbertide per passare al Cras Taranto. Con le pugliesi vince il suo primo scudetto e la Coppa Italia. Si svincola nel settembre 2012 per accasarsi con un contratto di un mese al C.J.M. Bourges, nella Ligue F\u00e9minine de Basket.\nDopo quindici mesi di inattivit\u00e0 per un infortunio a un crociato, il 1\u00ba gennaio 2014 firma per la Trogylos Priolo, con l'obiettivo di raggiungere la salvezza. Nella stagione 2014-15 gioca in A2 a Castel San Pietro Terme sfiorando la promozione in A1 (le castellane perdono gara-3 della finale play-off contro il Geas Sesto San Giovanni). Nella stagione 2015-16 torna a Faenza come giocatrice-allenatrice. Nella stagione 2016-17 porta la squadra dalla Serie B alla A2.\nSi ritira dall'attivit\u00e0 agonistica nel 2021.\nDa dicembre subentra come allenatore del Faenza Basket Project.\nIn Nazionale.\nNumerose anche le sue presenze nella nazionale di basket femminile.\nIl 2 luglio 2009 vince la medaglia d'oro ai Giochi del Mediterraneo di Pescara con la maglia della Nazionale italiana.\nStatistiche.\nPresenze e punti nei club.\n\"Statistiche aggiornate al 30 giugno 2014\""}
{"id": "2416439", "revid": "287204", "url": "https://it.wikipedia.org/wiki?curid=2416439", "title": "Chowwara", "text": " \nChowwara \u00e8 una suddivisione dell'India, classificata come \"census town\", di 13.603 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 08' 11 N e 76\u00b0 23' 47 E.\nSociet\u00e0.\nEvoluzione demografica.\nAl censimento del 2001 la popolazione di Chowwara assommava a 13.603 persone, delle quali 6.754 maschi e 6.849 femmine. I bambini di et\u00e0 inferiore o uguale ai sei anni assommavano a 1.409, dei quali 714 maschi e 695 femmine. Infine, coloro che erano in grado di saper almeno leggere e scrivere erano 10.682, dei quali 5.462 maschi e 5.220 femmine."}
{"id": "2416442", "revid": "838137", "url": "https://it.wikipedia.org/wiki?curid=2416442", "title": "Tindera", "text": ""}
{"id": "2416443", "revid": "404449", "url": "https://it.wikipedia.org/wiki?curid=2416443", "title": "Comunit\u00e0 ebraica di Sorano", "text": "La comunit\u00e0 ebraica di Sorano, oggi scomparsa, fu particolarmente fiorente tra il XVI e il XIX secolo. \nGli ebrei giunsero a Sorano, cos\u00ec come nella vicina Pitigliano, nella seconda met\u00e0 del XVI secolo in seguito ai decreti di espulsione che nel 1569 e nel 1593 interessarono le comunit\u00e0 ebraiche del confinante Stato Pontificio.\nIl ghetto sembra sia stato istituito dai Medici nel 1619 dopo che era stato effettuato lo scambio dei territori della Contea di Pitigliano e Sorano con quelli della contea di Monte San Savino tra la famiglia Orsini e i Medici.\nSorano conserva ancora tracce evidenti del ghetto ebraico negli antichi edifici lungo l'omonima via, dove era attestata anche la presenza della sinagoga e del \"forno delle azzime\". Altri segni che ricordano la presenza della comunit\u00e0 ebraica a Sorano sono visibili sui battenti delle porte d'ingresso dell'edificio che ospita l'hotel Locanda Aldobrandeschi, a fianco del quale esiste ancora un'antica struttura che veniva utilizzata per lo stoccaggio del grano dato a garanzia nel cosiddetto \"prestito a grano\". All'ingresso del ghetto si vedono invece i segni dei cardini su cui ruotava il portone che chiudeva il ghetto stesso all'imbrunire per poi essere riaperto la mattina successiva.\nUn'altra sinagoga, trasformata oggi dall'amministrazione comunale in locale per mostre ed esposizioni, sarebbe stata identificata lungo via Selvi e risalirebbe al periodo precedente all'istituzione del ghetto. \nLa comunit\u00e0 ebraica abbandon\u00f2 Sorano ai primi del Novecento. Dopo l'ultima guerra mondiale il ghetto di Sorano si avvi\u00f2 verso una fase di degrado senza precedenti, che raggiunse il culmine con il suo totale abbandono verso i primi anni novanta. Fu in quel periodo che, grazie a un'azione mirata dell'amministrazione comunale dell'epoca, fu avviata un'inversione di tendenza che comport\u00f2 anche il coinvolgimento di operatori economici privati, i quali effettuarono un'attenta opera di restauro e di riqualificazione di tutti i fabbricati del ghetto, riportandolo alle sue antiche vestigia. "}
{"id": "2416446", "revid": "287204", "url": "https://it.wikipedia.org/wiki?curid=2416446", "title": "Chelora", "text": " \nChelora \u00e8 una suddivisione dell'India, classificata come \"census town\", di 19.566 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 53' 36 N e 75\u00b0 25' 46 E.\nSociet\u00e0.\nEvoluzione demografica.\nAl censimento del 2001 la popolazione di Chelora assommava a 19.566 persone, delle quali 9.302 maschi e 10.264 femmine. I bambini di et\u00e0 inferiore o uguale ai sei anni assommavano a 2.057, dei quali 1.044 maschi e 1.013 femmine. Infine, coloro che erano in grado di saper almeno leggere e scrivere erano 16.696, dei quali 8.098 maschi e 8.598 femmine."}
{"id": "2416447", "revid": "113607178", "url": "https://it.wikipedia.org/wiki?curid=2416447", "title": "Episodi di Yin Yang Yo!", "text": "Nota: Il \"corsivo\" indica che il titolo dell'episodio \u00e8 in inglese."}
{"id": "2416451", "revid": "124268976", "url": "https://it.wikipedia.org/wiki?curid=2416451", "title": "Sul non essere o sulla natura", "text": "Sul non essere o sulla natura \u00e8 uno degli scritti pi\u00f9 importanti di Gorgia; Il testo originale \u00e8 andato perduto e restano solo due parafrasi: la prima si trova nell'opera di Sesto Empirico \"Adversus mathematicos\", VII, 65-87; la seconda in un'opera attribuita ad Aristotele, ma in realt\u00e0 anonima, \"De Melisso, Xenophane, Gorgia\" (\u03a0\u03b5\u03c1\u1f76 \u039c\u03b5\u03bb\u03af\u03c3\u03c3\u03bf\u03c5, \u039e\u03b5\u03bd\u03bf\u03c6\u03ac\u03bd\u03bf\u03c5\u03c2 \u03ba\u03b1\u1f76 \u0393\u03bf\u03c1\u03b3\u03af\u03bf\u03c5, 979a 11 \u2013 980b 21); ognuno di questi testi, tuttavia, esclude materiale che viene discusso nell'altro.\nIn questo scritto, il filosofo stabilisce tre tesi che argomentano l'impossibilit\u00e0 dell'uomo di conoscere:\nNel testo attribuito ad un \"anonimo\", mancante in quello di Sesto Empirico, Gorgia esordisce asserendo che \"il non essere \u00e8 nulla\", e dunque \"\u00e8\" qualcosa. Ora, delle due l'una: o essere e non essere sono diversi, oppure sono la stessa cosa. Nel primo caso, visto che il non essere esiste, allora l'essere non esiste. Nel secondo, essere e nulla coincidono, e dunque nulla esiste. Tuttavia, ammesso e non concesso che qualcosa esistesse, dovrebbe essere o eterno o generato o tutti e due insieme. Non potrebbe essere generato, poich\u00e9 deriverebbe dal non essere, il che \u00e8 impossibile. Se fosse eterno, in quanto infinitamente esteso, come sosteneva Parmenide, dovrebbe occupare tutto lo spazio. Se questo avvenisse, esisterebbero due cose, l\u2019essere (contenuto) ed il non essere (contenitore), il che \u00e8 assurdo. Se non occupasse alcuno spazio, non starebbe da nessuna parte, e dunque non sarebbe, come volevasi dimostrare. Ovviamente, infine, non potrebbe essere, contemporaneamente, sia eterno che generato.\nPer Gorgia alla mente dell'uomo nulla \u00e8 conoscibile e nessuna opinione \u00e8 idonea a soddisfare la sete di sapere. La mente non \u00e8 in grado di conoscere, perch\u00e9 non riesce a differenziare il vero dal falso mescolando insieme anche i contenuti. Infatti se, come dice Parmenide, noi non possiamo che pensare l\u2019essere, in quanto non possiamo pensare il nulla, che non esiste, allora qualsiasi cosa che riusciamo a pensare esisterebbe. Ma ci\u00f2 significherebbe che esisterebbero anche i prodotti della fantasia, come gli esseri mitologici (centauri, chimere, eccetera), che invece non esistono. \nMa anche se noi fossimo in grado di conoscere qualcosa, non riusciremmo a comunicarlo, perch\u00e9 se vedo un oggetto, ad esempio, devo usare le parole (suoni, segni grafici, o gesti) per comunicarlo a qualcuno e, cos\u00ec facendo, si utilizza un mezzo espressivo eterogeneo, cos\u00ec cambia anche la versione delle cose in quanto si crea una deformazione della realt\u00e0."}
{"id": "2416452", "revid": "287204", "url": "https://it.wikipedia.org/wiki?curid=2416452", "title": "Chendamangalam", "text": "Chendamangalam \u00e8 una suddivisione dell'India, classificata come \"census town\", di 28.133 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 11' 03 N e 76\u00b0 15' 42 E.\nSociet\u00e0.\nEvoluzione demografica.\nAl censimento del 2001 la popolazione di Chendamangalam assommava a 28.133 persone, delle quali 13.454 maschi e 14.679 femmine. I bambini di et\u00e0 inferiore o uguale ai sei anni assommavano a 2.762, dei quali 1.397 maschi e 1.365 femmine. Infine, coloro che erano in grado di saper almeno leggere e scrivere erano 24.165, dei quali 11.721 maschi e 12.444 femmine."}
{"id": "2416459", "revid": "287204", "url": "https://it.wikipedia.org/wiki?curid=2416459", "title": "Chengamanad", "text": " \nChengamanad \u00e8 una suddivisione dell'India, classificata come \"census town\", di 29.775 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 09' 38 N e 76\u00b0 21' 44 E.\nSociet\u00e0.\nEvoluzione demografica.\nAl censimento del 2001 la popolazione di Chengamanad assommava a 29.775 persone, delle quali 14.698 maschi e 15.077 femmine. I bambini di et\u00e0 inferiore o uguale ai sei anni assommavano a 3.139, dei quali 1.617 maschi e 1.522 femmine. Infine, coloro che erano in grado di saper almeno leggere e scrivere erano 23.799, dei quali 12.095 maschi e 11.704 femmine."}
{"id": "2416460", "revid": "287204", "url": "https://it.wikipedia.org/wiki?curid=2416460", "title": "Udinese Calcio 1998-1999", "text": "Stagione.\nPrima dell'avvio della stagione 1998-99, Guidolin prese il posto lasciato vacante da Zaccheroni. In campionato, i friulani arrivarono sesti a pari merito con la Juventus: i risultati del doppio spareggio, 0-0 in Friuli e 1-1 a Torino, valsero comunque la qualificazione alle coppe europee. Cos\u00ec come nel precedente campionato, fu un attaccante dell'Udinese a vincere la palma di cannoniere: stavolta tocc\u00f2 al brasiliano Amoroso, con ventidue centri."}
{"id": "2416461", "revid": "183694", "url": "https://it.wikipedia.org/wiki?curid=2416461", "title": "Michele Dragoni", "text": "Biografia.\nMichele Dragoni si \u00e8 laureato in fisica e diplomato alla Scuola di Perfezionamento in Fisica, entrambe con lode, presso l'Universit\u00e0 di Bologna. Successivamente ha vinto una borsa di studio del CNR all'\"Arizona State University\" negli USA.\nTerminati gli studi \u00e8 divenuto ricercatore e poi professore associato di sismologia teorica all'Universit\u00e0 di Bologna. In seguito \u00e8 stato professore straordinario nell'Universit\u00e0 di Bari, in cui ha anche ricoperto il ruolo di direttore del Dipartimento di Geologia e Geofisica.\nNel libro \"L'Ira di Poseidone\", assieme al sismologo Enzo Boschi, descrive al pubblico in modo semplice le cause e gli effetti dei terremoti.\nIl suo campo d'indagine si rivolge principalmente alla geofisica della Terra solida, con attenzione alla sismologia teorica ed alla fisica del vulcanismo. \u00c8 autore di numerose pubblicazioni scientifiche su riviste internazionali e di alcuni libri.\n\u00c8 stato membro del Consiglio Nazionale Geofisico (CONAG), del Comitato interno di valutazione dell'Istituto Nazionale di Geofisica e Vulcanologia (INGV) nonch\u00e9 della Giunta del Dipartimento di Fisica dell'Universit\u00e0 di Bologna. Membro, inoltre, del Consiglio direttivo dell'INGV e del Comitato di redazione della rivista \"Annals of Geophysics\" \u00e8 editore associato della rivista \"Geophysical Research Letters\"."}
{"id": "2416464", "revid": "287204", "url": "https://it.wikipedia.org/wiki?curid=2416464", "title": "Cheranallur", "text": " \nCheranallur \u00e8 una suddivisione dell'India, classificata come \"census town\", di 26.330 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 05' 15 N e 76\u00b0 17' 10 E.\nSociet\u00e0.\nEvoluzione demografica.\nAl censimento del 2001 la popolazione di Cheranallur assommava a 26.330 persone, delle quali 13.076 maschi e 13.254 femmine. I bambini di et\u00e0 inferiore o uguale ai sei anni assommavano a 2.847, dei quali 1.479 maschi e 1.368 femmine. Infine, coloro che erano in grado di saper almeno leggere e scrivere erano 22.433, dei quali 11.341 maschi e 11.092 femmine."}
{"id": "2416465", "revid": "41851", "url": "https://it.wikipedia.org/wiki?curid=2416465", "title": "Antonio Alberti (pittore)", "text": "Biografia.\nSi hanno notizie frammentarie sulla sua nascita e sui primi anni di vita: probabilmente nacque a Ferrara tra il 1390 e il 1400.\nAlberti si form\u00f2 nelle Marche e in Umbria, e la sua prima notizia documentata ci informa che nel 1420 era attivo a Montone, per collaborare con artisti perugini.\nGli storici d'arte ipotizzano che Alberti abbia soggiornato nuovamente in Emilia, dove ebbe contati con gli artisti tardo-gotici, quali Giovanni da Modena, che avrebbero influenzato lo stile della sua ultima fase creativa, caratterizzato da elementi espressionistici pi\u00f9 aspri, concreti, robusti, rigorosi, maestosi, elevati moralmente, tali da ispirare il giovane Piero della Francesca. La notizia di un suo nuovo soggiorno emiliano sembra essere confermata dalle fonti che attribuiscono ad Alberti affreschi nel ferrarese Palazzo del Paradiso.\nNel 1423 si trasfer\u00ec a Perugia per alcuni lavori commissionati da Braccio da Montone, mentre l'anno seguente si spost\u00f2 ad Urbino, dove soggiorn\u00f2 a lungo e dove realizz\u00f2 pregevoli opere, quali gli affreschi in San Francesco, che meritarono la citazione del Vasari.\nNel 1437 realizz\u00f2 gli affreschi della \"Cella\" del cimitero a Talamello, quindi si distinse per il trittico n.934 conservato nella Galleria nazionale delle Marche, per il polittico del 1439, la tavola di \"Sant'Agata\" e la \"Madonna del Latte\" (museo diocesano di Urbania).\nLo stile e le caratteristiche artistiche di Alberti sarebbero state ispirate dall'opera di Gentile da Fabriano e Ottaviano Nelli, come evidenziato nelle \"Storie di san Giovanni Evangelista\" (Pinacoteca di Ferrara), nelle \"Storie di san'Antonio Abate\" di Citt\u00e0 di Castello e nelle \"Madonne col Bambino\".\nNei polittici della serie \"Madonna con Bambino in Trono\", come in quello conservato alla Galleria nazionale delle Marche, la Vergine \u00e8 raffigurata assieme a personalit\u00e0 religiose, tra le quali santa Caterina d'Alessandria, san Giorgio, sant'Agostino e san Girolamo. \nLa \"Cella\" a Talamello fu commissionata dal vescovo Giovanni Seclani nel 1437 ed \u00e8 caratterizzata dalla \"Annunciazione\" e dalla \"Madonna in Trono\" assieme alla raffigurazione dell\"'Adorazione dei Magi\", della \"Presentazione al Tempio\" e di dodici santi. Nelle volte sono presenti i quattro Evangelisti e negli angoli i Dottori della Chiesa. \nAlberti mor\u00ec a Urbino tra il 1442 e il 1449."}
{"id": "2416466", "revid": "110157", "url": "https://it.wikipedia.org/wiki?curid=2416466", "title": "Com\u0153dia", "text": "Com\u0153dia \u00e8 stato un periodico francese edito a Parigi tra il 1907 e il 1941, che a seconda dei periodi prese il nome di \"Com\u0153dia illustr\u00e9\", di \"Com\u0153dia-journal\" o di \"Paris-Com\u0153dia\".\nFu stampato in un primo periodo dal 1\u00ba ottobre 1907 al 1\u00ba gennaio 1937, con un'interruzione nella pubblicazione tra il 1914 e il 1919. Nel 1937 chiuse per la crisi dei quotidiani. \nIn questo primo periodo si occup\u00f2 soprattutto di critica teatrale, ma affront\u00f2 anche temi di attualit\u00e0 o di avanguardie artistiche e pubblicava feuilleton. Il giornale, di quattro pagine e illustrato, si proponeva di \u00absuscitare la rinascita attiva ed efficiace dell'unico educatore delle masse di cui valga la pena occuparsi, ossia del Teatro\u00bb.\nOspit\u00f2 la firma di numerosi scrittori, chiamati a collaborare dal direttore Gaston de Pawlowski, a sua volta scrittore giornalista. Su \"Com\u0153dia\" scrissero, tra gli altri: Fran\u00e7ois Copp\u00e9e, Tristan Bernard, Jean Richepin, Jules Renard, Georges Courteline.\nIl 21 giugno 1941 ricominci\u00f2 a uscire sotto la guida di Ren\u00e9 Delange con periodicit\u00e0 settimanale fino al 5 agosto 1944, riavviando la numerazione: in questo secondo periodo uscirono i numeri dall'1 al 161 e gli argomenti spaziavano dalle arti, alla letteratura allo spettacolo. Fu uno degli ebdomadari pi\u00f9 quotati dell'Occupazione, vagamente collaborazionista: tra i nomi bisogna ricordare quello di Marcel Arland, caporedattore della sezione Cultura, e quelli di Henry de Montherlant, Jean Giono, Jean Paulhan, Jacques Audiberti."}
{"id": "2416473", "revid": "287204", "url": "https://it.wikipedia.org/wiki?curid=2416473", "title": "Cherthala", "text": " \nCherthala \u00e8 una suddivisione dell'India, classificata come \"municipality\", di 45.102 abitanti, situata nel distretto di Alappuzha, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 40' 10 N e 76\u00b0 17' 44 E.\nSociet\u00e0.\nEvoluzione demografica.\nAl censimento del 2001 la popolazione di Cherthala assommava a 45.102 persone, delle quali 21.917 maschi e 23.185 femmine. I bambini di et\u00e0 inferiore o uguale ai sei anni assommavano a 4.209, dei quali 2.235 maschi e 1.974 femmine. Infine, coloro che erano in grado di saper almeno leggere e scrivere erano 38.927, dei quali 19.328 maschi e 19.599 femmine."}
{"id": "2416474", "revid": "1363832", "url": "https://it.wikipedia.org/wiki?curid=2416474", "title": "Filippo Agricola", "text": "Biografia.\nFu introdotto alla pittura dal padre, Luigi Agricola, accademico e intimo amico di Canova, e perfezion\u00f2 le sue conoscenze artistiche e classiche, frequentando l'Accademia nazionale di San Luca, sotto la guida di Gaspare Landi e Vincenzo Camuccini.\nNel 1812 vinse il concorso \"napoleonico\" con il quadro \"Mario che medita sulle rovine di Cartagine\", e ottenne una pensione triennale istituita da Canova, iniziando cos\u00ec una brillante carriera, attestata da numerosi riconoscimenti: l'introduzione con onori nell'Accademia di S. Luca, l'ottenimento della cattedra di pittura e poi l'assunzione della presidenza della stessa istituzione. Inoltre venne incaricato di dirigere lo Studio vaticano per il mosaico, realizzando pregevoli opere alla facciata di S. Paolo fuori le mura.\nOttenne molte commissioni per ritratti da parte di casate italiane e straniere, tra i quali si ricordano \"La Principessa di Danimarca\" nel 1822 e \"Costanza Perticari Monti\". Questo ritratto, del 1821, rappresenta la figlia di Vincenzo Monti, il quale cant\u00f2 l'opera nel sonetto \"Pi\u00f9 la contemplo, pi\u00f9 vaneggio in quella\" (1822). Il conte Giulio Perticari, marito di Costanza Monti e commissionatore dell'opera, lod\u00f2 il quadro con queste parole: \u00abChe m'avete voi fatto? Io m'aspettavo un quadro; e voi mi avete mandato un miracolo... Mio suocero da Milano mi scrive che non solo gli artisti, ma le prime dame della citt\u00e0 ne stanno in aspettazione grandissima... e voi udirete di col\u00e0 venirvene il suono degli applausi alto, verace, nudo d'ogni lusinga; lo udirete\u00bb.\nNotevole fu la sua produzione nei dittici come ad esempio \"Dante e Beatrice\", \"Petrarca e Laura\", \"Ariosto e Alessandra\", \"Raffaello e la Fornarina\", \"Tasso e Leonora\".\nPer il suo stile, la sua impostazione e i suoi canoni il poeta Vincenzo Monti gli attribu\u00ec il soprannome di \"Raffaello del suo tempo\", anche se i critici lo considerano agganciato alla cultura e al gusto neoclassico.\nIn qualit\u00e0 di sottoispettore delle Pitture dei Sacri Palazzi Apostolici, in occasione dell'operazione di spolveratura, nel 1839 Agricola critic\u00f2 gli interventi di restauro delle pitture raffaellesche delle Stanze Vaticane effettuati da Carlo Maratta (1702-1703). Comunque, pur sottolineando \u00abla poca bont\u00e0 dei ritocchi\u00bb giustific\u00f3 la cosa con l'et\u00e0 avanzata del Maratta che non aveva potuto salire sui ponteggi e che aveva dovuto delegare la ridipintura ai suoi collaboratori.\nMor\u00ec a Roma il 2 dicembre 1857."}
{"id": "2416475", "revid": "767487", "url": "https://it.wikipedia.org/wiki?curid=2416475", "title": "Heavenly (gruppo musicale francese)", "text": "Gli Heavenly sono un gruppo musicale power metal/neoclassical metal francese fondato dal cantante Benjamin Sotto e dal batterista Maxence Pilo a Parigi nel 1994.\nBiografia.\nNel 1994 avviene il primo incontro tra i due membri fondatori degli Heavenly, il cantante Benjamin Sotto e il batterista Maxence Pilo.\nNel 1998 la band registra il primo demo di tre tracce, \"Coming from the Sky\", e lo invia a varie case discografiche. Tra queste vi \u00e8 la Noise Records che decide di renderlo disponibile all'ascolto sul sito ufficiale per la competizione \"Be Your Own Label Boss\". Gli Heavenly ne escono vincitori e l'anno seguente la Noise offre un contratto alla band.\nA febbraio 2000 iniziano i lavori per l'album di debutto ad Hannover (Germania), dal titolo \"Coming from the Sky\", che esce a maggio, prodotto da Piet Sielck degli Iron Savior. La canzone \"Time Machine\" si avvale della collaborazione di Kai Hansen dei Gamma Ray e dello stesso Sielck alle voci.\nIl 24 novembre 2000 la band apre il concerto a Tours dei Symphony X. Il giorno seguente partecipano all'Hard Rock Magazine festival all'Elys\u00e9e Montmartre di Parigi e la band ottiene un responso eccezionale da parte del pubblico.\nIl 1\u00ba dicembre 2000 la band viene scelta per aprire i concerti dell'\"\"Infinite Tour\" degli Stratovarius in Francia, Paesi Bassi, Belgio, Germania e Repubblica Ceca.\nTra marzo e giugno 2001 la band registra il secondo album, \"Sign of the Winner\", ad Horsen in Danimarca e a Parigi, che esce a settembre, prodotto da Tommy Hansen, gi\u00e0 produttore di Helloween e Pretty Maids.\nA dicembre 2001 gli Heavenly aprono i concerti del \"Mandrake Tour\"\" degli Edguy per 6 settimane, durante le quali suonano 26 date in 10 paesi europei (Germania, Svizzera, Italia, Francia, Spagna, Regno Unito, Paesi Bassi, Belgio, Svezia e Finlandia) con un'affluenza di 30.000 persone lungo tutto il tour.\nA febbraio 2002 gli Heavenly vincono agli \"Hard Rock Magazine awards\" il premio come \"miglior band francese del 2001\" (\"best french band\" award for 2001) secondo i lettori di Hard Rock Magazine e lo stesso premio secondo i lettori di Rock Hard Magazine.\nIl 2 agosto suonano al Wacken Open Air.\nTra marzo e agosto 2003 si svolgono le registrazioni del terzo album, \"Dust to Dust\", ad Hannover e Wolfsburg, in Germania e a Hy\u00e8res, in Francia, che esce a gennaio 2004, prodotto da Ferdy Doernberg e Sascha Paeth gi\u00e0 produttore di Angra e Rhapsody.\nA novembre 2005 la band rompe il contratto con Noise/Sanctuary Records e Avalon Marquee Records ne offre uno per l'Asia. Ad agosto 2006 13bis Records/Sony BMG offre un contratto per la Francia. A novembre AFM Records offre un contratto per Europa e USA.\nTra febbraio e luglio 2006 viene registrato il quarto album, \"Virus\", a Marsiglia e Hy\u00e8res (Francia), Miami (U.S.A.), Wolfsburg (Germania) ed Helsinki (Finlandia), che esce tra il 2006 e il 2007, prodotto da Philip Colodetti.\nAd aprile 2007 gli Heavenly aprono le date del mini-tour francese degli Scorpions a Parigi, Nantes, Digione e Rouen.\nA ottobre 2009 il batterista Thomas Das Neves decide di lasciare la band e viene sostituito da Pierre-Emmanuel \"Piwee\" Desfray. A dicembre esce il quinto album \"Carpe Diem\", che riceve buone recensioni da parte della critica.\nInfluenze.\nAll'epoca del demo \"Coming from the Sky\" lo stile della band era molto influenzato da band come Guns N' Roses, Helloween, Stratovarius, Angra e Rhapsody"}
{"id": "2416479", "revid": "648716", "url": "https://it.wikipedia.org/wiki?curid=2416479", "title": "Teatro d'Agitazione", "text": "Il Teatro d'Agitazione \u00e8 stato un teatro di massa, che ha rappresentato una pagina importante del teatro politico e di propaganda, veicolato e sostenuto dalla Rivoluzione d'ottobre.\nLe sue rappresentazioni richiesero una notevole strumentazione composta da migliaia di comparse, con immensi palcoscenici in grado di accogliere elementi della natura, con da schermi enormi e gruppi di registi guidati da un regista-capo.\nLe rappresentazioni appartennero alla tipologia del teatro emblematico, in quanto lo scopo fondamentale era quello di coinvolgere e commuovere un pubblico poco istruito e indurre consensi alla lotta di classe: per questo, sia i testi sia le azioni sceniche furono elementari.\nPer agevolare la comprensione e focalizzare in modo pi\u00f9 nitido il contesto storico-politico raccontato nelle opere, sono state molto utilizzate le maschere, quali il papa, lo zar, il grasso borghese.\nLe tematiche sono di ispirazione comunista, marxista, leninista, e le dialettiche trovano spunto e riscontro nel materialismo storico.\nTra le opere pi\u00f9 significative, si annoverano \"Il mistero del lavoro liberato dalla schiavit\u00f9\" del 1920, \"Il blocco della Russia\" del 1920, \"La presa del Palazzo d'Inverno\" per celebrare la Rivoluzione.\nTalvolta, gli spettatori salivano sul palcoscenico assumendo il ruolo di \"coro\" e partecipando cos\u00ec attivamente alle recite.\nIl Teatro d'Agitazione, inizialmente situato nella citt\u00e0 di Leningrado, sotto la guida di Pavel Pavlovi\u010d Gajdeburov, si espanse nelle province e nelle campagne, godendo di appoggi finanziari molto alti.\nOltre alle rappresentazioni di opere e di poemi rivoluzionari, il Teatro d'Agitazione non disdegn\u00f2 la messa in scena di drammi d'autore, come, ad esempio, \"La presa della Bastiglia\" di Romain Rolland e \"Povert\u00e0 non \u00e8 un vizio\" di Aleksandr Ostrovskij, oltre a riduzioni letterarie effettuate dallo stesso Pavel Gajdeburov. Una delle opere pi\u00f9 importanti e pi\u00f9 famose del teatro d'Agitazione fu il \"Mistero buffo\" di Majakovskij, rappresentato il 7 novembre 1918 al Teatro del Dramma Musicale di San Pietroburgo. \nSuccessivamente vennero tentate altre soluzioni, come quella del giornale vivente o parlato, oppure delle recite musicali a base di canti popolari.\nTracce di Teatro d'Agitazione si ebbero anche al di fuori della Russia, valga per tutte quella della Germania e della Boemia che poterono sfruttare autori di rilevanza mondiale, come ad esempio Bertolt Brecht."}
{"id": "2416481", "revid": "287204", "url": "https://it.wikipedia.org/wiki?curid=2416481", "title": "Chala (Kerala)", "text": " \nChala \u00e8 una suddivisione dell'India, classificata come \"census town\", di 15.530 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 52' 15 N e 75\u00b0 26' 23 E.\nSociet\u00e0.\nEvoluzione demografica.\nAl censimento del 2001 la popolazione di Chala assommava a 15.530 persone, delle quali 7.225 maschi e 8.305 femmine. I bambini di et\u00e0 inferiore o uguale ai sei anni assommavano a 1.820, dei quali 905 maschi e 915 femmine. Infine, coloro che erano in grado di saper almeno leggere e scrivere erano 12.933, dei quali 6.184 maschi e 6.749 femmine."}
{"id": "2416482", "revid": "709565", "url": "https://it.wikipedia.org/wiki?curid=2416482", "title": "I Rugrats da grandi", "text": "I Rugrats da grandi (\"All Grown Up!\") \u00e8 uno spin-off de \"I Rugrats\" che narra le vicende dei protagonisti che vanno a scuola.\nIn Italia \u00e8 stato trasmesso su Nickelodeon il 7 aprile 2006 e in seguito replicato su Nick Jr nel novembre 2011.\nTrama.\nTommy, Dil, Chuckie, Phil, Lil, Kimi, Angelica e Susie ora sono adolescenti e devono affrontare i vari problemi e le situazioni che si verificano durante questa et\u00e0."}
{"id": "2416484", "revid": "36426", "url": "https://it.wikipedia.org/wiki?curid=2416484", "title": "Robert Uhrig", "text": "Biografia e attivit\u00e0 politica.\nRobert Uhrig, operaio della OSRAM, fu arrestato nel 1934 dagli agenti Gestapo e incarcerato fino al 1936. Dopo la sua liberazione riprese la propria attivit\u00e0 di militante antinazista potenziando le file dell'organizzazione clandestina di cui faceva parte nella Resistenza tedesca. Nel 1938 divenne la guida di gruppi e/o organizzazioni della Resistenza antinazista in pi\u00f9 di 20 industrie di Berlino. Di tale rete di organizzazioni antinaziste fecero parte Ernst Knaack, Paul Schultz-Liebisch, Charlotte Eisenbl\u00e4tter e Werner Seelenbinder di cui Charlotte Eisenbl\u00e4tter era la compagna. La struttura clandestina da lui strutturata prese il nome di \"Robby Gruppe\". Il gruppo aveva contatti con l'organizzazione \"Die Rote Kapelle\" (nota anche come \"Orchestra Rossa\") e con quella facente riferimento a Josef R\u00f6mer fino al 1941. Con quest'ultima collabor\u00f2 successivamente, ma, per problemi forse relativi alla difficolt\u00e0 nei contatti, la collaborazione si affievol\u00ec. L'anno successivo, inoltre, sia Robert Uhrig che Josef R\u00f6mer vennero catturati. Gran parte della rete venne smantellata dagli agenti Gestapo nel 1942, a seguito dell'arresto di Robert Uhrig e di altri 200 militanti, in massima parte comunisti. Il 7 giugno 1944 fu condannato a morte e il 21 agosto 1944 venne assassinato.\nIl ricordo.\nAl cimitero comunale Pankow IV Niederschoenhausen di Berlino c'\u00e8 un monumento che ricorda Uhrig.\nLa scuola Politecnica di Berlino-Lichtenberg ha nome \"Robert Uhrig\".\nNella Wartburg Strasse a Berlino-Sch\u00f6neberg vi \u00e8 anche una lapide a ricordo dei caduti nella Resistenza tedesca dove viene commemorato anche Robert Uhrig."}
{"id": "2416488", "revid": "287204", "url": "https://it.wikipedia.org/wiki?curid=2416488", "title": "Cheruthazham", "text": "Cheruthazham \u00e8 una suddivisione dell'India, classificata come \"census town\", di 26.240 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 04' 52 N e 75\u00b0 15' 46 E.\nSociet\u00e0.\nEvoluzione demografica.\nAl censimento del 2001 la popolazione di Cheruthazham assommava a 26.240 persone, delle quali 12.400 maschi e 13.840 femmine. I bambini di et\u00e0 inferiore o uguale ai sei anni assommavano a 2.581, dei quali 1.315 maschi e 1.266 femmine. Infine, coloro che erano in grado di saper almeno leggere e scrivere erano 21.766, dei quali 10.729 maschi e 11.037 femmine."}
{"id": "2416493", "revid": "287204", "url": "https://it.wikipedia.org/wiki?curid=2416493", "title": "Cheruvannur", "text": " \nCheruvannur \u00e8 una suddivisione dell'India, classificata come \"census town\", di 57.111 abitanti, situata nel distretto di Kozhikode, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 11\u00b0 34' 59 N e 75\u00b0 42' 24 E.\nSociet\u00e0.\nEvoluzione demografica.\nAl censimento del 2001 la popolazione di Cheruvannur assommava a 57.111 persone, delle quali 27.799 maschi e 29.312 femmine. I bambini di et\u00e0 inferiore o uguale ai sei anni assommavano a 7.552, dei quali 3.863 maschi e 3.689 femmine. Infine, coloro che erano in grado di saper almeno leggere e scrivere erano 46.701, dei quali 23.322 maschi e 23.379 femmine."}
{"id": "2416495", "revid": "8660", "url": "https://it.wikipedia.org/wiki?curid=2416495", "title": "Enrico Piccioni", "text": "Carriera.\nGiocatore.\nCresciuto nel vivaio della , vi esordisce nel corso della stagione 1980-1981 per passare la stagione successiva al sempre in C1 e poi all'Empoli dove rimane fino al 1985 (compresa una stagione in prestito al dove esordisce in Serie B).\nNel 1985 approda al dove rimane per un biennio, prima di unirsi alla Cremonese dove disputa 3 stagioni di B e due di Serie A.\nNel 1992 scende in C1, tornando nella societ\u00e0 dove nacque calcisticamente prima di scendere ulteriormente di categoria accasandosi alla . Da qui inizia a calcare i campionati dilettanti.\nAllenatore.\nNel 1996 inizia la carriera da giocatore-allenatore con il Camerino, esperienza bissata successivamente al Citt\u00e0 di Castello. Appesi definitivamente gli scarpini al chiodo, viene esonerato dalla societ\u00e0 umbra, rimanendo cos\u00ec senza panchina.\nNel 1999 \u00e8 assunto dalla , esperienza conclusa con un nuovo esonero nell'aprile 2000. La stagione successiva \u00e8 alla guida del ma anche qui l'esperienza si conclude con un esonero sempre nel mese di aprile.\nNell'ottobre 2004 \u00e8 alla guida della Vis Pesaro fino al marzo 2005. Il vicino fallimento societario nell'estate successiva, porta ad un cambio di dirigenza con Piccioni presente nel doppio ruolo di dirigente ed allenatore: tuttavia la Vis Pesaro non present\u00f2 le documentazioni necessarie e venne esclusa dal calcio professionistico, dovendo ripartire dalla Promozione.\nNel settembre dello stesso anno \u00e8 assunto dal Real Montecchio, ma l'esperienza si chiude con un esonero nel giro di un mese, mentre la stagione successiva guida la formazione del Riccione.\nAll'inizio della stagione 2007-2008 guida i berretti della e a novembre viene \"promosso\" sulla panchina della prima squadra. Nel dicembre 2007 viene arrestato con l'accusa di bancarotta documentale relativa al fallimento della Vis Pesaro. Nonostante ci\u00f2 non viene sollevato dall'incarico dalla societ\u00e0 marchigiana, che affida momentaneamente la squadra al vice Scarpantoni, e dopo 13 giorni di carcere Piccioni viene scarcerato potendo cos\u00ec riprendere in mano le redini della squadra, almeno fino a marzo quando viene esonerato.\nAll'inizio della stagione successiva \u00e8 di nuovo sulla panchina della , venendo esonerato nel gennaio 2009.\nDopo l'esperienza con la , ad agosto 2009 prende la guida del Botev Plovdiv, squadra della massima serie bulgara, la societ\u00e0 bulgara chiude all'ultimo posto nel campionato 2009/2010 ed a fine giugno dichiara il proprio fallimento.\nNel 2013 viene ingaggiato dalla squadra maltese del ma a fine campionato non viene confermato. Viene per\u00f2 richiamato dallo stesso nell'estate del 2018."}
{"id": "2416496", "revid": "461628", "url": "https://it.wikipedia.org/wiki?curid=2416496", "title": "Grancia di Montisi", "text": "La grancia di Montisi \u00e8 un grande palazzo che si erge all'estremo sud del centro storico del paese.\nStoria.\nCos\u00ec la Grancia di Montisi viene descritta in un antico documento manoscritto della seconda met\u00e0 del XV secolo.\nA quell'epoca la grande fattoria fortificata era stata gi\u00e0 costruita nella sua interezza: le sue origini risalgono alla prima met\u00e0 dal secolo precedente; nel 1340 Bindo di Bindo Petroni, notaio di papa Benedetto XII, la don\u00f2 allo spedale di Santa Maria della Scala di Siena.\nL'origine della Grancia.\nGrancia (o Grangia) \u00e8 il nome con cui vennero identificate quelle grandi fattorie fortificate \u2013 dotate di ampi granai, cantine e oliviere \u2013 che l'Ospedale costru\u00ec lungo la via Francigena o nelle vicinanze, allo scopo di immagazzinare, custodire e difendere i prodotti provenienti dai vasti territori posseduti nelle valli dell'Orcia e dell'Arbia, nelle Crete senesi e in Maremma. La loro formazione era nata dall'esigenza di accorpare i vari possedimenti in entit\u00e0 unitarie ed organiche, per una migliore razionalizzazione delle produzioni agricole. Le funzioni organizzative e amministrative delle singole unit\u00e0 vennero affidate a frati granceri almeno fino al sec. XV. Successivamente l'Ospedale affid\u00f2 tale incarico a personaggi laici. Il nucleo pi\u00f9 antico e importante di queste Grance (Cuna, Serre di Rapolano, Montisi, S.Quirico e Spedaletto) si form\u00f2 tra la fine del Duecento e i primi anni del Trecento, spesso attraverso la ristrutturazione e l'ampliamento di pi\u00f9 antichi edifici e fortezze, come presumibilmente avvenne anche per la Grancia di Montisi.\nLa Grancia di Montisi nella sua struttura di fattoria fortificata fu quindi essenzialmente opera dell'Ospedale di S. Maria della Scala, al quale nel 1295 Simone Cacciaconti, signore di Montisi, aveva lasciato per atto testamentario tutti i denari da lui posseduti e presenti nel borgo. Le opere pi\u00f9 antiche che ancor oggi sono in parte visibili risalgono quindi soprattutto al 1300: si trattava di strutture fortificate di aspetto imponente, che in epoche successive hanno subito numerose e rilevanti aggiunte e ristrutturazioni\nLa Grancia nel '700.\nLe scarse notizie rinvenute nel corso di cinque secoli ci portano fino al sec. XVIII, che finalmente ci ha lasciato importanti documentazioni: innanzitutto la raffigurazione qui riportata, contenuta in un documento dell'Archivio di Stato di Siena, datato 1720. Si tratta di un disegno grossolano e carente di prospettiva, ma che gi\u00e0 configura per grandi linee la struttura attuale.\nUn secondo documento settecentesco fondamentale nella storia della Grancia \u00e8 il \u201cCabreo\u201d, ovvero la \u201cdescrizione o inventario delle terre componenti la Grancia di Montisi\u201d elaborato da un certo \u201cFlorenzio Razzi Ingegnere\u201d, su commissione del Rettore del S.Maria della Scala G.Pannilini nel 1762. Nelle sue pagine vengono descritti minuziosamente, con testi e disegni ben eseguiti, i singoli poderi di propriet\u00e0 dell'Ospedale con i terreni che ne facevano parte, distinti per \u201ccoltivazioni ulivi\u201d, \u201ccoltivazioni a vino\u201d, \u201cterre boschive\u201d, \u201ccase dei mezzaioli\u201d ecc. All'inizio di questo libro, dopo la presentazione, figura un grande disegno del borgo di Montisi \u2013 con alla sommit\u00e0 quello che \u00e8 sempre stato chiamato \u201cil Castello\u201d \u2013 e della Grancia, che gi\u00e0 si presenta nelle sue linee essenziali con l'aspetto che ancora aveva nel 1900, prima che la torre venisse distrutta.\nDal '700 alla seconda guerra mondiale.\nUn importante ruolo nella storia della Grancia di Montisi lo ebbe il Granduca di Toscana Pietro Leopoldo, che fu per la Toscana un grande e illuminato riformatore nei venticinque anni di governo del Granducato (1765/1790). Nel 1775 Pietro Leopoldo ordin\u00f2 la privatizzazione di tutti i beni dell'Ospedale. In quel tempo ricopriva la carica di grancere Iacopo Mannucci Benincasa che, in forza del diritto di privilegio di cui godeva sui beni di Montisi, pot\u00e9 acquistare nel 1778 l'intero fabbricato insieme ad alcuni poderi. La Grancia pervenne cos\u00ec alla famiglia che tuttora ne detiene la propriet\u00e0.\nIl Granduca instaur\u00f2 un buon rapporto di stima ed amicizia con Iacopo e col figlio Gian Tommaso e, a quanto si \u00e8 tramandato, fu spesso ospitato nella Grancia di Montisi, dove sono ancora rimaste interessanti testimonianze dei suoi soggiorni.\nNel corso dell'800 e della prima parte del \u2018900 la Grancia non ha subito interventi edilizi di rilievo fino alla seconda guerra mondiale. Purtroppo, il 30 giugno 1944, le truppe tedesche fecero saltare la bella Torre, che ritraeva, in scala, la Torre del Mangia di Siena.\nLa Grancia oggi.\nLa Grancia di Montisi oggi \u00e8 una azienda agrituristica gestita dall'erede e proprietario della Grancia che continua la produzione tradizionale della storica fattoria seguendo le regole dell'agricoltura biologica. La principale produzione \u00e8 l'olio extra vergine di oliva a cui si aggiungono piccole produzioni di vini pregiati.\nDescrizione.\nLe trasformazioni eseguite nei secoli ed alcuni distruttivi eventi bellici hanno sostanzialmente modificato l'originaria struttura trecentesca della grancia. \u00c8 comunque rimasta intatta la sua forma di piccolo borgo, con la distribuzione dei vari ambienti intorno a due cortili collegati.\nUna rampa di accesso, che veniva utilizzata dai carri per il trasporto di prodotti nel grande granaio e nell'oliviera, mette in comunicazione la strada principale di Montisi con i due cortili. Non c'\u00e8 pi\u00f9 traccia del ponte levatoio e dei \u201cfossi e controfossi\u201d indicati dal documento cinquecentesco e neppure della torre merlata che sorgeva sul lato della strada di accesso al paese e che purtroppo le truppe tedesche in ritirata, sul finire della seconda guerra mondiale, fecero saltare con una potente carica di esplosivo insieme alla grande sala d'armi sottostante. \nSulle mura che si affacciano sul giardino si notano ancora i profili della merlatura a mattoni che \u00e8 stata eliminata con i lavori di sopraelevazione del fabbricato e che certamente costituiva una delle essenziali e pi\u00f9 antiche caratteristiche della fortificazione. Anche sulla parte delle mura sovrastanti il portone di ingresso si nota con evidenza il profilo del vecchio muro, come si presentava prima della costruzione ottocentesca destinata alle abitazioni del personale dipendente (fattore, ortolani, ecc).\nSulle mura della Grancia si trovano gli stemmi di antiche famiglie senesi (alcune ancora riconoscibili come quella dei Saracini, che porta la data del 1580, dei Piccolomini e dei Tondi), sempre accoppiati al simbolo dell'Ospedale. Questi stemmi testimoniano alcune importanti ristrutturazioni effettuate nella seconda met\u00e0 del cinquecento da Rettori dello Spedale che usavano lasciare il loro \u201csegno\u201d (lo stemma di famiglia) in occasione di interventi edilizi di rilievo disposti durante il loro rettorato.\nFacciata principale.\nLa facciata principale della grancia \u00e8 collocata sopra una grande rampa. Essa \u00e8 priva di decorazioni al di fuori della piccola Madonnina che si trova sullo spigolo sinistro. Questa \u00e8 costituita da un tabernacolo rettangolare in mattoncini con timpano che racchiude una piccola statua della Madonna in porcellana. Sopra la facciata, al centro della quale si trova il grande portone e ingresso principale alla grancia, c'\u00e8 il caratteristico campaniletto merlato in mattoncini. Al suo interno si trova la piccola campanella chiamata \u201cla Martinella\u201d.\nCorpo centrale.\nIl corpo centrale della Grancia di Montisi si articola attorno a due cortili. Il primo, pi\u00f9 grande, \u00e8 delimitato a sud da un ampio porticato con tre arcate a tutto sesto. Sopra il passaggio a volta a botte che separa la prima dalla seconda corte c'\u00e8 la grande loggia. Essa, originariamente aperta, conserva ancora la forma delle grandi arcate a tutto sesto, entro le quali si trovano delle moderne finestre rettangolari. La seconda corte \u00e8 conclusa da un piccolo porticato composto da campate con volta a crociera. La parte abitativa si sviluppa tutta nella grande ed alta costruzione sulla destra. Invece, sulla sinistra, c'\u00e8 l'imponente mole dell'enorme tinaio, la cui facciata con grande portone in legno scuro si apre su via Umberto I.\nAla occidentale.\nNell'ala occidentale della Grancia di Montisi si trova il piccolo teatro.\nDietro il teatro, alla fine dell'ala occidentale della Grancia, si trova l'edificio dell'ex \"Podere il Giardino\", attualmente destinato ad essere un agriturismo. Al pianterreno, di fianco all'ingresso, si trova un piccolo loggiato avente due grandi archi a tutto sesto lungo il fianco destro.\nTeatro della Grancia di Montisi.\nIl teatro alla Grancia di Montisi, uno dei pi\u00f9 piccoli d'Italia, venne costruito alla fine del XIX secolo come teatro della famiglia Mannucci Benincasa da usarsi per le feste e le rappresentazioni della \"Societ\u00e0 Filarmonica\" di Montisi. Il teatro venne usato fino alla seconda guerra mondiale, quando, divenne prima asilo e poi magazzino. Nel 1960 la sala del Teatro divenne sede della contrada della Torre e il palcoscenico e i camerini divennero casa privata. Il teatro \u00e8 stato riaperto il 29 ottobre 2005 dopo un radicale restauro e da allora ospita commedie, conferenze, mostre e rappresentazioni varie.\nIl teatro, di 58 posti, \u00e8 formato da una ovoidale e da un ordine di tre palchetti. Per accedere al piccolo teatro bisogna salire una scala, che ha al suo inizio la biglietteria. Accanto alla sala del teatro, separata dalla scala d'ingresso, c'\u00e8 un foyer con un piccolo bar e l'ingresso per i palchetti."}
{"id": "2416497", "revid": "767487", "url": "https://it.wikipedia.org/wiki?curid=2416497", "title": "Todd Morse", "text": "Biografia.\nMorse ha iniziato la sua attivit\u00e0 negli anni ottanta con il gruppo Outcrowd. Nel 1994 si \u00e8 unito agli H2O dopo che suo fratello Toby Morse gliel'ha chiesto, abbandonandoli poi nel 2015.\n\u00c8 stato anche nel gruppo dei The Operation M.D. con il nickname di \"Dr. Rocco\" ed anche nella band Juliette and the Licks dal 2003 al 2008.\nDal 15 maggio 2009 partecipa con gli Offspring allo \"Shit Is Fucked Up Tour\", per poi diventare terza chitarra fissa. Dal 2019 diventa il nuovo bassista della band, al posto di Greg K."}
{"id": "2416499", "revid": "968255", "url": "https://it.wikipedia.org/wiki?curid=2416499", "title": "Pio da Pietrelcina", "text": "\u00c8 stato destinatario, ancora in vita, di una venerazione popolare di imponenti proporzioni, anche in seguito alla fama di taumaturgo attribuitagli dai devoti, cos\u00ec come \u00e8 stato anche oggetto di aspre critiche in ambienti ecclesiastici e medico-scientifici.\nBiografia.\nI primi anni (1887-1906).\nFrancesco Forgione nacque a Pietrelcina, un piccolo comune alle porte di Benevento, il 25 maggio 1887, da Grazio Maria (detto Orazio) Forgione (1860-1946) e Maria Giuseppa (detta Peppa) Di Nunzio (1859-1929). Fu battezzato il giorno successivo nella chiesa di Sant'Anna. Gli venne dato il nome Francesco per desiderio della madre, devota a san Francesco d'Assisi. Il 27 settembre 1899 ricevette la comunione e la cresima dall'allora arcivescovo di Benevento Donato Maria Dell'Olio. La madre era una cattolica molto devota e le sue convinzioni ebbero una grande influenza sulla formazione religiosa del futuro frate. Il giovane non frequent\u00f2 le scuole in maniera regolare perch\u00e9 doveva rendersi utile in famiglia lavorando la terra. Solo quando ebbe dodici anni cominci\u00f2 a studiare assiduamente sotto la guida del sacerdote Domenico Tizzani, che, in un biennio, gli fece svolgere tutto il programma delle elementari. In seguito pass\u00f2 alla scuola per gli studi ginnasiali.\nIl desiderio di diventare sacerdote fu sollecitato dalla conoscenza di un frate del convento di Morcone, fra' Camillo da Sant'Elia a Pianisi, che periodicamente passava per Pietrelcina a raccogliere offerte. Le pratiche per l'entrata in convento furono iniziate nella primavera del 1902, quando Forgione aveva 14 anni, ma la sua prima domanda ebbe esito negativo. Solo nell'autunno del 1902 arriv\u00f2 l'assenso. Forgione sostenne di aver avuto una visione, il 1\u00ba gennaio 1903 dopo la comunione, che gli avrebbe preannunciato una continua lotta con Satana. La notte del 5 gennaio, l'ultima che passava con la sua famiglia, dichiar\u00f2 di aver avuto un'altra visione in cui Dio e Maria lo avrebbero incoraggiato assicurandogli la loro predilezione. \nIl 22 gennaio dello stesso anno, a 15 anni, vest\u00ec i panni di probazione del novizio cappuccino e divent\u00f2 \"fra' Pio\". Concluso l'anno del noviziato, fra' Pio emise la professione dei voti semplici (povert\u00e0, castit\u00e0 e obbedienza) il 22 gennaio del 1904. Nell'ottobre 1905 raggiunse San Marco la Catola per lo studio della filosofia. Nell'aprile 1906 si rec\u00f2 a Sant'Elia a Pianisi per gli studi ginnasiali. Si racconta che quell'anno la sangiovannese Lucia Fiorentino (1889-1934), mentre era assorta in preghiera, ebbe una \"visione immaginaria\" premonitrice dell'arrivo di padre Pio a San Giovanni Rotondo.\nNegli anni 1907-1908, compiendo il percorso scolastico, fu nel convento di Serracapriola. Qui fra' Pio aveva compagni di studio i fraticelli Clemente, Guglielmo e Leone da San Giovanni Rotondo e Anastasio da Roio; quest'ultimo abitava la cella accanto a quella sua. I cinque erano allievi del padre lettore Agostino da San Marco in Lamis. Del fra' Pio \"serrano\", padre Agostino scrisse: \u00abConobbi Padre Pio da frate il 1907, quando l'ebbi studente in Teologia a Serracapriola. Era buono, obbediente, studioso, sebbene malaticcio...\u00bb. \u00abPel continuo pianto\u00bb che faceva meditando sulla Passione di Cristo, fra' Pio \u00abammal\u00f2 negli occhi\u00bb. Quel suo pianto, a grosse lacrime e copioso, cess\u00f2 nel convento di Serracapriola. Il Venerd\u00ec Santo del 1908 (17 aprile) nel convento serrano fra' Pio, gi\u00e0 sofferente di \"male toracico\", fu ulteriormente colpito da una \"emicrania\" che continu\u00f2 ad affliggerlo \"per tutto il tempo\" della permanenza a Serracapriola, impedendogli, a volte, di partecipare alle lezioni scolastiche. Nel convento di Serracapriola, oltre ai malesseri generali, fra' Pio pat\u00ec anche la calura estiva dell'anno 1908: \u00ab... qui si sta un po' male\u00bb, scriveva ai \"carissimi genitori\", a \u00abcagione del caldo che in questi mesi \u00e8 un po' eccessivo in questo paese. Non v'impensierite in quanto a ci\u00f2, perch\u00e9 sono miserie che l'uomo non pu\u00f2 andarne esente...\u00bb.\nQuegli \"infiniti affanni\" fisici, causati \"da una misteriosa malattia\" che \"galoppava\", e l'inappetenza cronica del giovane allarmarono i Cappuccini di Sant'Angelo. Comunicando telegraficamente con Salvatore Pannullo, parroco di Pietrelcina, i frati convocarono Grazio Forgione, genitore di fra' Pio. Giunto a Serracapriola, egli trov\u00f2 ospitalit\u00e0 nel convento. Con il padre, fra' Pio and\u00f2 al suo paese per una vacanza di salute consigliata dal medico che lo aveva visitato. Gi\u00e0 prima dell'anno scolastico 1907/1908 fra' Pio era stato per alcuni giorni nel convento di Serracapriola; vi arriv\u00f2 in \"gita di lavoro\", con altri confratelli, dal convento molisano di Sant'Elia a Pianisi. Tutti insieme, con i frati serrani, vendemmiarono la vigna del convento. Durante le operazioni di vendemmia, i fumi di alcool liberatisi dalle uve pigiate nella cantina conventuale inebriarono fra' Pio, che non era aduso al vino.\nNel tempo, rinverdendo i particolari di questo episodio serrano, Padre Pio commentava: \u00abFu l'unica volta in vita mia che il vino mi fece perdere la testa\u00bb. \nLa consacrazione e la comparsa delle stimmate \"provvisorie\" (1907-1916).\nUltimato il primo anno del corso di teologia a Serracapriola, fra' Pio prosegu\u00ec il suo \"benessere morale e scientifico\" nel convento di Montefusco, in Irpinia, ove per i diversi insegnamenti erano lettori i padri Agostino da San Marco in Lamis, Bernardino da San Giovanni Rotondo, Bonaventura da San Giovanni Rotondo e Luigi da Serracapriola. Il 27 gennaio 1907 profess\u00f2 i voti solenni. Nel novembre del 1908, completati gli studi, si rec\u00f2 a Montefusco, dove studi\u00f2 teologia. Il 18 luglio del 1909 ricevette l'ordine del diaconato nel noviziato di Morcone. Nei mesi di novembre e dicembre dello stesso anno risiedette nel convento di Gesualdo. Il 10 agosto 1910 fu ordinato sacerdote nel duomo di Benevento. Nonostante fosse ancora ventitreenne, il vescovo decise per un'eccezione alle disposizioni del diritto canonico, che all'epoca prevedevano un'et\u00e0 minima per l'ordinazione di 24 anni.\nIn tale periodo gli agiografi collocano la comparsa sulle sue mani delle stimmate \"provvisorie\". Fra' Pio ne diede comunicazione per la prima volta l'8 settembre 1911, in una lettera indirizzata al padre spirituale di San Marco in Lamis in cui il frate raccontava che il fenomeno andrebbe ripetendosi da quasi un anno e che avrebbe taciuto perch\u00e9 vinto \u00absempre da quella maledetta vergogna\u00bb. \u00c8 stato fatto notare che, nella corrispondenza del frate degli anni 1911-1913, esiste un gruppo di undici lettere (indirizzate a padre Agostino da San Marco in Lamis e a padre Benedetto da San Marco in Lamis) in cui larghi tratti sono presi, senza citarli, dall'epistolario e da altri testi di Gemma Galgani, la prima santa stigmatizzata del XX secolo.\nIl 7 dicembre 1911 fece ritorno a Pietrelcina per ragioni di salute, restandovi, salvo qualche breve interruzione, sino al 17 febbraio 1916, abitando nella casa del fratello Michele. Il 10 ottobre dello stesso anno fra' Pio rispose alle domande perentorie, rivoltegli da padre Agostino da San Marco in Lamis, affermando che avrebbe ricevuto le stimmate, \u00abvisibili, specie in una mano\u00bb, e che, pregando il Signore, il fenomeno sarebbe scomparso, ma non il dolore che sarebbe rimasto \u00abacutissimo\u00bb; sostenne inoltre che avrebbe subito quasi ogni settimana, da alcuni anni, la coronazione di spine e la flagellazione. Prest\u00f2 il servizio militare a Benevento dal 6 novembre 1915. Un mese dopo venne assegnato alla decima compagnia sanit\u00e0 di Napoli. Svolse il servizio con molte licenze per motivi di salute, sino a essere definitivamente riformato tre anni pi\u00f9 tardi, a causa di una \u00abbroncoalveolite doppia\u00bb, il 16 marzo 1918, dall'ospedale principale di Napoli.\nIl pellegrinaggio a San Giovanni Rotondo e le stimmate \"definitive\" (1916-1919).\nIl 17 febbraio 1916 fra' Pio giunse a Foggia, restandovi sette mesi circa e dimorando nel convento di Sant'Anna. La sera del 28 luglio, accompagnato da padre Paolino da Casacalenda, arriv\u00f2 per la prima volta a San Giovanni Rotondo, nel convento di Santa Maria delle Grazie. Pur sentendosi meglio in tale luogo, dopo una settimana circa scese di nuovo a respirare l'aria afosa di Foggia, poich\u00e9 il permesso chiesto al padre provinciale, anche se non necessario, tardava a venire. In ragione di ci\u00f2, il 13 agosto Pio scrisse al provinciale, chiedendo di poter \u00abpassare un po' di tempo a San Giovanni Rotondo\u00bb, anche perch\u00e9, a suo dire, Ges\u00f9 gli avrebbe assicurato che l\u00e0 sarebbe stato meglio. Fra' Pio venne infine lasciato in tale convento, con l'ufficio di direttore spirituale del seminario serafico.\nNell'agosto del 1918 fra' Pio afferm\u00f2 di aver avuto delle visioni su di un personaggio che lo avrebbe trafitto con una lancia, lasciandogli una ferita costantemente aperta (transverberazione). Il 20 settembre, in seguito a un'ulteriore presunta visione, Pio afferm\u00f2 che avrebbe ricevuto le stimmate \"permanenti\", cio\u00e8 che stavolta non sarebbero andate pi\u00f9 via - secondo parole che Ges\u00f9 gli avrebbe rivolto - per i successivi cinquant'anni. Tali lesioni vennero variamente interpretate: come segno di una particolare santit\u00e0, o come una patologia della cute (per es. piaghe da psoriasi), o come auto-inflitte. L'inizio del manifestarsi delle prime stimmate, le \"provvisorie\", risalirebbe al 1910, quando per la sua malattia il religioso aveva avuto il permesso di lasciare il convento e di tornare nella sua casa natale a Pietrelcina. Non distante dal paese, tutti i giorni, dopo aver celebrato la messa, si recava in una localit\u00e0 detta Piana Romana, dove il fratello Michele aveva costruito per lui una capanna e dove aveva la possibilit\u00e0 di pregare e meditare all'aria aperta, che giovava molto ai suoi polmoni malati. Il fenomeno delle stimmate, rivel\u00f2 al suo confessore, cominci\u00f2 a manifestarsi proprio in quel luogo, nel pomeriggio del 7 settembre 1910, e si manifest\u00f2 con maggior intensit\u00e0 un anno dopo nel settembre 1911, quando il frate scrisse al suo direttore spirituale: \nNello stesso periodo cominciarono a circolare voci secondo le quali la sua persona aveva cominciato a emanare un inspiegabile profumo di fiori, che non era percepito da tutti allo stesso modo: \u00abChi diceva di sentire profumo di rose, chi di violette, di gelsomino, di incenso, di giglio, di lavanda ecc.\u00bb. La voce della comparsa delle stimmate fece il giro del mondo, e San Giovanni Rotondo divenne meta di pellegrinaggio da parte di persone che speravano di ottenere grazie.\nI pellegrini gli attribuirono il merito di alcune conversioni e guarigioni \"inaspettate\", grazie alla sua intercessione presso Dio. La popolarit\u00e0 di Padre Pio e di San Giovanni Rotondo crebbe ancora grazie al passa-parola e la localit\u00e0 dovette cominciare ad attrezzarsi per l'accoglienza di un numero di visitatori sempre maggiore. La situazione divenne imbarazzante per alcuni ambienti della Chiesa cattolica: la Santa Sede, infatti, non aveva notizie precise su cosa stesse realmente accadendo; le scarne informazioni ricevute ben si prestavano ad alimentare il timore di una macchinazione, di fatto movente interessi economici, eventualmente perpetrata sfruttando il nome della Chiesa. Un primo inconcludente rapporto fu stilato dal Padre Generale dei Cappuccini, il quale a sua volta aveva inviato Giorgio Festa. Questi ipotizz\u00f2 una possibile origine soprannaturale del fenomeno, ma proprio il suo entusiasmo ne min\u00f2 la credibilit\u00e0. Si commissionarono perci\u00f2 ulteriori indagini, molte delle quali (si dice) condotte in incognito.\nLe indagini e la condanna del Sant'Uffizio (1919-1932).\nUn gran numero di medici visit\u00f2 Padre Pio per verificare che non si trattasse di un millantatore. Il primo a studiarne le ferite fu il professor Luigi Romanelli, primario dell'ospedale civile di Barletta, per ordine del Padre superiore provinciale, nei giorni 15 e 16 maggio 1919. Nella sua relazione, fra le altre cose, scrisse: \u00abLe lesioni che presenta alle mani sono ricoperte da una membrana di colore rosso bruno, senza alcun punto sanguinante, niente edema e niente reazione infiammatoria nei tessuti circostanti. Ho la certezza che quelle ferite non sono superficiali perch\u00e9, applicando il pollice nel palmo della mano e l'indice sul dorso e facendo pressione, si ha la percezione esatta del vuoto esistente\u00bb. Due mesi dopo, il 26 luglio, arriv\u00f2 a San Giovanni Rotondo il professor Amico Bignami, ordinario di patologia medica all'Universit\u00e0 di Roma. Le sue considerazioni mediche non si discostarono da quelle del prof. Romanelli; in pi\u00f9, per\u00f2, afferm\u00f2 che, secondo lui, quelle \"stimmate\" erano cominciate come prodotti patologici (necrosi neurotonica multipla della cute) ed erano state completate, forse inconsciamente per un fenomeno di suggestione, o con un mezzo chimico, per esempio la tintura di iodio. \nNel 1920 padre Agostino Gemelli, medico, psicologo e consulente del Sant'Uffizio, fu incaricato dal cardinale Rafael Merry del Val di visitare Padre Pio ed eseguire \"un esame clinico delle ferite\". Il Segretario del Sant'Uffizio, chiamato in causa per indagare l'attivit\u00e0 del cappuccino, scelse il Gemelli, \u00e8 dato supporre, sia per le sue conoscenze scientifiche, sia per i suoi studi specialistici sui \"fenomeni mistici\" che aveva condotti sin dal 1913. \"Perci\u00f2 - pur essendosi recato nel Gargano di propria iniziativa, senza che alcuna autorit\u00e0 ecclesiastica glielo avesse chiesto - Gemelli non esit\u00f2 a fare della sua lettera privata al Sant'Uffizio una sorta di perizia ufficiosa su padre Pio\". Il Gemelli volle esprimersi compiutamente in merito e volle incontrare il frate. Padre Pio mostr\u00f2 nei confronti del nuovo investigatore un atteggiamento di chiusura: rifiut\u00f2 la visita, chiedendo l'autorizzazione scritta del Sant'Uffizio. Furono vane le proteste di padre Gemelli, che riteneva di avere il diritto di effettuare un esame medico delle stimmate. Il frate, sostenuto dai suoi superiori, condizion\u00f2 l'esame a un permesso da richiedersi per via gerarchica, disconoscendo le credenziali di padre Agostino Gemelli. Questi abbandon\u00f2 dunque il convento, irritato e offeso. Padre Gemelli espresse quindi la diagnosi: \ne pi\u00f9 brevemente lo chiam\u00f2 \"psicopatico, autolesionista ed imbroglione\"; i suoi giudizi, che come si \u00e8 visto non potevano contare sull'esame clinico rifiutatogli, avrebbero pesantemente condizionato, per l'autorevolezza della fonte, la vicenda del frate. Come risultato di queste vicende, il 31 maggio 1923, arriv\u00f2 un decreto vero e proprio in cui si pronunciava la condanna esplicita. Il Sant'Uffizio dichiarava il \"non constat de supernaturalitate\" circa i fatti legati alla vita di Padre Pio ed esortava i fedeli a non credere al frate e a non andare in pellegrinaggio a San Giovanni Rotondo. La formula specifica utilizzata, nel linguaggio ecclesiastico, equivale ad asserire che al momento non erano stati evidenziati elementi sufficienti ad affermare la soprannaturalit\u00e0 dei fenomeni, pur non escludendo che possano esserlo in futuro.\nIl decreto venne pubblicato da \"L'Osservatore Romano\", organo di stampa del Vaticano, il 5 luglio successivo e subito ripreso dai giornali di tutto il mondo. Il 15 dicembre del 1924, il dottor Giorgio Festa chiese alle autorit\u00e0 ecclesiastiche l'autorizzazione a sottoporre il Padre a un nuovo esame clinico per uno studio ulteriore e pi\u00f9 aggiornato, ma non l'ottenne. L'inchiesta sul frate si chiuse con l'arrivo del quinto decreto di condanna (23 maggio 1931), con l'invito ai fedeli a non considerare come sovrannaturali le manifestazioni certificate dal Gemelli, ma i pi\u00f9 fedeli sostenitori di Padre Pio non considerarono il divieto di Roma vincolante. A Padre Pio venne vietata la celebrazione della messa in pubblico e l'esercizio della confessione.\nLo storico Luzzatto sottolinea che il Sant'Uffizio dovette scontrarsi, a San Giovanni Rotondo, con il forte slancio devozionale di stampo \u00abclerico-fascista\u00bb che, fin dal 1920, raggruppava \u00abpie donne ed ex combattenti, illustri porporati e massoni convertiti, mansueti cristiani e feroci squadristi\u00bb, spalleggiati peraltro da Giuseppe Caradonna, presidente del Consiglio Provinciale della Capitanata. Contribu\u00ec, inoltre, ad allentare le pressioni del Vaticano il controverso faccendiere torinese Emanuele Brunatto, che si industri\u00f2 per dimostrare la corruzione di alti prelati che denigravano il frate.\nLa revoca delle restrizioni e le ulteriori indagini, fino alla morte (1933-1968).\nNel luglio del 1933 Papa Pio XI revoc\u00f2 le restrizioni precedentemente imposte a Padre Pio. Secondo alcuni, il Sant'Uffizio non ritratt\u00f2 i suoi decreti. Tuttavia, secondo altre fonti, Pio XI avrebbe detto a monsignor Cornelio Sebastiano Cuccarollo O.F.M. che Padre Pio era stato \"pi\u00f9 che reintegrato\", aggiungendo che \"\u00e8 la prima volta che il Santo Uffizio si rimangia i suoi decreti\"; il Santo Uffizio avrebbe parlato di \"una grazia speciale per l'anno santo straordinario\". A San Giovanni Rotondo accorreva gente comune, ma anche personaggi famosi. Nel 1938 arriv\u00f2 Maria Jos\u00e9 del Belgio, che volle farsi fotografare accanto a padre Pio. Giunsero i reali di Spagna, la regina del Portogallo in esilio, Maria Antonia di Borbone, Zita di Borbone-Parma, Giovanna di Savoia, Ludovico di Borbone-Parma, Eugenio di Savoia e tanti altri. Dopo la fine della seconda guerra mondiale il culto di Padre Pio come \"santo vivente\" inizi\u00f2 a prosperare, complici le mutate condizioni socio-culturali del paese, il miglioramento della rete stradale e la progressiva trasformazione del frate in personaggio mediatico.\nNel 1950 il numero di persone che si volevano confessare presso il frate di Pietrelcina era talmente imponente che venne organizzato un sistema di prenotazioni. Il 9 gennaio 1940 inizi\u00f2 la costruzione del grande ospedale \"Casa Sollievo della Sofferenza\". Papa Giovanni XXIII ordin\u00f2 ulteriori indagini su Padre Pio, inviando monsignor Carlo Maccari: nello spirito del Concilio Vaticano II si voleva intervenire con decisione verso forme di fede popolare considerate arcaiche. All'inizio dell'estate 1960, Papa Giovanni fu informato da monsignor Pietro Parente, assessore del Sant'Uffizio, del contenuto di alcune bobine audio registrate a San Giovanni Rotondo. Da mesi Roncalli assumeva informazioni sulla cerchia delle donne intorno a Padre Pio e si era appuntato i nomi di tre fedelissime, Cleonice Morcaldi, Tina Bellone e Olga Ieci, pi\u00f9 una misteriosa contessa. Il Papa annot\u00f2 il 25 giugno 1960, su quattro foglietti rimasti inediti fino al 2007 e rivelati da Sergio Luzzatto:\n \nPadre Carmelo Durante da Sessano riporta una discussione che si sarebbe avuta tra l'arcivescovo di Manfredonia Andrea Cesarano e papa Giovanni XXIII, in cui il papa sarebbe stato \"tranquillizzato\" circa le questioni riguardanti Padre Pio: \nIn quel periodo il superiore locale di Padre Pio era Padre Rosario da Aliminusa (al secolo Francesco Pasquale, 1914-1983), che ricopriva l'incarico di guardiano della comunit\u00e0 di San Giovanni Rotondo; Padre Rosario da Aliminusa, fermo custode delle regole dell'ordine, in diversi scritti testimoni\u00f2 che Padre Pio non venne mai meno ai suoi doveri d'obbedienza; ne mise inoltre in risalto il rigore teologico. Il 30 luglio 1964, il nuovo papa Paolo VI comunic\u00f2 ufficialmente, tramite il cardinale Ottaviani, che a Padre Pio da Pietrelcina veniva restituita ogni libert\u00e0 nel suo ministero. Concesse anche l'indulto per continuare a celebrare, anche pubblicamente, la Santa Messa secondo il rito di San Pio V, sebbene dalla Quaresima del 1965 fosse in attuazione la riforma liturgica. Contemporaneamente, molteplici attivit\u00e0 finanziarie gestite da Padre Pio passarono in gestione alla Santa Sede.\nPadre Rosario da Aliminusa, inoltre, in relazione alla nomina - da parte della Santa Sede - di padre Clemente da Santa Maria in Punta quale amministratore apostolico destinato a gestire la situazione giuridico-economica dei beni della Casa Sollievo della Sofferenza, fu nominato procuratore generale dell'Ordine dei frati minori cappuccini, una delle massime cariche dell'ordine, incaricato, per la funzione, di mantenere i rapporti tra l'Ordine e la Santa Sede, cosa questa che favor\u00ec una ricomposizione della frizione che stava insorgendo in relazione alla gestione dei beni e delle donazioni: Padre Pio istitu\u00ec nel suo testamento la Santa Sede quale legataria di tutti i beni della Casa Sollievo della Sofferenza. \nPadre Pio mor\u00ec a San Giovanni Rotondo alle ore 2:30 di luned\u00ec 23 settembre 1968, all'et\u00e0 di 81 anni: ai suoi funerali parteciparono pi\u00f9 di centomila persone, giunte da ogni parte d'Italia.\nI sospetti e il dibattito sulle stimmate.\nLa vicenda di Padre Pio fu sempre accompagnata, da un lato, da manifestazioni di fede popolare ineguagliate per la loro intensit\u00e0, e dall'altro da diffidenza anche da parte di alte personalit\u00e0 della Chiesa. Di Padre Pio si sospettava innanzitutto l'intenzione di ottenere vantaggi economici attraverso donazioni e lasciti innescati dalla mitizzazione della persona. Parimenti, i flussi di denaro riguardanti le iniziative culminate nella costruzione della Casa Sollievo della Sofferenza continuarono ad essere oggetto di illazioni e di scontro con le gerarchie ecclesiastiche. Secondo la relazione di Carlo Maccari, le pezzuole apparentemente macchiate di sangue delle stimmate sarebbero invece state macchiate con sangue di gallina.\nRiguardo alle stimmate, alcuni rapporti medici indicarono una possibile causa non soprannaturale: il medico napoletano Vincenzo Tangaro, che incontr\u00f2 Padre Pio ed ebbe cura di osservarne le mani, scrisse in un articolo pubblicato dal \"Mattino\": \u00ab\"Le stimmate sono superficiali e presentano un alone dal colore caratteristico della tintura di iodio\"\u00bb e rest\u00f2 perplesso per la presenza nella cella del frate \u00ab\"di una bottiglia di acido fenico commerciale nero\"\u00bb. Altri medici, osservando il fenomeno, non furono in grado di determinarne la causa con certezza, ma parlarono in ogni caso di un possibile fenomeno artificiale e/o patologico. A titolo d'esempio, il professor Amico Bignami, inviato dal Sant'Uffizio ad esaminare le stimmate, scrisse nella sua relazione: \u00abLe [stigmate]\u2026 rappresentano un prodotto patologico, sulla cui genesi sono possibili le seguenti ipotesi: a) determinate artificialmente o volontariamente; b) manifestazione di uno stato morboso; c) in parte il prodotto di uno stato morboso e in parte artificiale. Possiamo pensare che siano state mantenute artificialmente con un mezzo chimico, per esempio la tintura di iodio. Ho notato [...] una pigmentazione bruna dovuta alla tintura di iodio. \u00c8 noto che la tintura di iodio vecchia diventa fortemente irritante e caustica\u00bb.\nL'ex abate della basilica romana di San Paolo, il teologo Giovanni Franzoni, riguardo al fenomeno delle stimmate di Padre Pio ricorda il giudizio negativo di padre Agostino Gemelli e le diagnosi cliniche di Luigi Cancrini, che parlavano d'\u00abistrionismo pulsionale\u00bb e di \u00abnecessit\u00e0 di mettersi in mostra\u00bb. Per quanto riguarda le ferite alle mani, Franzoni dichiarava: \u00ab\"Le stimmate sono una nota malattia della pelle. Le ho viste anche in persone che nulla avevano di santo. Padre Pio non \u00e8 mai parso monastico e ritratto in se stesso, ma idolatrato e sovraesposto gi\u00e0 da un'iconografia miracolistica\"\u00bb. Nuovi dubbi sull'origine soprannaturale delle stimmate sono stati avanzati dallo storico Sergio Luzzatto in un saggio del 2007, che riporta la testimonianza del 1919 di un farmacista, il dottor Valentini Vista, e di una sua cugina, Maria De Vito, anch'ella titolare di una farmacia, ai quali Padre Pio ordin\u00f2 dell'acido fenico e della veratrina, sostanze adatte per la loro causticit\u00e0 a procurare lacerazioni nella pelle simili alle stimmate. Quanto all'uso cui l'acido era destinato, il frate aveva detto che gli serviva \"per la disinfezione delle siringhe occorrenti alle iniezioni che egli praticava ai novizi di cui era maestro\"; la veratrina, invece, gli sarebbe servita per motivi di svago coi confratelli, poich\u00e9 provoca starnuti.\nUna risposta ai dubbi sollevati dall'inchiesta di Luzzatto \u00e8 arrivata dai giornalisti Saverio Gaeta e Andrea Tornielli, che hanno consultato i documenti del processo canonico. Secondo Gaeta e Tornielli, la testimonianza della farmacista sarebbe poco attendibile, in quanto in realt\u00e0 presentata in Vaticano dall'arcivescovo di Manfredonia Pasquale Gagliardi, dichiaratamente ostile a Padre Pio. I due giornalisti riportano inoltre la testimonianza del dottor Giorgio Festa, che esamin\u00f2 le stimmate del frate il 28 ottobre 1919 e nella sua relazione scrisse che esse \"\u00abnon sono il prodotto di un traumatismo di origine esterna, e che neppure sono dovute all'applicazione di sostanze chimiche potentemente irritanti\u00bb\". A settembre 2009, in occasione di un convegno su Padre Pio a San Giovanni Rotondo, il professor Ezio Fulcheri, docente di anatomia patologica all'universit\u00e0 di Genova e di paleopatologia all'universit\u00e0 di Torino, ha invece dichiarato di aver esaminato molto materiale fotografico e documentario sulle stimmate di Padre Pio e su queste basi ha affermato:\nPi\u00f9 recentemente lo psichiatra Luigi Cancrini, dell'Universit\u00e0 La Sapienza di Roma, ha tentato di classificare Padre Pio secondo il DSM-IV (\"Manuale diagnostico e statistico dei disturbi mentali\"). Secondo questa teoria le stimmate sarebbero quindi particolari sintomi di \"conversione somatica\", ovvero la moderna definizione dei disturbi somatici generati da una patologia psichiatrica di tipo isterico.\nSecondo le biografie che riportano le testimonianze di persone che ebbero modo di assistere di persona alla preparazione del corpo per la sepoltura, sulla salma di Padre Pio non ci sarebbe stata alcuna traccia delle stimmate. Queste testimonianze sono confermate dalle fotografie scattate al corpo del santo subito dopo la sua morte. A tal proposito il neurofisiopatologo Francesco D\u2019Alpa, collaboratore dell\u2019UAAR, ha fatto presente che le stimmate (anche quelle sui piedi e sul costato) erano gi\u00e0 scomparse diversi mesi prima della morte di Padre Pio, come riferito, tra gli altri, da padre Marciano Morra, ex segretario generale dei Gruppi di Preghiera di Padre Pio, e non \u201cmiracolosamente\u201d alla morte del religioso o nelle sue immediatezze, come invece riportato dalla maggior parte delle biografie. Questa \u201cverit\u00e0\u201d sarebbe stata taciuta per raggiungere determinati fini e per preservare un\u2019interessata agiografia del frate.\nLa presunta profezia su Giovanni Paolo II.\nA Padre Pio si attribuiscono parecchie profezie su futuri pontefici. Quella pi\u00f9 nota e citata riguarda Giovanni Paolo II. Karol Wojtyla conobbe Padre Pio nella primavera del 1947, quando era un giovane sacerdote polacco che studiava all'Angelicum e viveva a Roma nel Collegio Belga. Nei giorni di Pasqua Wojtyla si rec\u00f2 a San Giovanni Rotondo, dove incontr\u00f2 Padre Pio, e secondo la leggenda il frate gli disse: \u00abTu diventerai papa, ma io vedo anche sangue e violenza su di te\u00bb. Giovanni Paolo II, tuttavia, in ripetute occasioni, ha sempre negato di aver ricevuto detta predizione.\nIl primo a parlare di tale profezia, poco dopo l'attentato al papa, il 17 maggio 1981, fu Giuseppe Giacovazzo, a quel tempo direttore della Gazzetta del Mezzogiorno. Il suo editoriale era intitolato: \"Sarai Papa nel sangue, gli disse Padre Pio\", e l'occhiello: \"Una profezia su Wojtyla?\". Il giornalista puntualizzava che la sua fonte era il corrispondente del \"Times\" Peter Nichols, che gliene aveva accennato nel 1980. La fonte del giornalista inglese era, a sua volta, \"un benedettino vissuto anche in Italia\" (che Nichols non riusc\u00ec pi\u00f9 a rintracciare) che avrebbe saputo tutto da un confratello testimone diretto dell'episodio. Il commento del futuro papa sarebbe stato il seguente \u00abDal momento che io non ho nessuna possibilit\u00e0 di diventar Papa, posso anche essere tranquillo per il resto. Ho una specie di garanzia che non potr\u00e0 capitarmi mai niente di male\u00bb. Il giorno precedente \"il sunto\" dell'articolo venne anticipato con un comunicato, diffuso anche dall'agenzia Ansa. Cos\u00ec, contemporaneamente alla Gazzetta, \"rivelarono\" la profezia attribuita al santo cappuccino molti altri quotidiani e l'argomento venne tenuto vivo per oltre un mese dalla stampa.\nLe malattie.\nNel diario di padre Agostino da San Marco in Lamis, direttore spirituale di Padre Pio, si legge che nel 1892, quando il giovane Forgione aveva solo 5 anni, era gi\u00e0 affetto da diversi problemi di salute. A 6 anni venne colpito da una grave enterite, che lo costrinse a letto per un lungo periodo. A 10 anni si ammal\u00f2 di febbre tifoidea. Nel 1904 fra' Pio venne inviato, con gli altri giovani che insieme a lui avevano superato l'anno di prova di noviziato, a Sant'Elia a Pianisi in provincia di Campobasso, per iniziare il periodo di formazione. Quasi subito fra' Pio cominci\u00f2 ad accusare inappetenza, insonnia, spossatezza, svenimenti improvvisi e terribili emicranie; inoltre vomitava spesso e riusciva a nutrirsi soltanto con del latte: per questo non and\u00f2 nel convento di Sicignano degli Alburni cui era stato destinato.\nGli agiografi raccontano che proprio in quel periodo, insieme ai malanni fisici, cominciarono a manifestarsi fenomeni, a detta dei testimoni, inspiegabili. Secondo i loro racconti, di notte, dalla stanza di fra' Pio si udivano provenire rumori sospetti, a volte urla o ruggiti, mentre durante la preghiera il frate restava come intontito, quasi fosse assente (va ricordato che fenomeni di questo tipo sono frequentemente descritti nelle agiografie di santi e mistici di ogni tempo, e secondo la psichiatria contemporanea sono spiegabili come sintomi di psicosi o schizofrenia). Qualche confratello disse addirittura di averlo visto in estasi, sollevato da terra. Nel giugno del 1905 la salute del frate era talmente compromessa che i superiori decisero di mandarlo in un convento di montagna, nella speranza che il cambiamento d'aria gli facesse bene.\nLe condizioni di salute, per\u00f2, peggioravano e allora i medici consigliarono di farlo tornare nel suo paese; anche qui per\u00f2 il suo stato di salute peggior\u00f2 continuamente. Negli anni giovanili Padre Pio fu anche colpito da \"bronchite asmatica\", di cui continu\u00f2 a soffrire fino alla morte. Aveva anche una calcolosi renale grave, con coliche frequenti. Un'altra malattia molto dolorosa fu una specie di gastrite cronica, che poi si trasform\u00f2 in ulcera. Soffr\u00ec di infiammazioni dell'occhio, del naso, dell'orecchio e della gola e infine di rinite e otite croniche. Nell'estate del 1915 il religioso dovette lasciare Pietrelcina per adempiere al servizio militare. Aveva fatto la visita di leva nel 1907 ed era stato dichiarato abile, ma lasciato a casa con un congedo illimitato; fu per\u00f2 richiamato e quindi il 6 novembre del 1915 si present\u00f2 al distretto militare di Benevento e venne assegnato alla Decima compagnia sanit\u00e0 di Napoli, con il numero di matricola 2094/25.\nDopo circa un mese, a causa di continui disturbi di cui soffriva, venne mandato in licenza per 30 giorni. Tornato in servizio, fu sottoposto ad altre visite mediche e rimandato ancora in licenza per 6 mesi; trascorse questo periodo di licenza nel convento di Sant\u2019Anna a Foggia, dove continuava a stare male. Si decise quindi di spostarlo a San Giovanni Rotondo, sul Gargano, a 600 m di altezza, dove anche nei mesi caldi faceva relativamente fresco. Arriv\u00f2 in questo convento il 28 luglio del 1916. A dicembre riprese il servizio militare, ma fu rimandato a casa per altri 2 mesi. Al rientro venne giudicato idoneo e destinato alla caserma di Sales a Napoli, dove rimase fino al marzo del 1917, quando dopo una visita all'ospedale di Napoli gli fu diagnosticata una \"tubercolosi polmonare\" accertata dall'esame radiologico e mandato a casa con un congedo definitivo.\nNel 1925 fu operato per un'ernia inguinale, e un po' dopo sul collo gli si form\u00f2 una grossa cisti che dovette essere asportata. Un terzo intervento lo sub\u00ec all'orecchio, dove gli si era formato un epitelioma, e l'esame istologico eseguito a Roma disse che si trattava di una forma tumorale maligna. Dopo l'operazione Padre Pio fu sottoposto a terapia radiologica, che ebbe successo, sembra, in sole due sedute. Nel 1956 fu colpito da una grave \"pleurite essudativa\", malattia che venne accertata radiologicamente dal professor Cataldo Cassano, che estrasse personalmente il liquido sieroso dal corpo del Padre, rimasto a letto per 4 mesi consecutivi. Negli anni della vecchiaia il Padre fu infine tormentato dall'artrite e dall'artrosi.\nLe ipertermie.\nUn fenomeno misterioso che si sarebbe manifestato nel corpo di Padre Pio furono le febbri estremamente alte. Secondo quanto riportato da Renzo Allegri, tale evento sconcert\u00f2 alcuni dei medici che in qualche modo si erano interessati alla sua salute. I primi a osservarle furono i medici dell'ospedale militare di Napoli durante una visita di controllo. La febbre era cos\u00ec alta che il termometro clinico non fu in grado di misurarla, in quanto fuori scala. In altre occasioni, sempre durante il periodo del servizio militare, sarebbero state rilevate nel corpo del frate temperature fino a . Il primo a misurare con esattezza la temperatura corporea di padre Pio fu un medico di Foggia, quando il frate era ospite di un convento del luogo e continuava a sentirsi male. Il medico, non riuscendo ad utilizzare il termometro clinico, ricorse a un termometro da bagno, che avrebbe registrato una temperatura di .\nLo studio scientifico di quelle febbri altissime fu ripreso nel 1920 dal dottor Giorgio Festa, che aveva sentito parlare di tale anomalia e riteneva il fenomeno impossibile. Inizi\u00f2 pertanto a misurare al Padre la temperatura con metodo, due volte al giorno, e diede ordine ai superiori del convento di procedere in modo analogo in sua assenza. Secondo il rapporto stilato da Festa, a giorni in cui la temperatura oscillava intorno a valori assolutamente comuni, tra i 36,2 e i , si alternavano altri giorni in cui si evidenziavano picchi di temperatura a . Quando era vittima di tali temperature elevate, il Padre appariva molto sofferente e agitato sul suo letto, ma senza il delirio ed i disturbi che solitamente accompagnano episodi febbrili notevoli. Secondo Francesco Castelli, Padre Lorenzo da San Marco in Lamis, superiore dei Cappuccini di San Giovanni Rotondo, interrogato il 16 giugno 1921 dal Visitatore Apostolico, dichiar\u00f2 di avere verificato a pi\u00f9 riprese la temperatura di Padre Pio, alla presenza del dottor Francesco Antonio Gina e del dottor Angelo Merla, riscontrando successivamente , e . Dopo uno o due giorni tutto rientrava nel suo stato normale e il terzo giorno il frate tornava nel confessionale.\nDa un punto di vista medico-scientifico si tratterebbe di un fenomeno inspiegabile, in quanto temperature cos\u00ec elevate dovrebbero condurre in breve tempo alla morte: in generale, infatti, \u00abla temperatura corporea pi\u00f9 elevata considerata ancora compatibile con la vita \u00e8 anche se, per brevi periodi, \u00e8 possibile sopravvivere a temperature pi\u00f9 elevate, sino a \u00bb. Al contrario, viene riportato che dopo tali attacchi febbrili il frate era regolarmente in grado di tornare ai suoi compiti senza apparente danno. Il fenomeno delle ipertermie \u00e8 oggetto di discussione e di diverse interpretazioni. Ad esempio, secondo Pier Angelo Gramaglia, anche se Padre Pio \u00abinterpretava il fenomeno come un segno di inusuali esperienze mistiche\u00bb, \u00abin realt\u00e0 l'ipertermia ha per lo pi\u00f9 cause neuropatologiche e pu\u00f2 accompagnare le reazioni emotive di individui che subiscono facilmente stati di dissociazione, perdendo nel delirio febbricitante conseguente il senso del limite tra fantasia allucinata e realt\u00e0. L'ipertermia provocava anche deliri, grida e crisi isteriche, sempre acriticamente intese quali esperienze soprannaturali e di eventi carismatici\u00bb.\nLa canonizzazione e i carismi.\nLe pratiche giuridiche preliminari del processo di beatificazione iniziarono un anno dopo la morte del Padre, nel 1969, ma incontrarono molti ostacoli. Furono ascoltati decine di testimoni e raccolti 104 volumi di disposizioni e documenti e nel 1979 tutto il materiale fu inviato a Roma al vaglio degli esperti di Giovanni Paolo II. Il procedimento che port\u00f2 alla canonizzazione ebbe inizio con il \"nihil obstat\" del 29 novembre 1982. Il 20 marzo 1983, a quasi quindici anni dalla morte, inizi\u00f2 il processo diocesano per la canonizzazione del Servo di Dio. Il 21 gennaio 1990 Padre Pio venne proclamato \"Venerabile\", fu dichiarato Beato il 2 maggio 1999 e proclamato Santo il 16 giugno 2002 in piazza San Pietro da Giovanni Paolo II come \"San Pio da Pietrelcina\". La sua festa liturgica viene celebrata il 23 settembre, anniversario della sua morte. \nI miracoli.\nTra i segni miracolosi che gli vengono attribuiti vi sono le \"stimmate\" che avrebbe portato per 57 anni in diverse fasi (a momenti alterni dal 1910 al 1917, e poi ininterrottamente dal 20 settembre 1918 fino a gran parte del 1968), il dono della bilocazione, la profezia, la lettura dei cuori (capacit\u00e0 di leggere nei cuori delle persone, carisma noto come cardiognosi) e la percezione, da parte dei fedeli, di intensi profumi floreali di vario tipo (violetta, gelsomino, mughetto, rosa ecc.) come segno della sua presenza spirituale anche dopo la sua morte. Il carisma della lettura dei cuori veniva manifestato soprattutto durante le confessioni (Padre Pio arrivava a confessare anche per diciotto ore al giorno e si stima che, in cinquant'anni, abbia confessato circa 600.000 persone): innumerevoli sono le persone che dichiararono che il frate conosceva in anticipo i peccati che stavano per essergli confessati. \nTra i molti miracoli attribuitigli ci sono quelli relativi alle guarigioni di Consiglia De Martino e Matteo Pio Colella, su cui sono stati celebrati i processi canonici che avrebbero portato all'elevazione agli altari prima del Beato Pio e poi di San Pio. Tra i casi di bilocazione che lo avrebbero visto protagonista c'\u00e8 quello riferito da un altro sacerdote poi proclamato santo, don Luigi Orione, che rifer\u00ec che nel 1925, mentre si trovava in piazza San Pietro per i festeggiamenti in onore di Teresa di Lisieux, gli sarebbe apparso inaspettatamente Padre Pio, che in realt\u00e0, come successivamente appurato, quel giorno non aveva mai lasciato il convento di San Giovanni Rotondo.\nIl miracolo per la beatificazione.\nPer la beatificazione la Chiesa cattolica ha considerato miracolosa la guarigione di Consiglia De Martino, detta Lina, una donna nata a Salerno il 20 gennaio 1952, che il 1\u00b0 novembre 1995, all'et\u00e0 di 43 anni, dopo aver compiuto un discreto sforzo fisico per assistere un parente malato, inizi\u00f2 ad avvertire forti dolori e sensazioni di oppressione al petto e not\u00f2 una grossa tumefazione nella zona sopra le clavicole, quindi si rec\u00f2 al pronto soccorso degli Ospedali Riuniti salernitani, dove venne ricoverata d'urgenza e le venne diagnosticata una rottura traumatica del dotto toracico, con lo sversamento di circa due litri di liquido linfatico; venne quindi programmato un intervento chirurgico, unica terapia possibile. Dal momento dell'arrivo in ospedale, la donna inizi\u00f2 a rivolgere preghiere a Padre Pio, sia personalmente che tramite un frate del convento di San Giovanni Rotondo di sua conoscenza; secondo le sue dichiarazioni, mentre rientrava in corsia dopo gli esami diagnostici, percep\u00ec un forte profumo di fiori, chiaramente non dovuto alle persone nelle vicinanze, che si sarebbe manifestato nuovamente durante i giorni del ricovero. Le sue condizioni cliniche migliorarono di colpo: gi\u00e0 nella mattinata del 2 novembre non provava pi\u00f9 sintomi, il 3 novembre non presentava pi\u00f9 la tumefazione ed il 6 novembre, dopo ulteriori accertamenti, venne dimessa, in stato di totale benessere e senza essersi sottoposta ad alcuna terapia. La guarigione pressoch\u00e9 immediata, completa e senza ricadute, come evidenziato da successivi controlli, venne ritenuta non giustificabile scientificamente dai sanitari che prestarono assistenza alla De Martino, la quale disse di non considerarsi \"\"solo una miracolata, ma anche una convertita, perch\u00e9 fino a quel momento non avevo mai dato troppa importanza alla Chiesa\".\nIl miracolo per la canonizzazione.\nIn generale, ai fini della canonizzazione, la Chiesa cattolica ritiene necessario un secondo miracolo, dopo quello richiesto per la beatificazione: nel caso di Padre Pio, \u00e8 stata ritenuta miracolosa la guarigione di Matteo Pio Colella, all'epoca dei fatti un bambino di sette anni, nato il 4 dicembre 1992 a San Giovanni Rotondo. Durante la mattinata del 20 gennaio 2000, mentre era a scuola, Matteo si sent\u00ec male: la madre Maria Lucia Ippolito lo port\u00f2 a casa, dove i sintomi apparirono inizialmente come quelli di una normale influenza, ma in serata la situazione precipit\u00f2, in quanto il bambino non riconosceva pi\u00f9 la madre e sul corpo gli erano comparse diverse macchie violacee, tipico sintomo della coagulazione intravascolare disseminata (CID). Il padre Antonio, urologo dell'ospedale Casa Sollievo della Sofferenza, voluto proprio da Padre Pio, lo accompagn\u00f2 al pronto soccorso di tale struttura sanitaria, dove gli fu diagnosticata una meningite batterica fulminante. Ricoverato in rianimazione in coma farmacologico indotto, il giorno successivo Matteo peggior\u00f2, venendo tracheotomizzato a causa di alcuni blocchi respiratori, sfiorando l'arresto cardiaco e presentando nove organi gravemente danneggiati, quando nella letteratura medica internazionale non erano mai stati registrati casi di sopravvivenza di pazienti con pi\u00f9 di cinque organi compromessi.\nIn favore del bambino si svilupp\u00f2 una catena di preghiere rivolte a Padre Pio, a cominciare dai genitori, devoti del frate. La madre rifer\u00ec di aver avuto una visione di Padre Pio, e la stessa cosa rifer\u00ec Matteo una volta uscito dal coma, dicendo di essere stato in compagnia di un anziano signore con la barba bianca vestito da frate, che identific\u00f2 con certezza in Padre Pio vedendo un'immagine del futuro santo. Padre Pio avrebbe detto a Matteo che presto sarebbe guarito e lo avrebbe portato con lui in volo fino a Roma. Contrariamente a qualsiasi ragionevole previsione, il bambino cominci\u00f2 a migliorare: il 27 gennaio venne sottoposto ad una TAC al cervello che risult\u00f2 perfettamente nella norma, il 31 gennaio riprese conoscenza, il 26 febbraio fu dimesso e dopo un altro mese di terapie riabilitative ricominci\u00f2 a frequentare la scuola, con un successivo completo recupero psicofisico. La Consulta medica della Congregazione delle cause dei santi il 22 novembre 2001 dichiar\u00f2 che \"La guarigione, rapida, completa e duratura, senza postumi, era scientificamente inspiegabile\"\". Il decreto sul presunto miracolo fu promulgato il 20 dicembre 2001 alla presenza di papa Giovanni Paolo II, che procedette alla canonizzazione il 16 giugno 2002.\nOpere.\nTra gli scritti di Padre Pio da Pietrelcina figurano i seguenti documenti in ordine cronologico e alcuni pubblicati postumi:\nPadre Pio TV.\nPadre Pio TV, nata inizialmente come radio locale cattolica molisana, partendo dall'analisi di ci\u00f2 che accade in Italia e nel mondo, intende diffondere il messaggio del Vangelo, anche attraverso gli insegnamenti e l'esperienza di Padre Pio da Pietrelcina.\nRiesumazione.\nIl 6 gennaio 2008, durante la messa nel santuario di Santa Maria delle Grazie, il vescovo Domenico D'Ambrosio annunci\u00f2 che nel mese di aprile di quell\u2019anno, in vista del quarantesimo anniversario della morte di Padre Pio, il corpo del santo sarebbe stato riesumato per una ricognizione canonica e poi sarebbe stato esposto alla pubblica venerazione sino al mese di settembre 2009. Nella notte tra il 2 e il 3 marzo 2008 venne aperta la bara che conteneva il cadavere di san Pio. Secondo le dichiarazioni del locale arcivescovo, le unghie e il mento erano ben conservati, a quarant'anni dal decesso, mentre altre parti del corpo erano visibilmente decomposte. Non sono per\u00f2 state rese pubbliche fotografie.\nEsposizione della salma.\nDal 24 aprile 2008 al 23 settembre 2009 a San Giovanni Rotondo \u00e8 stata esposta la salma di Padre Pio, all'interno di una teca di cristallo costruita appositamente. Essa in realt\u00e0 \u00e8 stata poco visibile: il volto, ben conservato solo nella parte inferiore, \u00e8 stato ricoperto da una maschera di silicone che riproduceva le sembianze del frate. La salma poggiava su un piano di plexiglas forato e rivestito di tessuto. Al di sotto c'erano due contenitori in pvc pieni di gel di silice per la regolazione dell'umidit\u00e0. Nella teca era stato immesso azoto per evitare ulteriori decomposizioni. Il 23 settembre 2009, nell'anniversario della morte, si concluse l'esposizione della salma con una solenne cerimonia.\nTraslazione della salma e ostensione permanente.\nIl 19 aprile 2010 la salma del santo \u00e8 stata traslata nella cripta della nuova \"Chiesa di Padre Pio\", progettata dall'architetto Renzo Piano, decorata con i mosaici del sacerdote gesuita sloveno Marko Ivan Rupnik e con il soffitto ricoperto di foglia oro, ricavato dalla fusione degli ex voto che i fedeli negli anni hanno donato a san Pio. \nDal 1\u00ba giugno 2013 la salma \u00e8 permanentemente esposta alla pubblica venerazione. Folle di pellegrini, per fede o per semplice curiosit\u00e0, salgono il monte Gargano alla ricerca del santo, fermandosi in preghiera nel luogo della sua presunta stimmatizzazione."}
{"id": "2416500", "revid": "287204", "url": "https://it.wikipedia.org/wiki?curid=2416500", "title": "Chevvoor", "text": " \nChevvoor \u00e8 una suddivisione dell'India, classificata come \"census town\", di 17.373 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 27' 16 N e 76\u00b0 12' 39 E.\nSociet\u00e0.\nEvoluzione demografica.\nAl censimento del 2001 la popolazione di Chevvoor assommava a 17.373 persone, delle quali 8.324 maschi e 9.049 femmine. I bambini di et\u00e0 inferiore o uguale ai sei anni assommavano a 1.872, dei quali 946 maschi e 926 femmine. Infine, coloro che erano in grado di saper almeno leggere e scrivere erano 14.632, dei quali 7.193 maschi e 7.439 femmine."}
{"id": "2416505", "revid": "287204", "url": "https://it.wikipedia.org/wiki?curid=2416505", "title": "Chirakkal", "text": " \nChirakkal \u00e8 una suddivisione dell'India, classificata come \"census town\", di 43.290 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 55' 34 N e 75\u00b0 22' 06 E.\nSociet\u00e0.\nEvoluzione demografica.\nAl censimento del 2001 la popolazione di Chirakkal assommava a 43.290 persone, delle quali 20.789 maschi e 22.501 femmine. I bambini di et\u00e0 inferiore o uguale ai sei anni assommavano a 4.953, dei quali 2.550 maschi e 2.403 femmine. Infine, coloro che erano in grado di saper almeno leggere e scrivere erano 36.253, dei quali 17.749 maschi e 18.504 femmine."}
{"id": "2416511", "revid": "194405", "url": "https://it.wikipedia.org/wiki?curid=2416511", "title": "Cache hit", "text": ""}
{"id": "2416518", "revid": "287204", "url": "https://it.wikipedia.org/wiki?curid=2416518", "title": "HMS Birmingham (C19)", "text": "La HMS \"Birmingham\" (Pennant number C19) \u00e8 stata un incrociatore leggero, Classe Town, tipo \"Southampton\", della Royal Navy. Venne impostata nei cantieri Devonport di Plymouth il 18 luglio 1935, varata il 1\u00ba settembre 1936 ed entr\u00f2 in servizio il 18 novembre 1937.\nServizio.\n1937-1941.\nLa \"Birmingham\" venne assegnata inizialmente al Quinto Squadrone Incrociatori in Cina nel gennaio 1938. Allo scoppio della Seconda guerra mondiale nel settembre 1939, part\u00ec per Malta per sottoporsi a dei lavori prima di tornare nella \"Home Fleet\" tra il marzo e l'aprile 1940, inquadrata nel 18\u00ba Squadrone Incrociatori con compiti di pattuglia della costa norvegese per allontanare pescherecci tedeschi dalla zona. A met\u00e0 di aprile scort\u00f2 insieme alla \"Manchester\" e alla \"Cairo\" un convoglio di truppe diretto in Norvegia e nel mese successivo evacu\u00f2 insieme alla \"Manchester\" 1.500 soldati da \u00c5ndalsnes. Tornata in patria venne sottoposta ad un altro ciclo di lavori tra il settembre ed il dicembre 1940.\nDal gennaio 1941 fino all'aprile successivo ebbe compiti di scorta a convogli di truppe dirette in Medio Oriente, passando per il Capo di Buona Speranza. In maggio torn\u00f2 in Inghilterra e partecip\u00f2 alla Caccia alla \"Bismarck\" e all'incrociatore pesante \"Prinz Eugen\". La \"Birmingham\" si trovava di pattuglia nel tratto di mare tra l'Islanda e le Isole F\u00e6r \u00d8er e non riusc\u00ec quindi ad ingaggiare il combattimento con le navi nemiche. Successivamente scort\u00f2 il convoglio Ws-9A dal Regno Unito al Sudafrica, arrivando a destinazione il 4 luglio. Mentre si trovava in Sudafrica venne sottoposta a piccole riparazione nel bacino di Simon's Town, dove ricevette anche i radar Mk284 e 291, oltre a nuove armi antiaeree.\n1942-1945.\nCompletati i lavori nel febbraio 1942, la \"Birmingham\" venne trasferita presso la Flotta Orientale, tornando in Sudafrica in marzo. Nel mese di giugno venne assegnata al Mediterraneo, dove entr\u00f2 nel Quarto Squadrone Incrociatori al comando del Contrammiraglio Tennant. Partecip\u00f2 all'Operazione Vigorous, che prevedeva la scorta di un convoglio diretto da Alessandria d'Egitto a Malta in contemporanea con un altro convoglio partito da Gibilterra e denominato Operazione Harpoon. I combattimenti legati a questi due convogli verranno poi ricordati con il nome di Battaglia di mezzo giugno. Nel mese di marzo venne danneggiata da un attacco aereo condotto da 15 Junkers Ju 87 tedeschi e CANT Z.1007 italiani. Anche se non riuscirono a colpire la \"Birmingham\" direttamente riuscirono a danneggiarla con le esplosioni delle bombe cadute a breve distanza. In settembre torn\u00f2 nell'Oceano Indiano e partecip\u00f2 alle operazioni per l'occupazione del Madagascar. Nel mese di novembre scort\u00f2 un convoglio diretto a Mahajanga, sulla costa occidentale dell'isola, dove sbarcarono i soldati della Decima Brigata di fanteria protetti dagli aerei della \"Illustrious\"\nNell'aprile del 1943 sub\u00ec dei nuovi lavori di ammodernamento in patria, che durarono fino ad ottobre. Torn\u00f2 quindi nel Mediterraneo ed il 28 novembre venne colpita da un siluro lanciato dall'U-Boot tedesco U-407 al largo della Cirenaica. Seriamente danneggiata, la \"Birmingham\" riusc\u00ec a raggiungere Alessandria, dove ricevette delle riparazioni temporanee. Nel giugno 1944 si diresse negli Stati Uniti dove venne riparata in maniera definitiva. Nel novembre dello stesso anno vennero completati i lavori e ritorn\u00f2 in patria, venendo inquadrata nel 10\u00ba Squadrone Incrociatori con base a Scapa Flow.\nNel maggio 1945, negli ultimi giorni di guerra, una forza comprendente la \"Birmingham\", l'incrociatore leggero \"Dido\" ed alcuni cacciatorpediniere venne distaccata nel Mar Baltico per occupare i porti occupati dai tedeschi. Le navi passarono attraverso lo sbarramento di mine al largo dello Skagerrak, raggiungendo Copenaghen il 9 maggio, dove presero il controllo degli incrociatori tedeschi Prinz Eugen e \"N\u00fcrnberg\" al momento della resa. Il 13 maggio seguente la \"Birmingham\" venne rilevata dalla \"Devonshire\" e torn\u00f2 in patria.\nNel dopoguerra.\nNel 1948 la \"Birmingham\" venne trasferita nell'Atlantico Meridionale. Serv\u00ec quindi nella Flotta delle Indie Orientali con il Quarto Squadrone Incrociatori tra il 1949 ed il 1950. In quest'anno venne sottoposta ad un ciclo di lavori di ammodernamento durati fino al 1952 che modificarono il ponte, aggiunsero l'aria condizionata rendendola adeguata per il servizio in estremo oriente. Inoltre per controllare l'armamento antiaereo da 105\u00a0mm venne dotata di 2 controlli fuoco Mk 6 ad ampio angolo posti ai lati dell'ex hangar per il velivolo da ricognizione. Questa fu l'ultima modernizzazione subita dalla nave, in quanto venne ritenuta troppo obsoleta per giustificare ulteriori lavori. Rientrata in servizio venne trasferita presso la Flotta dell'Estremo Oriente, dove oper\u00f2 nel 5\u00ba Squadrone Incrociatori. Partecip\u00f2 alla Guerra di Corea durante la quale spar\u00f2 1.051 colpi da 150\u00a0mm. Nel giugno 1952, mentre i negoziati che si svolgevano a Panmunjeom si orientavano lentamente verso un armistizio, la \"Birmingham\" insieme alla \"Newcastle\" e a due fregate, forn\u00ec appoggio a navi da sbarco americane impegnate ad evacuare coreani del sud dalle isole sulla costa nord occidentale. Nel giugno 1954 torn\u00f2 in patria, venendo assegnata l'anno successivo alla \"Mediterranean Fleet\", dove divenne l'ammiraglia del Primo Squadrone Incrociatori. Nel giugno 1957 fu una delle sette navi da guerra impegnate in un'esercitazione al largo dei porti turchi nel Mar Nero agli ordini del Comandante in Capo della \"Mediterranean Fleet\", l'ammiraglio Sir Ralph Edwards. Queste operazioni portarono a forti proteste del governo sovietico. Nel maggio 1959 mentre operava nelle acque maltesi, entr\u00f2 in collisione con il cacciatorpediniere \"Delight\", causando la morte di due marinai, uccisi dal fumo mentre ispezionavano i compartimenti sotto la linea di galleggiamento controllando i danni.\nLa nave and\u00f2 in disarmo presso la base di Devonport il 3 dicembre 1959, ultima nave della sua classe ad essere ritirata dal servizio attivo. Venne demolita nel settembre dell'anno successivo presso i cantieri Ward di Inverkeithing. Il suo stemma \u00e8 attualmente visibile nel complesso dei bacini di carenaggio di Simon's Town in Sudafrica."}
{"id": "2416520", "revid": "2200451", "url": "https://it.wikipedia.org/wiki?curid=2416520", "title": "Montelifr\u00e9", "text": "Montelifr\u00e9 (gi\u00e0 \"Monterifredi\" o \"Montelifredi\") \u00e8 una localit\u00e0 del comune italiano di Montalcino, nella provincia di Siena, in Toscana.\nIl borgo, gi\u00e0 castrum degli Scialenghi Cacciacont passata a Spinello Tolomei nel 1323/1328 e propriet\u00e0 dal 1348 della famiglia Martinozzi da Montepulciano si articola lungo un'unica strada, con una porta d'accesso a ciascuna delle due estremit\u00e0 dell'abitato (attualmente l'ingresso \u00e8 costituito solo dalla porta meridionale). Lungo la strada si trovano la casa padronale, con alcuni ambienti affrescati, e la chiesa di San Biagio, dipendente da quella delle Sante Flora e Lucilla di Montisi. Tutti gli edifici sono dominati dai ruderi dell'antica rocca, pesantemente danneggiata nel corso del XVI secolo durante le vicende che decretarono la fine della Repubblica di Siena e successivamente mai ricostruita.\n\u00c8 una delle localit\u00e0 che compaiono nella mappa della Val di Chiana di Leonardo da Vinci.\nStoria.\nMontelifr\u00e9, il cui nome \u00e8 un'evoluzione di \"Monteranfredi\", da Ranfredo, il fondatore di origini franche, sorse sulla strada che collegava Castelmuzio con Trequanda, importanti per le loro pievi, probabilmente sul luogo in cui gi\u00e0 esisteva un \"castrum\" romano. Nel 1213 il primo documento certo: sedici capofamiglia del paese giurarono di stare sotto il dominio della Repubblica senese. I Cacciaconti degli Scialenga, signori di Montisi e provenienti da Asciano, rimasero nel paese sino al 1328, quando fu comprato da Spinello della Consorteria dei Tolomei, da questi ai Martinozzi di Montepulciano che determinarono, nel Quattrocento, la fine del comune di Montelifr\u00e9. Essendo i Martinozzi una famiglia filo-pontificia, il paese fu assediato e distrutto dalle truppe senesi nel 1527 e ricostruito nei secoli XVII e XVIII sempre sotto la potest\u00e0 della famiglia poliziana. La chiesa di San Biagio fu posta sotto la cura spirituale della Cura delle Sante Flora e Lucilla di Montisi e vi fu anche una piccola fabbrica di docci e tegole in laterizio attiva fino al xix secolo, come anche un filatoio per la seta. Il borgo, le cui case sono state per la stragrande maggioranza ristrutturate, \u00e8 attualmente (2012) abitato dalle famiglie dei diversi proprietari che vi risiedono durante tutto l'anno, alcuni appartamenti sono stati adibiti ad uso turistico.\nMonumenti e luoghi d'interesse.\nIl borgo e attraversato da sud a nord dalla vecchia strada medievale, ai cui estremi si trovano due porte: all'ingresso sudvi un arco settecentesco; a nord un arco medievale in pietra con antiporta. In prossimit\u00e0 della porta settecentesca si trova un piccolo parco, dove c'\u00e8 un caratteristico pozzo in mattoni. Passata la porta settecentesca, vi \u00e8 subito una diramazione della strada: a destra si va verso i ruderi dell'antica rocca, a sinistra verso la porta nord; fra i due rami della strada una colonnan dedicata al Beato Giovanni Martinozzi da Montepulciano, comunemente ricordata come \"la Colonna\". I ruderi della rocca sono una serie di mura in rovina realizzate con blocchi di pietra; il maggiore, che sovrasta una parte delle costruzioni di Montelifr\u00e9 \u00e8 visibile anche da Montisi, \u00e8 la cosiddetta \"Muraglia\" con grande foro al centro. A sinistra, invece, dirimpetto ai ruderi, vi \u00e8 il palazzetto padronale che conserva, sul lato verso la valle, una torre trecentesca. Di fianco al palazzo vi \u00e8 la piccola chiesa dedicata a San Biagio a navata unica e una cappella laterale con altare dedicato al Beato Giovanni Martinozzi, martirizzato in Egitto nel 1345. Nel presbiterio, coperto con una piccola volta a cupola, vi \u00e8 il bell'altare in stucco sopra il quale, fra due colonne corinzie, si trova una tela raffigurante \"Ges\u00f9 Crocifisso con Santi\". Nella Chiesa, da cui dopo ripetuti tentativi di furto, sono stati rimossi i quadri e gli arredi, il Pievano di Montisi, celebra il 3 febbraio, giorno di San Biagio, la Messa dedicatoria.\nBibliografia.\nLucia Gatti, Montelifre, comune rurale, Castello d'altura, 1213-1527, 2013 /\nEAN: 9788891102072\nLucia Gatti, Il Beato Giovanni Martinozzi da Montepulciano, 2012 /\nEAN: 9788867516742\nUna Biblioteca privata a Siena nel '400, Storia di una famiglia, 2012 /\nEAN: 9788867517337\nLucia Gatti, I Martinozzi mercanti poliziani, patrizi senesi, genealogia e storia 1200-1982, 2020, in corso di stampa"}
{"id": "2416537", "revid": "1299641", "url": "https://it.wikipedia.org/wiki?curid=2416537", "title": "Omissione (liturgia)", "text": "L'omissione \u00e8 la quarta e ultima categoria di peccati per cui si chiede perdono e preghiera del \"Confiteor\". Questa categoria di peccato \u00e8 stata inserita solo dopo la pi\u00f9 recente riforma della Messa, mentre in precedenza il \"mea culpa\" si limitava a \"pensieri, parole e opere\".\nCos\u00ec come in giurisprudenza \u00e8 stata riconosciuta l'esistenza di reati omissivi, anche in filosofia e teologia morale o etica si \u00e8 introdotto il concetto di peccato per mancato svolgimento di un determinato compito od obbligo di coscienza."}
{"id": "2416538", "revid": "1982", "url": "https://it.wikipedia.org/wiki?curid=2416538", "title": "Italiani del Venezuela", "text": ""}
{"id": "2416544", "revid": "1442080", "url": "https://it.wikipedia.org/wiki?curid=2416544", "title": "Open GDF Suez 2009 - Doppio", "text": "Il doppio dell'Open GDF Suez 2009 \u00e8 stato un torneo di tennis facente parte del WTA Tour 2009.\nAl'ona Bondarenko e Kateryna Bondarenko erano le dentrici del titolo, ma quest'anno non hanno partecipato.\nCara Black e Liezel Huber hanno vinto in finale contro Kv\u011bta Peschke e Lisa Raymond,6-4,3-6,[10-4]"}
{"id": "2416546", "revid": "729019", "url": "https://it.wikipedia.org/wiki?curid=2416546", "title": "Bhajju Shyam", "text": "Di etnia gond, Bhajju Shyam emigr\u00f2 dal villaggio natale di Patanghar verso Bhopal nel 1989; l\u00e0 il suo talento venne notato dallo zio, Jangarh Singh Shyam, anch'esso artista, che lo prese con s\u00e9 nella sua bottega come apprendista.\nNel 2002, il proprietario di un ristorante indiano situato a Londra lo invit\u00f2 per affrescare il proprio locale; la sua permanenza di due mesi nella capitale londinese gli forn\u00ec l'ispirazione per gli schizzi e le opere raccolte sotto il titolo di \"Il libro della giungla a Londra\".\nIn Italia \u00e8 stata allestita una mostra delle sue opere a Milano nel 2005, organizzata dalla galleria Arteutopia e da Adelphi."}
{"id": "2416547", "revid": "227149", "url": "https://it.wikipedia.org/wiki?curid=2416547", "title": "Lothar Schleusener", "text": ""}
{"id": "2416548", "revid": "227149", "url": "https://it.wikipedia.org/wiki?curid=2416548", "title": "J\u00f6rg Hartmann", "text": ""}
{"id": "2416554", "revid": "118031", "url": "https://it.wikipedia.org/wiki?curid=2416554", "title": "Mulgarath", "text": ""}
{"id": "2416556", "revid": "124123", "url": "https://it.wikipedia.org/wiki?curid=2416556", "title": "J\u00f6rg Hartmann e Lothar Schleusener", "text": "Storia.\nI due amici, la sera del 14 marzo 1966, si trovarono nella colonia di orti privati Sorgenfrei (senza pensieri) nella parte settentrionale del distretto di Treptow di Berlino Est. J\u00f6rg, che assieme ai suoi fratelli viveva presso la nonna a Berlino Est, volle raggiungere il proprio padre che abitava a Berlino Ovest. Si presume che Lothar volesse accompagnarlo. I due ragazzini intendevano giungere all'ovest strisciando all'interno del tubo nel quale il minuscolo torrente Heidekampgraben passava sotto la fortificazione. Quando i militari di guardia appartenenti alle truppe di confine della DDR scoprirono i due bambini, aprirono il fuoco, nonostante le disposizioni sull'uso delle armi da fuoco al confine della DDR vietassero espressamente l'uso delle armi contro i bambini. J\u00f6rg venne colpito ripetutamente alla testa e mor\u00ec immediatamente. Lothar fu ferito gravemente e mor\u00ec dopo alcune ore a causa delle ferite riportate.\nIn seguito il Ministero per la Sicurezza dello Stato (la Stasi) tent\u00f2 di occultare la vicenda: i cadaveri dei due bambini vennero cremati a Baumschulenweg e alla famiglia di J\u00f6rg si fece sapere che il ragazzino sarebbe annegato in un lago nei pressi di Treptow mentre alla madre di Lothar che suo figlio fosse morto folgorato nei pressi di Lipsia.\nI due soldati di confine, Siegfried B. e Paul P., nonostante la loro violazione alla disposizione in vigore sull'uso delle armi da fuoco non vennero puniti nella DDR ma anzi vennero invitati ad un ricevimento presso il comandante della NVA di Berlino Est dove vennero premiati. Solo sette anni dopo la fine della DDR Siegfried B. - che nel 1966 era stato il responsabile del turno - venne condannato davanti al tribunale regionale di Berlino a una pena detentiva di 20 mesi, sospesa con la condizionale mentre Paul P. all'epoca del processo era gi\u00e0 deceduto. Non \u00e8 stata aperta l'istruttoria contro i superiori dei due soldati.\nSu iniziativa del consiglio distrettuale di Treptow nel 1999 venne eretto un monumento alla memoria delle 15 persone che nel distretto erano morte nel tentativo di attraversare il muro. Il memoriale venne creato dagli scultori R\u00fcdiger Roehl e Jan Skuin e venne posato all'altezza del civico 333 della via Kiefholzstra\u00dfe nel luogo di uccisione dei due bambini. L'iscrizione della lapide ai piedi del memoriale dice, tradotto in italiano: \u00ab\"A Treptow 15 persone sono morte al Muro di Berlino. Tra le vittime erano due bambini. J\u00f6rg Hartmann, di 10 anni, e Lothar Schleusener, di 13 anni, uccisi a colpi di armi da fuoco il 14/3/1966.\"\u00bb."}
{"id": "2416557", "revid": "666668", "url": "https://it.wikipedia.org/wiki?curid=2416557", "title": "Club Social y Deportivo Pinocho", "text": "Il Club Social y Deportivo Pinocho \u00e8 un club polisportivo argentino del barrio di Villa Urquiza, Buenos Aires. Il club \u00e8 stato fondato nel 1925 ed \u00e8 entrato nel mondo del calcio a 5 (disciplina dove ha ottenutio i migliori risultati) nel 1999. Attualmente gioca la prima divisione del Campionato AFA di calcio a 5.\nStoria.\n\"Los verdes\" sono giunti alla prima divisione argentina nel 2001 e da allora hanno ottenuto la vittoria di sette campionati e tre volte campioni consecutivi, prima squadra del futsal argentino, e successivamente quattro volte campioni di seguiti dal 2005 al 2008. Il Pinocho ha partecipato al Torneo Sudamericano de Clubes de Futsal nel 2006, 2007 e 2008 dove ha sempre ottenuto il terzo posto finale. Nel 2007 agli Umbro Awards \u00e8 stata votata miglior squadra del mondo."}
{"id": "2416559", "revid": "709565", "url": "https://it.wikipedia.org/wiki?curid=2416559", "title": "Angelica and Susie's Pre-School Daze", "text": "Angelica and Susie's Pre-School Daze \u00e8 il secondo spin-off de \"I Rugrats\". In Italia \u00e8 inedito."}
{"id": "2416562", "revid": "767487", "url": "https://it.wikipedia.org/wiki?curid=2416562", "title": "Ahmed al-Mirghani", "text": ""}
{"id": "2416565", "revid": "227149", "url": "https://it.wikipedia.org/wiki?curid=2416565", "title": "Schleusener", "text": ""}
{"id": "2416580", "revid": "1543377", "url": "https://it.wikipedia.org/wiki?curid=2416580", "title": "The Dreams We Have as Children", "text": "The Dreams We Have as Children \u00e8 una raccolta di brani registrati presso la Royal Albert Hall di Londra il 27 marzo 2007 da Noel Gallagher e Gem Archer, entrambi membri all'epoca della band inglese Oasis, a sostegno dell'associazione benefica Teenage Cancer Trust.\nDescrizione.\nIl titolo dell'album deriva dal testo di \"Fade Away\", una canzone degli Oasis.\nCinque brani sono stati disponibili per cinque giorni in download gratuito su iTunes, le altre undici canzoni sono state distribuite con un cd gratuito allegato al \"Sunday Times\". L'album intero poi \u00e8 stato messo in vendita unicamente in forma digitale. \u00c8 stato al primo posto della \"iTunes album chart\" per pi\u00f9 di una settimana, ma \u00e8 stato escluso dalla \"Official UK Album Chart\" perch\u00e9 non pubblicato su un supporto fisico.Un paio di tracce, \"Don't Look Back in Anger\" e \"The Butterfly Collector\", erano gi\u00e0 state pubblicate nel \"Teenage Cancer Trust DVD\" (2008).\nL'album \u00e8 stato realizzato e pubblicato per promuovere i successivi concerti per il \"Teenage Cancer Trust\" tenutisi presso la Royal Albert Hall nel marzo 2009.\nFurono due le serate organizzate da Gallagher e Harcher per l'evento a favore del Teenage Cancer Trust, l'album pubblicato \u00e8 infatti la registrazione della seconda data. Il giorno prima, il 26 marzo 2007, Noel Gallagher aveva eseguito con la medesima formazione la stessa scaletta, aggiungendo per\u00f2 alla fine \"Strawberry Fields Forever\", una canzone dei Beatles.\nTracce.\nTesti e musiche di Noel Gallagher, eccetto dove indicato.\nBrani scaricabili gratuitamente.\nIl sito del Times ha pubblicato per 5 giorni un link, diverso ogni giorno e disponibile solo per 24 ore, che ha permesso di scaricare gratuitamente tramite iTunes una canzone del live.\nCD.\nCD gratuito allegato al The Sunday Times di domenica 15 marzo.\nVersione digitale.\nAlbum scaricabile a pagamento dal 16 marzo 2009. Contiene tutte le canzoni precedentemente disponibili per il download gratuito e quelle apparse sul CD."}
{"id": "2416583", "revid": "338769", "url": "https://it.wikipedia.org/wiki?curid=2416583", "title": "Club Pinocho", "text": ""}
