{"id": "2525524", "revid": "363629", "url": "https://it.wikipedia.org/wiki?curid=2525524", "title": "BRCA2", "text": "BRCA2 (dall'inglese \"BReast CAncer gene 2\") \u00e8 un gene che codifica per la proteina di suscettibilit\u00e0 al cancro della mammella tipo 2 (in inglese \"Breast Cancer Type 2 susceptibility protein\").\nBRCA2 appartiene alla famiglia dei geni oncosoppressori e il suo prodotto genico \u00e8 coinvolto nella riparazione dei tratti cromosomici danneggiati, con un ruolo importante nella riparazione degli errori e delle rotture nel doppio filamento di DNA.\nIl gene BRCA2 \u00e8 situato sul braccio lungo (q) del cromosoma 13, nella posizione 12.3 (13q12.3), dalla coppia di basi 31,787,616 alla coppia 31,871,804.\nStoria.\nIl gene BRCA2 fu scoperto nel 1994 dal professor Michael Stratton e dal dottor Richard Wooster, dell\"'Institute od Cancer Research\", in Regno Unito. Il \"Wellcome Trust Sanger Institute\", ad Hinxton (Cambridgeshire, Regno Unito) ha collaborato con Stratton e Wooster nell'isolare il gene. In onore di questa scoperta e di questa collaborazione, il Wellcome Trust ha partecipato alla costruzione di una pista ciclabile che collegasse l'Addenbrooke's Hospital di Cambridge con il vicino paese di Great Shelford. Questa pista \u00e8 decorata con oltre 10000 linee di quattro colori, che rappresentano la sequenza nucleotidica di BRCA2.\nStruttura e funzione.\nSebbene le strutture di BRCA1 e BRCA2 siano molto differenti, tuttavia alcune funzioni dei due geni sono correlate: le proteine codificate da entrambi i geni sono essenziali per la riparazione del DNA danneggiato. Come BRCA1, probabilmente anche BRCA2 regola l'attivit\u00e0 di altri geni ed ha un ruolo importante nello sviluppo embrionale.\nLa proteina BRCA2 si lega e regola la proteina codificata dal gene RAD51 per correggere le rotture nel DNA. Queste rotture possono essere causate da radiazioni naturali o mediche o dall'esposizione ad altri agenti ambientali, ma possono anche avvenire quando i cromosomi si scambiano materiale genetico durante la meiosi (crossing over); anche la proteina BRCA1 interagisce con la proteina RAD51. Riparando il DNA, queste tre proteine hanno un ruolo fondamentale nel mantenere intatta la stabilit\u00e0 del genoma umano e nel prevenire riassetti genetici pericolosi, che possano condurre a neoplasie ematologiche.\nInterazioni.\nSi \u00e8 scoperto che BRCA2 interagisce con BRE, filamina, RPA1, BRCC3, RAD51, BARD1, HMG20B, FANCD2, FANCG, BRCA1, PLK1, PCAF, C11orf30, P53, BUB1B, BCCIP, SHFM1 e SMAD3.\nImportanza clinica.\nCerte variazioni del gene BRCA2 provocano un aumento del rischio di contrarre un carcinoma mammario. I ricercatori hanno identificato centinaia di mutazioni nel gene BRCA2, molte delle quali aumentano il rischio di neoplasie maligne. Solitamente le mutazioni di BRCA2 sono inserzioni o delezioni di un piccolo numero di coppie di basi del DNA nei geni. Il risultato di tali mutazioni \u00e8 la codifica di una proteina anormale da parte del gene BRCA2, che non funziona in maniera corretta. I ricercatori ritengono che la proteina BRCA2 difettosa sia incapace di riparare le mutazioni che si presentano in altri geni. Di conseguenza tali mutazioni si assommano e possono indurre le cellule a dividersi in maniera incontrollata, dando vita ad una massa neoplastica.\nGli individui che posseggono due copie mutate del gene BRCA2 soffrono di un tipo di anemia di Fanconi. Questa condizione \u00e8 causata da livelli estremamente ridotti di proteina BRCA2 nelle cellule, cosa che permette l'accumulo di DNA danneggiato. I pazienti affetti da anemia di Fanconi sono inclini a diversi tipi di leucemia (un tipo di cancro delle cellule sanguigne); a tumori solidi, in particolare della testa, del collo, della pelle e degli organi riproduttivi; e a soppressione del midollo osseo (produzione ridotta di cellule sanguigne che porta all'anemia). Le mutazioni del DNA di BRCA1 o BRCA2, piuttosto che l'aploinsufficienza, sono alla base della perdita di funzionalit\u00e0 dei corrispondenti prodotti genici, con aumento della suscettibilit\u00e0 alle mutazioni geniche che solo alla base della genesi di alcuni sottogruppi di linfoma e leucemia.\nOltre al carcinoma della mammella negli uomini e nelle donne mutazioni in BRCA2 portano anche ad un maggiore rischio di contrarre carcinomi alle ovaie, alle tube di Falloppio, alla prostata e al pancreas, cos\u00ec come di contrarre un melanoma. In alcuni studi, mutazioni nella parte centrale del gene sono state associate con un rischio maggiore di contrarre carcinoma ovarico e con uno minore di carcinoma prostatico rispetto a mutazioni in altre zone del gene. Numerose altre neoplasie sono state riscontrate in certe famiglie con mutazioni di BRCA2."}
{"id": "2525525", "revid": "357738", "url": "https://it.wikipedia.org/wiki?curid=2525525", "title": "Geni oncosoppressori", "text": ""}
{"id": "2525526", "revid": "198277", "url": "https://it.wikipedia.org/wiki?curid=2525526", "title": "Episodi di Burn Notice - Duro a morire (terza stagione)", "text": "La terza stagione della serie televisiva Burn Notice - Duro a morire \u00e8 stata trasmessa in prima visione negli Stati Uniti d'America dal canale via cavo USA Network dal 4 giugno 2009 al 4 marzo 2010.\nIn Italia la stagione \u00e8 stata trasmessa in prima assoluta dal canale satellitare FX dal 28 maggio al 10 settembre 2010.\nAmici e famiglia.\nTrama.\nMichael torna a nuoto dall'oceano e viene inseguito dalla polizia. Dopo aver chiamato Fiona capisce che \u00e8 meglio se si arrende e si lascia arrestare. L'ex-agente riesce a uscire di prigione grazie all'aiuto di un suo vecchio amico, Harlan (Brian Van Holt), che gli chiede aiuto per salvare la sua ragazza, Marta, che vuole far liberare il padre, arrestato ingiustamente dalle autorit\u00e0 del Venezuela dopo averlo espropriato dei suoi terreni. Per aiutarli, Michael deve arrivare a Refino Cortez, il capo dei cospiratori, che si fa sempre scortare dal fedele scagnozzo Falcone. Michael finge di essere un intermediario per dei fantomatici capi che vorrebbero mettersi in affari con Cortez e organizza un piano per rapire il criminale e farlo portare in Venezuela.\nCon l'aiuto di Sam e Fiona, Mike e Harlan riescono a rapire Cortez e portarlo al molo, dove dovrebbero aspettare l'arrivo delle autorit\u00e0 venezuelane, ma Harlan rivela il suo vero piano uccidendo Cortez e intrappolando Mike. Fiona e Sam intuiscono che c'\u00e8 qualcosa che non va quando Mike non si presenta al loro rendez-vous, ma non possono fare niente per aiutarlo.\nMichael riesce a liberarsi tagliando le corde che lo legano grazie a una lama che aveva nascosto per precauzione appiccandola alla sua cintura, dimostrando che non si era fidato fino in fondo n\u00e9 di Cortez, n\u00e9 di Harlan. I due ex-agenti si confrontano e si picchiano, poi Michael scappa lanciandosi dalla finestra in mare. Dopo aver attirato Harlan in un deposito, Michael ha la meglio su di lui e quando le autorit\u00e0 venezuelane arrivano vende l'ex-collega come capro espiatorio, usando la tattica che Harlan aveva deciso di adottare con lui. Tornato a casa sano e salvo, Sam gli fa notare che anche se ora \u00e8 riapparso almeno sui radar ufficiali della polizia, la sua vita sar\u00e0 sempre pi\u00f9 in pericolo e non potr\u00e0 fidarsi di nessuno, nemmeno dei \"vecchi amici\". Madeline chiede ai tre di non separarsi, perch\u00e9 devono rimanere insieme. Nonostante le difficolt\u00e0, Mike continua a manifestare la sua volont\u00e0 di riprendersi il suo vecchio lavoro, facendo capire a Sam e Fiona (visibilmente contrariata all'idea) che la loro vita rimarr\u00e0 movimentata ancora per un po'.\nDomande e risposte.\nTrama.\nMichael riceve la visita del Detective Paxson, affascinante poliziotta che lo avverte di stare indagando su di lui, viste le continue esplosioni che avvengono a Miami da quando lui \u00e8 in citt\u00e0. Intanto Fiona trova una potenziale cliente, Patricia, che vuole una mano per ritrovare il figlio, visto che l'ex-marito Howard non glielo fa vedere da tre giorni. Quando i tre vanno dall'uomo, per\u00f2, scoprono che il ragazzo \u00e8 stato rapito da un criminale di nome Santora che vuole in cambio dei diamanti. \nMentre Madeline sta preparando una festa per il compleanno di Michael chiede a Fiona di convincere il figlio ad andarci e di ricordarsi che amare Michael \u00e8 un po' come essere in guerra. Sam e Mike decidono di fare un \"interrogatorio al rovescio\" per scoprire dove Santora tiene il ragazzo. Sam si finge un poliziotto sopra le righe e gli fa credere che Michael sia un tossico a cui hanno chiesto un posto per nascondere un ragazzo. Dopo aver subito diverse botte da Sam e rischiato di essere accoltellato da Santora, Mike fa credere al criminale che uno dei suoi uomini, Jimmy, lo stia tradendo. Con l'aiuto di Fiona e un ottimo gioco di squadra, i tre arrivano al luogo dove \u00e8 nascosto il ragazzo rapito e lo liberano, mentre Sam fa in modo che Santora e i suoi due scagnozzi se la vedano fra loro. \nRiuniti i due genitori con il figlio, Mike e Fiona sono contenti di vederli decisi a ricominciare insieme da un'altra parte; poi vanno alla festa di Madeline, dove Michael apre i suoi regali. Sam gli ha preso una scatola di birre (che probabilmente finir\u00e0 per bere tutte lui) mentre Fiona gli ha regalato una baionetta, per ricordargli \"teneramente\" che amarlo \u00e8 un po' come essere in guerra e quindi vuole che lui sia armato.\nVicolo cieco.\nTrama.\nIl Detective Paxson accompagna Nate a casa di Michael dopo averlo interrogato inutilmente; Nate \u00e8 in citt\u00e0 per concludere un affare che potrebbe far decollare la sua attivit\u00e0 di noleggio limousine. \nMichael viene intercettato da Tyler Brennen, trafficante d'armi rancoroso nei suoi confronti e che ha deciso di obbligare Mike a lavorare per lui. Per farlo ha ingaggiato un mafioso italiano che sta fingendo di voler concludere l'affare con Nate. Se Mike non far\u00e0 ci\u00f2 che Brennen vuole, Nate sar\u00e0 ucciso. Il ragazzo \u00e8 all'oscuro di tutto, ma per il momento sta bene.\nSam e Fiona, intanto, chiamano Barry per creare un finto conto corrente intestato a Michael e all'aiutante del sindaco, per fare in modo che sembri che ci sia un'attivit\u00e0 legale ma sospetta fra i due e sviare cos\u00ec i Detective che indagano su di lui. Mentre Michael deve svolgere il primo incarico e rubare dei dati da un ufficio sorvegliato, riesce a chiamare Sam e metterlo al corrente della situazione, in modo che lui inizi a indagare su Brennen per scoprire dove potrebbe essere Nate. Mike usa la sua furbizia da spia navigata per cavarsela quando le guardie lo scoprono dopo che ha fatto scattare l'allarme. Poi Brennen lo incarica di far dire a un uomo di nome Jonathan Carver il suo nome e i numerida 0 a 9 in modo che vengano incisi su un registratore, visto che gli servono le credenziali di Carver per accedere in un posto. Mike inscena un incidente e in qualche modo riesce ancora una volta nell'incarico, mentre Sam e Fi vanno a visitare la casa a Miami di Brennen, ma Nate non c'\u00e8 pi\u00f9.\nIntanto Michael scopre il terzo incarico: rubare una scatola da un edificio usando le credenziali di accesso di Carver. Prima di farlo, per\u00f2, vuole a ogni costo sapere cosa ci sia dentro. Brennen, seccato, fa portare Nate da loro e gli spara a un braccio per convincere Mike a prendere la scatola. Mentre \u00e8 nell'edificio, Mike si sente con Sam e i due capiscono come fare leva sulla fragilit\u00e0 di Brennen. Quando esce senza scatola, Mike gli fa credere di aver spostato tutti i suoi soldi e di voler minacciare la figlia di Brennen, che studia in Svizzera. Cos\u00ec facendo, l'uomo si tira indietro e sparisce, promettendo per\u00f2 che non \u00e8 ancora finita. Mike e Nate tornano a casa insieme e cercano di convincere Madeline che un teppista abbia aggredito Nate, ma ovviamente la donna non ci crede. Tornato al loft, Mike riceve un'altra visita di Paxson che gli racconta di come il suo collega Lopez sia stato sospeso dopo l'interrogatorio serrato all'assistente del sindaco. La donna per\u00f2 non molla e promette di continuare a indagare.\nGioco di squadra.\nTrama.\nIl Detective Paxson manda all'aria un'operazione di Michael e Fiona, poi mette dei poliziotti a seguire loro due e Sam in ogni momento del giorno. Michael intuisce che deve aiutare Paxson con il caso a cui sta lavorando da mesi, se vuole togliersela di torno. La poliziotta sta indagando su Matheson, un criminale senza scrupoli che rapina trafficanti di droga.\nIntanto Sam subisce un controllo fiscale da parte di un agente antipatico e pignolo. Pi\u00f9 tardi viene fuori che Stacey Conolly \u00e8 in realt\u00e0 il figlio di una vecchia fiamma di Sam e quindi aveva pensato di vendicarsi con lui per averlo abbandonato, pur non sapendo che era stata la madre ad allontanare Sam dopo che si erano lasciati.\nFi e Mike devono agganciare Matheson ma anche eludere la sorveglianza polizia. Decidono di usare Tommy, piccolo ladruncolo che pu\u00f2 avvicinare Matheson da parte loro. Adescandolo alle corse dei cani, Mike si finge il capo di una piccola gang formata da lui, Fi e Sam e che vuole dei consigli per crescere a Miami. Tommy li mette alla prova con una rapina in una lavanderia durante la quale Michael, Fiona e Sam si dimostrano ovviamente molto pi\u00f9 in gamba e preparati di Tommy. Cos\u00ec lui gli procura un incontro con Matheson che vorrebbe sfruttare i tre per un colpo contro dei trafficanti. Quando Tommy scopre che rimarrebbero tutti uccisi, invita Michael a tirarsi indietro, allora Michael intuisce che Tommy ha buone intenzioni e lo coinvolge, dicendogli la verit\u00e0 sulla sua volont\u00e0 di incastrare Matheson. I quattro riescono nell'intento e consegnano Matheson a Paxson, che in cambio accetta una sorta di patto con Mike e decide di lasciarlo libero dalla sorveglianza.\nFiona e Michael cenano insieme e nonostante il desiderio di Fi di lavorare insieme a lui come stanno facendo, Mike le ribadisce la sua volont\u00e0 di tornare al suo vecchio lavoro.\nSegnali e codici.\nTrama.\nMike sta cercando un aggancio con la C.I.A. a Miami e scopre l'attivit\u00e0 illecita di un aereo spia, poi incarica il solito Barry di scoprire cosa cela in realt\u00e0. Nel frattempo lui e Sam vengono agganciati da un folle fuori dal poligono dove vanno di solito. Si tratta di Spencer, un matematico che ha scoperto che Mike \u00e8 una spia che risolve crimini. Spencer chiede aiuto e parla di una strana cospirazione ai danni di diplomatici e spie, ma poi cita anche alieni e mondi paralleli, cos\u00ec Sam e Mike lo fanno portare via da ambulanza, convinti che sia matto. Quando Spencer torna da Michael, lui, Fiona e Sam vanno a casa sua, dove trovano un sacco di articoli di giornale e intuiscono che, pur essendo un po' folle, le cose che ha scoperto sono vere e qualcuno sta vendendo nomi di agenti segreti poi uccisi, fra i quali un amico di Sam.\nLe indagini portano a Shannon Park, che avrebbe rubato una copia di un programma per decriptare codici segreti, \"Sideco\". \nMichael va all'aeroporto e incontra la spia che stava cercando come aggancio, Diego Garza. Il collega per\u00f2 non vuole saperne di avere a che fare con Michael, perch\u00e9 non vuole rischiare di essere cacciato e mandato via da Miami, dove conduce una vita tranquilla. Fiona non sembra ancora capire l'estrema volont\u00e0 di Michael di tornare alla C.I.A. e i due si ripromettono di parlarne prima o poi. Spencer e Mike si infiltrano nell'ufficio di Shannon mentre Sam la trattiene in una finta riunione. Mentre cercano il codice scoprono le mail non ancora decifrate, ma non trovano il software perch\u00e9 \u00e8 nascosto in una camera blindata. Come ultima spiaggia, Michael avvicina Shannon fingendosi un uomo inviato dai suoi capi e che la vuole aiutare a trovare una talpa. La donna, sapendo di essere la talpa, fa mettere una bomba sotto casa di Spencer per coprire le sue tracce. Mike e Fiona lo salvano appena in tempo, poi usano Spencer per minacciare Shannon e convincerla a tirare fuori una copia di Sideco per salvarsi e incastrare Spencer. Una volta nella camera blindata, Michael prende il software e la intrappola per poi avvisare le autorit\u00e0 insieme a Spencer. Nel frattempo, con la sua furbizia Michael riesce a obbligare Diego a parlare ai suoi capi di lui. L'agente \u00e8 ora il contatto di Michael con l'agenzia, nella speranza che la C.I.A. riesamini la sua pratica. Quando Fiona e Mike parlano di nuovo, lui cerca di farle capire che vuole tornare in agenzia per salvare vite umane perch\u00e9 \u00e8 quello per cui \u00e8 nato.\nIl cacciatore.\nTrama.\nMentre si sta allenando con Fiona, Michael riceve un pacco di yogurt con un biglietto che lo invita ad andare a un incontro con un \"amico\".\nUn po' riluttante, Michael accetta e si incontra con Tom Strickler, un personaggio misterioso che offre a Michael informazioni in cambio dei suoi servigi come spia. Strickler conferma anche che lo pagher\u00e0 ogni volta che porter\u00e0 a termini dei lavori per lui, e ci\u00f2 trasformerebbe Mike in un mercenario. Il primo avvertimento che gli d\u00e0 riguarda l'arrivo di un ucraino in citt\u00e0, un uomo che vuole regolare i conti con Michael. \nPer scoprire di chi si tratta, Fiona gli consiglia di incontrarsi con John Beck, un gangster locale con cui aveva fatto affari in passato. \nQuando Michael gli fa visita in un locale, non fa in tempo a chiedere il suo aiuto perch\u00e9 gli ucraini li trovano prima e li rapiscono entrambi e portano via come ostaggi. Quando va sul posto, Fiona trova un messaggio lasciato da Michael con una foto di uno dei rapitori. Fiona e Sam trovano Strickler e lo obbligano ad aiutarli, lui li rimanda al pilota che ha accompagnato l'ucraino a Miami, tale Piotr Chechik. \nIntanto Michael e Beck si trovano costretti a collaborare e riescono a scappare dal camion degli ucraini, poi si nascondono nella boscaglia delle Everglades e iniziano una fuga disperata mentre una dozzina di uomini li inseguono. Fiona e Sam intanto rapiscono il pilota, lo portano da Madeline (che hanno dovuto informare dell'accaduto) ed \u00e8 proprio quest'ultima a far parlare l'uomo e scoprire dove ha accompagnato Chechik per poter risalire alla posizione attuale di Michael.\nQuando Beck viene ferito, Michael l'aiuta e i due organizzano un'imboscata per Chechik e i suoi uomini. Michael riesce a catturare Chechik, mentre Sam e Fiona sopraggiungono in tempo per salvare Beck. Il gangster si dimostra vendicativo nei confronti di Chechik e riconoscente a Michael.\nMichael si incontra di nuovo con Strickler e gli dice di non voler lavorare come mercenario per lui, ma l'uomo non sembra interessato a demordere.\nUno sparo al buio.\nTrama.\nMichael riceve un altro regalo che cela in realt\u00e0 una convocazione di Strickler. L'uomo gli spiega meglio la sua posizione, dicendo di essere una sorta di \"reclutatore di spie\" e di poter aiutare Michael a riottenere il suo vecchio lavoro. Cos\u00ec Mike chiede a Diego Garza di controllare la storia del personaggio. \nTornando a casa di Fiona, lei e Michael trovano un ragazzino che voleva rubarle pistola per uccidere il patrigno.\nIl giovane Joey \u00e8 figliastro dell'imprenditore Erik Luna e di April, che ha avuto un secondo figlio da lui. Erik \u00e8 un violento e ora che April lo sta lasciando vorrebbe ottenere la custodia dei due figli solo per mantenere le apparenze. Lavora col fratello, Quinn, che lo protegge dagli affari loschi che fanno guadagnare entrambi e usa lui come copertura di facciata. \nIn realt\u00e0 anche Erik truffa dei clienti ai quali rivende auto di lusso ricavandoci. Michael, che prende a cuore la faccenda e si affeziona particolarmente a Joey, si finge un cliente insoddisfatto per agganciare Luna e spaventarlo, in modo da convincerlo a scappare prima dell'udienza per l'affidamento. Per riuscirci, gli fa credere che un fantomatico \"cattivone\" voglia ucciderlo a causa della macchina che gli ha venduto. Il piano sta quasi per riuscire, ma quando Erik picchia di nuovo April, Joey scappa col fucile di Madeline e tenta ancora di uccidere patrigno. Michael lo ferma appena in tempo.\nQuando Luna decide di non scappare, Sam e Fiona si fingono due killer assoldati da Michael per trovare il \"cattivo\". Il piano dei tre ex-agenti prevede che facciano finta di essere uccisi per impaurirlo. \nConvinto che stia dicendo delle sciocchezze, Quinn blocca il fratello mentre sta fuggendo e insieme vogliono tornare sul luogo dove sono \"morti\" Michael, Sam e Fi. Allora i tre decidono di cambiare tattica e lo fanno passare per pazzo, ripulendo tutta la zona e creando una scena fittizia nella quale Michael si finge il prete di Erik che sembra delirare quando vede anche Sam e Fiona vivi. April ovviamente riesce a ottenere la custodia dei figli e poi decide di partire.\nDiego minaccia Michael perch\u00e9 continua a intromettersi e gli sta rovinando la carriera con i suoi contatti. In questo modo, Michael capisce che Strickler \u00e8 uno che conta davvero, cos\u00ec accetta di lavorare per lui.\nL'occasione.\nTrama.\nMichael deve fare un lavoro per Strickler e Fiona continua a manifestare i suoi dubbi su questo \"agente di spie\" sbucato dal nulla. Michael dovr\u00e0 fare delle foto mentre dei ladri vendono delle merci rubate a un deposito della CIA, senza sapere a chi o perch\u00e9. Per scoprire dove avverr\u00e0 lo scambio, lui e Fiona seguono il \"ripulitore\" che rimette le cose a posto dopo il furto. \nNel frattempo Barry, il riciclatore di denaro a cui Michael chiede spesso dei favori, ha un problema serio: qualcuno gli ha rubato il registro su cui tiene la lista dei suoi clienti e l'elenco dei conti. Michael e Fiona intuiscono che deve essere stata la sua attuale fidanzata Amy a rubarlo. Quando le fanno visita la fanno confessare e scoprono che l'hanno pagata per rubare il registro.\nIntanto Sam sfrutta Madeline e la incarica di avvisarlo appena il \"ripulitore\" si fa vedere. Quando l'uomo inizia a muoversi, Michael chiede a una restia Fiona di seguirlo per scoprire dove sar\u00e0 lo scambio.\nMichael e Sam vanno a casa dell'uomo che avrebbe rubato il registro e, quando non lo trovano, rapiscono lui e quella che sembra essere la sua compagna. Quando non scoprono niente, Fiona recita la parte della donna amichevole e cerca di far parlare Natalie, che le dice di avere un figlio e di conoscere Milovan Dragas solo da tre giorni. Il suo compito era fargli vedere delle case perch\u00e9 \u00e8 un'agente immobiliare. Michael e Fiona vanno a cercare il registro in una di queste case, ma nella cassaforte trovano solo dei passaporti serbi. Oltre a quelli dei due sequestrati c'\u00e8 anche quello di Bennett Tash, l'uomo incaricato di mettere in rete il registro di Barry se non Dragas si presenta alla vendita. \nCon l'aiuto di Natalie e Barry, Michael e Sam trovano Tash che prima cerca di ucciderli, poi confessa che non \u00e8 Dragas il capo dell'operazione, ma Natalie, che minaccia la famiglia del serbo. Intuendo che Fiona \u00e8 in pericolo, Mike e Sam tornano da lei appena in tempo per salvarla, ma per rendere la scena credibile Michael colpisce violentemente Fiona. Poi decidono di cambiare tattica e lasciano scappare Natalie, fingendo di uccidere Dragas. La donna si incontra con un corriere che le d\u00e0 dei soldi in cambio del registro, ma Michael intercetta il libretto in tempo. Fiona invece affronta Natalie ma \u00e8 costretta a lasciarla scappare.\nFiona decide di non aiutare Michael durante l'operazione di Strickler e, anzi, gli comunica la sua volont\u00e0 di lasciare Miami. Michael non \u00e8 fiero di ci\u00f2 che ha fatto, ma quando riceve una chiamata del suo contatto Diego che gli dice che l'agenzia sta rivalutando il suo caso, deve ricredersi.\nMolto tempo fa.\nTrama.\nFiona sta facendo i bagagli per tornare in Irlanda e Michael \u00e8 turbato all'idea di perderla, ma non trova le parole per dirglielo, come sempre.\nIntanto continua a mantenere i contatti con Strickler e si incontra con Diego, che gli comunica che presto dovr\u00e0 deporre davanti a una commissione che valuter\u00e0 il suo caso. Quando va a trovare Fiona, Michael scopre che suo fratello Sean \u00e8 in citt\u00e0. Lui lo crede ancora Michael McBride, l'identit\u00e0 che Mike aveva adottato quando era sotto copertura a Dublino e aveva conosciuto Fiona. Sean \u00e8 a Miami perch\u00e9 Thomas O'Neill \u00e8 arrivato in citt\u00e0 per uccidere Fiona. Si tratta di un uomo con cui Fi aveva avuto a che fare quando cercava gli assassini di sua sorella. Gli aveva sabotato un'operazione terroristica e da allora O'Neill la cerca per vendicarsi.\nMichael fa nascondere i due fratelli nella villa che usano come copertura e poi chiede a entrambi di rimanere nascosti mentre lui e Sam cercano O'Neill. Quando trovano lui e i suoi uomini, scoprono che anche Fiona e Sean si sono mossi, ma stanno per cadere in un'imboscata. Per salvarli, Michael fa precipitare la macchina di Sam da un viadotto, distraendo i criminali in tempo per far scappare i due fratelli.\nIntanto Strickler fornisce a Michael la storia che dovr\u00e0 raccontare per spiegare gli ultimi tempi e che servir\u00e0 per farlo rientrare alla CIA: dovr\u00e0 dire che ha aiutato un signore della guerra somalo. Ovviamente lui non \u00e8 entusiasta all'idea di mentire, ma Strickler cerca di dissuaderlo. \nMichael si presenta a O'Neill per proporgli un finto accordo per incastrarlo: gli dar\u00e0 Fiona se lavorer\u00e0 per lui. O'Neill sembra accettare, ma al momento di stringere il patto minaccia di uccidere Michael, che a sua volta ha portato i tre amici a puntare le armi contro O'Neill. Sean vorrebbe uccidere il terrorista, ma Fiona riesce a fermarlo in tempo. \nNel frattempo Madeline mette in vendita la casa e Michael non sembra felice all'idea, nonostante non voglia ammetterlo con la madre.\nTornati alla villa, Michael e Fiona cercano di chiarirsi e lui vorrebbe dirle che gli mancher\u00e0 quando andr\u00e0 via, ma non ci riesce. Poi la casa viene assaltata da O'Neill che ferisce Michael e Sean e rapisce Fiona.\nIntuendo che pu\u00f2 aver scoperto dove si trovavano solo grazie a Strickler, Michael va a fargli visita. Quando lui ammette la complicit\u00e0 con O'Neill e chiede a Michael di dimenticare il passato, cosa che lo costringerebbe a rinunciare a Fiona che verrebbe portata in Irlanda e venduta ai suoi nemici, Mike ammazza Strickler e si organizza con Sam per salvare Fiona. \nI due riescono nell'intento e fanno anche arrestare O'Neill dalla guardia costiera. Sean si salva e ringrazia Michael, finalmente consapevole della sua vera identit\u00e0, ma gli dice anche che n\u00e9 lui n\u00e9 Fiona potranno pi\u00f9 tornare in Irlanda. Madeline decide di non vendere casa e Michael \u00e8 soddisfatto perch\u00e9 ora ha di nuovo le due cose che stava per perdere, la casa e Fiona. \nDiego chiama Michael impaurito perch\u00e9 lo stanno pedinando e non sa pi\u00f9 di chi fidarsi. Mike non fa in tempo a raggiungerlo: quando arriva al suo hotel lo trova gi\u00e0 morto.\nIncroci pericolosi.\nTrama.\nMichael vuole scoprire chi ha ucciso Diego, ma Fiona gli procura una nuova cliente, Calia, una vedova con un bambino che teme per la propria vita quando deve andare a giudizio, dato che \u00e8 minacciata da una banda di truffatori di assicurazioni. \nMadeline nel frattempo fa amicizia con Tina, un'impiegata dell'archivio comunale che potrebbe essere un'informatrice per Michael. Il figlio la mette in guardia e le fa notare che non deve socializzare troppo con una fonte. \nPer incastrare Ryan e Connor Johnson, Mike si finge un pilota in cerca di affari che lo facciano arricchire parecchio. Connor lo mette alla prova mandandolo a recuperare diecimila dollari da una gang di motociclisti insieme al figlio, poi decide di mettersi in affari con lui.\nIntanto Sam rintraccia il telefono da cui partivano molte chiamate ricevute da Strickler e scopre che si trova in uno stadio abbandonato. Quando lui e Michael ci vanno, Mike trova il cellulare e risponde a una telefonata di un uomo misterioso che lo spaventa sparando sei colpi di fucile da lontano senza per\u00f2 colpirlo. Fiona, intanto, ringrazia Michael a modo suo per averle salvato la vita e aver cos\u00ec rinunciato al suo probabile ritorno in agenzia. Michael propone a Connor di creare una finta collisione fra un'auto e un treno per truffare un'assicurazione. Ryan, deciso a impressionare il padre, gli ruba l'idea e cerca di fare da solo. Michael, Sam e Fiona compromettono la sua copertura salvando la vita dell'uomo in macchina appena in tempo. \nL'unico modo rimasto per incastrare Ryan e salvare Calia \u00e8 chiedere a Madeline di fingere di ricattare Tina per farsi dare dei fascicoli medici. \nMadeline litiga col figlio, ma lo aiuta e perde l'amicizia di Tina, che rischia anche di perdere il lavoro. Poi Mike, Sam e Fiona fanno schiantare Ryan contro un camion e gli nascondono in macchina i fascicoli, per poi chiamare la polizia. Cos\u00ec facendo liberano Calia dalla paura di essere perseguitata. \nMichael fa pace con la madre che ancora non capisce il suo modo di fare, visto che Mike sembra distruggere la vita di alcune persone per aiutarne di altre. Il figlio le rivela che ha salvato il lavoro di Tina fingendo un'intrusione all'archivio comunale durante la notte.\nIntanto Sam scopre che l'uomo che ha ucciso Diego \u00e8 Mason Gilroy, un freelance pericoloso che ora sa anche dove vive Michael. Quando Mike si ritrova un suo cellulare a casa, risponde alla telefonata di Gilroy, che gli propone un incontro.\nFuoco amico.\nTrama.\nMichael si incontra con Gilroy in un hotel di lusso sotto gli occhi attenti di Fiona che si lamenta perch\u00e9 visitano posti simili solo quando lavorano.\nL'uomo spiega di essere stato socio di Strickler e di aver ucciso Diego perch\u00e9 si stava interessando troppo ai loro affari. Michael decide di conquistare la sua fiducia per scoprire cosa vuole veramente.\nIntanto Mack, un ex-amico di Sam, si presenta in citt\u00e0. I due erano insieme nei marines e ora Mack ha bisogno di una mano per torvare Rincon, un rapitore di bambini che ha finto la sua morte in un'esplosione per fuggire. Mack \u00e8 stato sospeso per come ha condotto l'indagine e deve trovare Rincon.\nSam e Fiona lo trovano nel quartiere dove si nasconde, ma Rincon scappa e loro sono costretti a fingersi ladri per non insospettire i ragazzi che li credevano poliziotti. Mike si inserisce nel gruppo e suggerisce di sfruttare Omar Hernandez, piccolo criminale locale che pu\u00f2 trovare Rincon per loro. Madeline, preoccupata per il comportamento di Sam, chiede a Mack come mai avevano litigato e lui le spiega che aveva avuto una storia con la moglie di Sam dopo che si erano lasciati. Madeline gli suggerisce di dimenticare il passato. \nMichael si presenta nel quartiere con un vestito nero e una camicia rossa, diventando subito lo spauracchio dei ragazzi di Omar quando, ogni volta che schiocca le dita, qualcosa intorno a lui esplode. \nQuando il \"collezionista di scalpi\" Felipe Vega (Danny Trejo) si presenta da Omar chiedendo la consegna di un carico di merce come \"pagamento\" per la protezione, Michael capisce che deve sfruttare la cosa e ruba il furgone, inscenando ancora un piccolo spettacolo per gli uomini di Omar. Intanto Gilroy lo segue per vedere come lavora.\nQuando Omar scopre che Vega e Rincon lavorano insieme, per difendersi manda Michael all'indirizzo dove sarebbe nascosto il rapitore. Una volta l\u00ec, lui, Sam e Mack cadono in una trappola e riescono a salvarsi solo grazie al loro addestramento. Fiona scopre che Omar \u00e8 minacciato da Vega e cos\u00ec Michael cambia tattica, decidendo di aiutarlo. Organizza un piano e fa s\u00ec che Omar consegni lui a Vega e Rincon. Quando il rapitore di bambini vorrebbe torturarlo, Mike sfrutta l'elemento sorpresa e con l'aiuto di Fiona e di qualche esplosione risolve la situazione. Omar si riprende il suo quartiere e Rincon viene consegnato alla polizia. Mack e Sam riescono anche a chiarirsi prima che lui se ne vada. \nMichael porta Fiona in un albergo come supporto quando si incontrer\u00e0 con Gilroy. Lei ancora una volta si lamenta perch\u00e9 lavorano troppo e dovrebbe godersi di pi\u00f9 la vita. Michael le confessa che l'ha portata l\u00ec la sera prima di ricevere una telefonata da Gilroy, e i due passano la notte insieme. Quando Gilroy lo chiama la mattina dopo, comunica a Michael che ha deciso che possono entrare in affari insieme.\nCause nobili.\nTrama.\nMichael va a incontrare Gilroy e scopre che \u00e8 stato invitato anche un terzo uomo, un tale di nome Claude. Dato che non vuole lavorare con un terzo incomodo che non conosce, Michael chiede a Fiona di investigare su di lui.\nIntanto l'ex-vicino di Mike, lo spacciatore Sugar, torna a trovarlo per chiedergli aiuto. Il criminale Lynch vuole sfruttare suo cugino Dougie, un ragazzo ritardato, per fare un colpo. Nel frattempo Madeline chiede al figlio di accompagnarla alla celebrazione per un premio che ha ricevuto come miglior vigilante del quartiere dopo aver segnalato alcuni furti di auto (portati a termine proprio da Michael!).\nQuando Fiona trova informazioni su Claude e scopre la sua vera identit\u00e0, Michael \u00e8 costretto ad ascoltarla e ad aiutare Sugar con suo cugino. Dopo aver messo una cimice in casa di Lynch, Michael lo controlla. Il criminale fa mandare un gruppo di sicari da Sugar, che viene ferito gravemente. Michael lo riesce a salvare improvvisando una bomba col microonde dell'appartamento, poi lo porta in ospedale.\nGilroy spiega a Mike e Claude che dovranno rubare un fascicolo da un edificio. Michael dovr\u00e0 creare un diversivo mentre Claude entrer\u00e0 da solo e non sembra interessato a dire a Michael come far\u00e0. Sam intanto va a trovare Dougie e scopre che Lynch lo sta traviando fingendosi un suo amico e protettore. Quando il ragazzo viene invitato a un suo party, Fiona si infiltra e piazza un'altra cimice per scoprire cosa devono fare. \nLynch ha contattato il ricettatore Bolo, cos\u00ec Michael e Sam lo obbligano a presentare Mike come suo fornitore che dovr\u00e0 procurare a Lynch una sega elettrica all'avanguardia. Fiona scopre che Claude \u00e8 un free-climber, cos\u00ec Michael decide di manomettere gli appigli che dovrebbe usare per arrampicarsi nell'edificio. Poi ruba le cesoie elettriche speciali ai vigili del fuoco e le porta a Lynch. \nPi\u00f9 tardi Sam si rende conto di aver sbagliato a valutare l'obiettivo del colpo di Lynch. Lui, Michael e Fiona riescono a salvare Dougie e a fermare Lynch per il rotto della cuffia. Sugar ringrazia Michael per ci\u00f2 che ha fatto per suo cugino.\nDurante il colpo per Gilroy, Claude cade da uno degli appigli, mandando a monte l'operazione come voleva Michael e rompendosi una caviglia.\nMike si presenta alla premiazione di Madeline, facendo felice la madre, poi scopre che Gilroy ha fatto uccidere Claude e ora lavorer\u00e0 per lui da solo.\nL'altro Michael.\nTrama.\nGilroy Chiede a Michael di procurargli i piani di volo di alcuni aerei privati per le successive sei settimane. Tornati al loft, lui e Sam trovano un cadavere e il suo ex-collega Larry, che confessa di aver ucciso lo straniero perch\u00e9 era un killer assoldato per eliminare Michael.\nIn realt\u00e0 l'uomo \u00e8 stato mandato da un cartello di colombiani perch\u00e9 Larry ha usato il nome \"Michael Westen\" per rubare loro 2 milioni di dollari.\nNel frattempo Nate torna a Miami con una novit\u00e0 dell'ultimo momento, la sua novella sposa Ruth. La donna non va subito troppo d'accordo con Madeline.\nMichael segue i collaboratori del killer morto, Giustino, e tramite il suo cellulare scopre dei messaggi mandati dal suo capo che lo invita a finire un altro lavoro. Sam, Mike e Larry vanno da Jack Fleetwood (il cui vero nome \u00e8 Yablonski) e lo salvano saltando dal balcone nella piscina dell'albergo prima che i colombiani lo uccidano. Michael decide di convincere Carlos, il capo del cartello, che era stato Giustino a derubarlo e non Larry usando il suo nome.\nCon l'aiuto di Fiona e di una \"comparsa\", Michael fa credere a Carlos che Giustino sia ancora vivo e sia stato avvistato in un locale. Cos\u00ec Carlos e Mike iniziano a collaborare per \"trovare\" Giustino.\nIntanto Larry va a trovare Fiona e le racconta un po' di storie del suo passato lavorativo con Michael. La ragazza rimane sconvolta e dice a Michael che stavolta dovr\u00e0 cavarsela senza di lei perch\u00e9 non pu\u00f2 accettare l'idea che lui lavori con Larry. Sam inoltre scopre che i piani di volo richiesti da Gilroy servivano a trovare una zona aerea di cielo libera in un determinato giorno. Anche Sam abbandona Michael perch\u00e9 non vuole che consegni i piani a Gilroy, visto che metterebbe a rischio troppe persone innocenti. Carlos e Michael trovano Giustino (il cui cadavere \u00e8 in un'auto) e il colombiano pensa di averlo ucciso lui. I soldi nel suo bagagliaio, per\u00f2, sono finti. Michael capisce di essere stato fregato da Larry, che gli chiede di uccidere Carlos in cambio della sua collaborazione futura. \nControllando la sim del suo telefono, Michael capisce che Larry l'ha isolato da Fiona e Sam; quando i tre si incontrano di nuovo, Mike chiede loro scusa e promette di eliminare Larry dalla sua vita. Mentre Sam trova i soldi veri nascosti da Larry, Michael organizza un piano per incastrarlo e costringerlo a rinunciare al denaro e a sparire. \nJack Yablonski \u00e8 salvo e Mike gli chiede di lasciare la citt\u00e0, mentre Madeline decide di rimanere a vivere a Miami nonostante l'assidua richiesta di Nate di andare via con lui per essere pi\u00f9 al sicuro.\nMichael d\u00e0 a Gilroy i piani di volo dell'unico giorno che gli serve e gli chiede cosa stia progettando. Quando l'uomo ammette di voler trasportare un'arma batteriologica, Michael non gli crede.\nModa ad alto rischio.\nTrama.\nMike sorveglia gli uffici dello spionaggio polacco per scoprire cosa vuole rubare Gilroy dall'aereo che seguir\u00e0 il piano di volo scoperto da Sam. Quando cerca di corrompere uno degli agenti, Conrad, il polacco cerca di ucciderlo. \nIntanto Sam chiede a Michael di aiutarlo con una ricca proprietaria di una casa di moda, Isabella, che vuole scoprire quale dei suoi soci la sta derubando. Fiona invece si assume l'incarico di far parlare Conrad e decide di fingersi un contatto della sua agenzia che cerca di aiutarlo a sbarazzarsi della spia russa che lo stava tampinando (che sarebbe Michael).\nA una festa di Isabella, Sam e Mike vedono Tim, il possibile ladro. Quando Sam controlla il suo ufficio ci trova dei libri contabili. Michael lo segue a casa di Isabella e i due scoprono il suo cadavere. Michael capisce che \u00e8 tutta una trappola per Tim e l'aiuta a scappare. Il vero ladro \u00e8 Damon, lo stilista di Isabella. Michael allora si finge un trafficante di droga che collaborava con Isabella e che ora minaccia di uccidere Damon se non trova chi l'ha uccisa. \nFiona chiede a Madeline delle vecchie foto di Michael per creare un finto dossier da dare a Conrad, mentre Mike intercetta una conversazione di Damon con il suo socio in affari, Ric, un dj che \u00e8 anche spacciatore di ecstasy. \nSam e Michael fanno credere a Damon che la polizia stia ancora investigando sulla morte di Isabella, poi usa Fiona come finto ostaggio per spaventarlo. \nFiona confessa che Tim sta andando via e dice ai due dove trovarlo; Michael invita Damon a uccidere Tim prima che scappi. Fiona, invece, porta il finto dossier a Conrad che non ha ancora scoperto cosa trasporti l'aereo. \nAll'appuntamento al molo, Ric e Damon decidono di non sparare a Tim, ma di piazzare una bomba. Michael la fa esplodere prima del previsto salvandolo, ma Tim viene catturato dalla polizia. Come piano di riserva, Michael e Sam mettono Damon contro Ric, incaricando lo stilista di uccidere il socio per salvarsi la vita e usarlo come capro espiatorio. Ovviamente la polizia arresta entrambi e Damon confessa tutto.\nConrad scopre che il volo trasporter\u00e0 un prigioniero di massima sicurezza, quindi Michael capisce che Gilroy vuole farlo scappare.\nBuone intenzioni.\nTrama.\nGilroy si incontra con Michael e lo porta in un campo di un gruppo di militari fascisti dai quali deve comprare una mitragliatrice per la loro missione. Mentre Michael fa da esca, Gilroy ruba l'arma.\nFiona e Sam, invece, si occupano di un nuovo cliente, Coleman, una vecchia conoscenza di Fiona. Michael invece cerca di avvertire l'FBI (ritrovando i suoi \"vecchi amici\" Harris e Lane) di ci\u00f2 che Gilroy vuole fare, ma i due non sono interessati.\nFiona va con Coleman dal suo datore di lavoro, Gabriel. L'uomo \u00e8 ossessionato dalla sicurezza e vuole vedere il passaporto di Fiona per essere sicuro che abbia davvero lavorato a Madrid come gli ha detto Coleman (mentendo). Sam e Michael devono velocemente truccarlo per salvarle la vita. Mentre Sam prende tempo, Mike crea una pagina finta sul passaporto. Michael \u00e8 preoccupato per Fiona, che intanto ha scoperto che Gabriel c'entra con un rapimento e quindi decide di continuare a lavorare per lui. Gabriel continua a testare le capacit\u00e0 di Fiona e chiede informazioni personali sul suo passato, anche sulla morte della sorella. Intanto ha anche fatto sparire Coleman. Fiona entra nella stanza con il lucchetto e scopre che l'ossessione di Gabriel \u00e8 una ditta di nome Atex e trova delle foto di una bambina. Poi i due vanno via in macchina e Gabriel inizia a raccontarle di come la Atex abbia ucciso la figlia Eva, perch\u00e9 inquinava la citt\u00e0 causando decide di morti per malattia. Nonostante fosse un dottore, non era riuscito a salvarla. Non sicuro di potersi fidare di lei, Gabriel minaccia Fiona con un'arma e lei riesce a convincerlo raccontandogli del suo dolore per la morte della sorella.\nFinalmente finiti i test, Gabriel le spiega che vuole far chiudere la Atex in Argentina e per farlo vuole rapire uno dei dirigenti. Fiona dovr\u00e0 fingere di essere la sua escort per poi ucciderlo.\nSam prepara una cimice da dare a Fiona in un rossetto, mentre Michael incontra Gilroy che gli fa vedere il posto in cui dovr\u00e0 creare un diversivo per bloccare i curiosi e la polizia. Lo convince con le cattive a presentarsi anche se non sa niente del piano.\nMichael si presenta all'hotel dove avverr\u00e0 l'incontro fra Fiona e il dirigente, e crea un diversivo fingendosi un ispettore dell'ufficio d'igiene, poi causa un incendio e fa uscire tutti dall'hotel. \nGabriel porta Fiona dall'altro ostaggio perch\u00e9 vuole eliminarlo, convinto che la situazione sia compromessa. Fiona lo libera da sola e poi chiude Gabriel nella stessa gabbia in cui lo teneva. L'uomo vorrebbe suicidarsi perch\u00e9 non ha pi\u00f9 motivo di vivere e crea un incendio che minaccia di distruggere tutto il magazzino. Fiona rimane sconvolta dal suo atteggiamento e lo salva con l'aiuto di Michael. \nArrestato Gabriel, Sam scopre che stanno comunque raccogliendo informazioni sulla Atex, che sar\u00e0 denunciata e chiusa.\nDurante la missione Michael crea un'esplosione per tenere lontane le auto della polizia, poi raggiunge Gilroy al punto di incontro e lo trova morente e con un ordigno esplosivo legato addosso. Gilroy lo invita ad andarsene, proprio mentre la bomba esplode.\nFollia criminale.\nTrama.\nMichael si salva dopo l'esplosione e scappa dalla polizia, trovandosi presto braccato anche dall'FBI, il cui agente Callahan va da Madeline per chiederle di collaborare a catturare il figlio. Quando la madre lo chiama, per\u00f2, gli fa capire di non andare a casa per nessun motivo. \nMike si scusa con Sam e Fiona per averli coinvolti nella storia di Gilroy e intanto cercano Simon, il fuggiasco. Attirato in un negozio di tv sulle quali appaiono le sue foto, Michael vede varie immagini di incidenti causati da Simon ma per i quali hanno fatto incolpare lui. Simon gli spiega che sono la causa della sua espulsione. Simon rivuole la sua reputazione di \"cattivo\" e per farlo deve far tornare l'uomo della \"direzione\" a Miami e per ottenere la collaborazione di Michael minaccia di fare esplodere un hotel dove ha fatto piazzare delle bombe. Quando riesce a chiamare Sam, Mike lo incarica di trovare la bomba, cos\u00ec Sam e Fi vanno da Keith, l'uomo che ha messo la bomba nell'hotel per conto di Simon. \nCallahan intanto fa vedere a Madeline il dossier su Michael, che lo accusa di tutti gli incidenti causati da Simon. Madeline ovviamente difende il figlio e lo protegge.\nMike va al loft per prendere il telefono con cui chiamare la \"direzione\" e parlare con il vecchio che aveva incontrato mesi prima. Dopo averlo avvisato del pericolo, lo invita a venire a Miami, poi lui e Simon scappano ancora da polizia. \nSam e Fiona trovano la bomba e tolgono il detonatore, facendo in modo che non esploda tutto l'edificio. Madeline, invece, viene arrestata perch\u00e9 non collabora.\nMichael va all'incontro con la \"direzione\" e subisce un'imboscata da parte di Simon. Anche se Michael scappa, Simon rapisce il contatto della \"direzione\". Dopo un lungo inseguimento in auto, Michael blocca Simon e permette al vecchio della \"direzione\" di scappare, ma viene arrestato insieme al suo nemico. Mentre Michael viene portato via, Madeline viene liberata, ma nessuno ha idea di dove sia finito Michael."}
{"id": "2525527", "revid": "287204", "url": "https://it.wikipedia.org/wiki?curid=2525527", "title": "Cultura di Novocerkassk", "text": ""}
{"id": "2525528", "revid": "118880733", "url": "https://it.wikipedia.org/wiki?curid=2525528", "title": "Cirilo Mora", "text": "Carriera.\nMessosi in luce nella primavera del Tacuary nel 2008 ha debuttato in prima squadra con l'avvio del Torneo Apertura 2008.\nNel luglio 2009 viene acquistato dal Vicenza, dove per\u00f2 non scende mai in campo ritornando quindi in patria nell'estate del 2010."}
{"id": "2525529", "revid": "486946", "url": "https://it.wikipedia.org/wiki?curid=2525529", "title": "Airdrie United F.C.", "text": ""}
{"id": "2525530", "revid": "1442080", "url": "https://it.wikipedia.org/wiki?curid=2525530", "title": "Movistar Open 2001 - Singolare", "text": "Il singolare del Movistar Open 2001 \u00e8 stato un torneo di tennis facente parte dell'ATP Tour.\nGustavo Kuerten era il detentore del titolo, ma quest'anno non ha partecipato.\nGuillermo Coria ha battuto in finale 4\u20136, 6\u20132, 7\u20135 Gast\u00f3n Gaudio."}
{"id": "2525533", "revid": "767487", "url": "https://it.wikipedia.org/wiki?curid=2525533", "title": "Cagiva T4", "text": "Le Cagiva T4 sono delle motociclette tuttoterreno della Cagiva prodotta nella cilindrate di 350\u00a0cm\u00b3 e 500\u00a0cm\u00b3 con motori a quattro tempi, le quali riprendono il progetto della Cagiva Ala Rossa 350, debitamente aggiornato con l'adozione della testata a 4 valvole (anzich\u00e9 2 come in precedenza).\n350.\nMoto con motore a quattro tempi da 350\u00a0cm\u00b3, testata monoalbero 4 valvole, prodotta dal 1987 al 1991.\nQuesta moto \u00e8 disponibile in due versioni \"E\" (Enduro), \"R\" (Racing) pi\u00f9 la \"M\" (Militare), nel complesso le moto sono molto simili, le uniche differenze le si hanno a livello della ciclistica, dove nella versione \"R\" si ha un ammortizzatore posteriore pluriregolabile (precarico freno in estensione e compressione), mentre nella versione \"E\" non si ha la regolazione del freno compressione, inoltre vi \u00e8 un'altra differenza per quanto riguarda l'avviamento, che nella versione \"R\" \u00e8 solo del tipo a pedale, mentre nella versione \"E\" \u00e8 sia a pedale che elettrico.\nAltre differenze sono che la 'R' monta un carburatore Dell'Orto con pompa di ripresa al posto del Bing a depressione della '\u00c8 e il disco del freno anteriore flottante su supporto in lega leggera. Come optional si poteva avere il monoammortizzatore posteriore della Ohlins al posto di quello di base in comune tra le due versioni.\nIl modello militare \u00e8 sostanzialmente simile alla versione \"E\", con la differenza di colorazioni richieste dai vari corpi e di particolari piccole modifiche per l'alloggiamento della radio, rinforzi al telaio o piccole protezioni agli organi meccanici. La versione militare \"T4\" \u00e8 stato adottato o sperimentato dalle forze armate di molti Paesi, tra i quali Francia, Italia, Cile, Brasile, Regno Unito, Stati Uniti, Danimarca e Svizzera; per quest'ultimo Paese, dotato di marmitta catalitica. Il battesimo del fuoco per la \"350 T4\" \u00e8 avvenuto durante la guerra del Golfo, al seguito delle forze armate francesi. In ambito sportivo, il 350 R nel 1988 e nel 1989 fu campione italiano enduro (classe 350 4t) con Franco Gualdi, confermando una grande competitivit\u00e0 nei confronti della concorrenza giapponese di pari cilindrata (Yamaha TT 350 in primis).\n500.\nLa 500 venne prodotta dal 1987 al 1990 ha lo stesso telaio e ciclistica e ben poche differenze dalla sorella minore 350\u00a0cm\u00b3, da cui prende anche il motore che subisce per\u00f2 una maggiorazione a 450\u00a0cm\u00b3 circa, grazie all'aumento dell'alesaggio da 82 a 94\u00a0mm."}
{"id": "2525535", "revid": "1810027", "url": "https://it.wikipedia.org/wiki?curid=2525535", "title": "Chiesa di San Giacomo (Lecce)", "text": "La chiesa di San Giacomo \u00e8 una chiesa barocca di Lecce che sorge in prossimit\u00e0 della torre del Parco. \u00c8 anche conosciuta con il titolo di San Pasquale al Parco.\nStoria.\nL'origine della chiesa risale alla fine del XIV secolo, quando Raimondo Orsini Del Balzo edific\u00f2 una piccola cappella dedicata a san Giacomo apostolo. Successivamente, durante la met\u00e0 del Quattrocento venne rivisitata e ampliata dal figlio Giovanni Antonio, il quale istitu\u00ec nel 1448 la fiera di san Giacomo. Nella seconda met\u00e0 del Quattrocento, Ferrante I d'Aragona fece costruire accanto alla chiesa un convento, il quale fu ceduto da Filippo III di Spagna ai padri conventuali, nel 1614. La chiesa venne costruita nelle forme attuali tra il 1677 e il 1679 dagli alcantarini.\nGli alcantarini furono soppressi nel 1809 ed andarono via dal convento, poi ritornarono e stettero fino al 1898 per curare i servizi della chiesa. Smesso di essere convento, tutto il complesso divent\u00f2 lazzaretto, poi ospizio dei poveri, infermeria presidiaria ed infine ospedale psichiatrico.\nDescrizione.\nEsterno.\nLa sobria facciata in pietra leccese \u00e8 divisa in tre ordini. Il primo, spartito in tre zone da lisce paraste, presenta un ampio portale sormontato da un architrave, sul quale una nicchia accoglie la statua di san Giacomo. L'ordine superiore ospita una piccola finestra centrale, mentre il terzo, raccordato al secondo da semplici volute, termine con uno slanciato frontone.\nInterno.\nL'interno, con un semplice impianto planimetrico a navata unica e a croce latina, presenta quattro altari seicenteschi ai lati. Il piano calpestabile \u00e8 caratterizzato da un ottocentesco pavimento maiolicato. Di notevole rilievo artistico sono alcune tele dell'et\u00e0 barocca, come la \"Predica di San Giacomo\" di Giuseppe Simonelli sull'altare maggiore, al quale possono essere attribuiti anche il \"San Pasquale Baylon\" sull'altare destro del transetto e il \"San Giuseppe con il Bambino\" nella cappella destra; mentre il \"San Pietro d'Alcantara in estasi\" sull'altare sinistro del transetto vanta un'attribuzione tradizionale (ma non del tutto concordata allo stato attuale) a Luca Giordano."}
{"id": "2525536", "revid": "287204", "url": "https://it.wikipedia.org/wiki?curid=2525536", "title": "Koushun Takami", "text": "Biografia.\nNato ad Amagasaki, nella prefettura di Hy\u014dgo, vicino a Osaka, si \u00e8 laureato in estetica alla Osaka University. Ha lavorato dal 1991 al 1996 per il quotidiano giapponese Shikoku Shimbun, scrivendo articoli riguardanti, tra gli altri temi, la politica e l'economia.\nDopo aver lasciato il giornale, ha pubblicato un romanzo dal contenuto molto controverso, intitolato . Divenuto un bestseller gi\u00e0 nel 1999, anno della sua pubblicazione, da \"Battle Royale \"sono stati tratti nel 2000 un manga e un film."}
{"id": "2525540", "revid": "110157", "url": "https://it.wikipedia.org/wiki?curid=2525540", "title": "Agents of the Underground", "text": "Agents of the Underground \u00e8 il settimo album del gruppo punk rock Strung Out, pubblicato il 29 settembre 2009 dalla Fat Wreck Chords, ascoltabile per\u00f2 dal 21 settembre in streaming sul MySpace del gruppo. L'album \u00e8 prodotto da Cameron Webb e masterizzato da Brad Vance.\nCon questo nuovo disco, il gruppo festeggia il 20\u00ba anno di attivit\u00e0 nella scena punk. Il 28 agosto \u00e8 uscito, disponibile per il download, il primo singolo \"Black Crosses\". Dal 27 settembre \u00e8 possibile scaricare anche la traccia \"Vanity\" dal sito della Fat Wreck Chords."}
{"id": "2525541", "revid": "2193718", "url": "https://it.wikipedia.org/wiki?curid=2525541", "title": "Ponte di Alc\u00e1ntara", "text": "Il ponte di Alc\u00e1ntara \u00e8 un ponte romano ad arco costruito tra gli anni 103 e 104, che attraversa il fiume Tago nella localit\u00e0 spagnola di Alc\u00e1ntara, in provincia di C\u00e1ceres. \u00c8 un ponte che coniuga una tecnica raffinata con estetica e funzionalit\u00e0 ed \u00e8 uno dei pi\u00f9 chiari esponenti di quella che fu l'ingegneria civile romana con fine propagandistico. Situato in una zona apparentemente povera fu magnificamente costruita come vedetta permanente dell'Impero romano in una regione che in realt\u00e0 era ricca di giacimenti metalliferi.\nI suoi alti pilastri provvisti di contrafforti, che ne esaltano la verticalit\u00e0, e gli archi, che favoriscono la ricercata monumentalit\u00e0, sono stati presi come modello per altre opere, come il vicino ma pi\u00f9 modesto ponte di Segura. La forma dell'arco centrale riconduce al periodo dell'imperatore Traiano che difatti ne commission\u00f2 la costruzione, e ai municipi della zona che contribuirono al progetto. Danneggiato e ricostruito pi\u00f9 volte dal Medioevo al XIX secolo, \u00e8 un ponte che si nota tra i molti che sono stati eretti dai romani, come hanno ripetutamente riportato cronisti, viaggiatori e studiosi che lo hanno potuto ammirare nel corso dei secoli, dal medioevo ai nostri giorni, lasciandoci innumerevoli testimonianze di elogio.\nUbicazione.\nIl ponte romano di Alc\u00e1ntara si trova a circa 400 m a nord della citt\u00e0 omonima, sulla strada che conduce al Portogallo, attraversando il fiume Tago. In passato faceva parte della via Norba che si collegava con il nord portoghese, mettendo in comunicazione la zona intermedia della Beira Alta con due importanti arterie, la via La Plata e la via da Lisbona a Braga. Si trattava di una via secondaria nella rete di strade romane della Hispania, motivo per cui il superbo ponte non \u00e8 stata un'opera pubblica commissionata dallo stato romano, anche se sorgeva in una regione ricca di giacimenti metalliferi. Inoltre, nell'Antica Roma la costruzione dei ponti (opus pontis) era responsabilit\u00e0 dei municipium vicini e il fatto di condividere i costi significava che l'infrastruttura apparteneva a tutta la regione e non a un solo comune. Questa infrastruttura ha quindi avuto come missione quella di mettere in comunicazione la zona a nord del Tago con la regione meridionale e sono stati proprio dodici diversi municipium, i cui nomi figurano in un'iscrizione, a pagare i lavori.\nIl luogo scelto per attraversare il canale del Tago \u00e8 un tratto che presenta un naturale restringimento tra due raccolti che rallentano la forza della portata dello stesso fiume. Prima della costruzione della diga del bacino di Alcantara, a met\u00e0 del XX secolo, le piene d'acqua raggiungevano altezze elevate che costrinsero, infatti, ad erigere un'opera di ingegneria insolitamente alta.\nDescrizione.\nIl ponte misura 58,2 m. di altezza e ha una lunghezza di 194 m. Viene composto da sei archi, di altezza irregolare, sostenuti da cinque pilastri che partono a diversi livelli. I supporti sono stati distribuiti e distanziati, in modo che solo due di essi penetrino nell'acqua del fiume, con la conseguenza che durante lo stivaggio vengano preservate dall'erosione della corrente le restanti pile, il che spiega in parte la buona conservazione dell'opera. Questi due cumuli si sono appoggiati sulle formazioni di ardesia del letto del fiume, come si \u00e8 potuto constatare deviando il letto del fiume per costruire la diga del bacino di Alc\u00e1ntara, che si trova a breve distanza a monte. I pilastri, solidi basamenti ricoperti da grandi selle imbottite, sono posti in corda con dimensioni consistenti di 60 o 120 cm si crea cos\u00ec un effetto di perfetta regolarit\u00e0, da cui emerge solo una fila che segna una linea orizzontale nella parte bassa delle pile centrali. La pianta di queste tre pile centrali \u00e8 rettangolare e di esse sporgono, a monte, dei tagli triangolari. I due pilastri rimanenti sono anche rettangolari, anche se con contrafforti su entrambi i versanti.\nSulle pile cavalcano gli archi, che sono a tutto sesto e di proporzioni diverse. In tutta l'altezza dei timpani, su entrambi i versanti, si prolungano in altezza i contrafforti. Il tutto genera una continuit\u00e0 che a sua volta contribuisce a sottolineare il senso di verticalit\u00e0 di un'opera gi\u00e0 di per s\u00e9 di grande elevazione, accentuata dalla costruzione dell'arco onorario alto 14 m. in mezzo al ponte, sul pilastro centrale. Questa linea segna l'asse di composizione del ponte. Un'iscrizione ripetuta su entrambi i lati dell'arco indica che \u00e8 stato costruito in onore dell'imperatore romano Traiano, nato a Hispania. L'iscrizione dice: IMP(eratori)\u00b7 CAESARI\u00b7 DIVI\u00b7 NERVAE\u00b7 F(ilio)\u00b7 NERV(ae)/ TRAIANO\u00b7AVG(usto)\u00b7 GERM(anico)\u00b7 DACICO\u00b7 PONT(ifici)\u00b7 MAX(imo)/ TRIB(unicia)\u00b7 POTES(tate)\u00b7 VIII\u00b7 IMP(eratori)\u00b7 V\u00b7 CO(n)S(uli)\u00b7 V\u00b7 P(atri)\u00b7 P(atriae). Questa iscrizione vale per fissare la data di costruzione del ponte tra gli anni 103 e 104 d. C., periodo che coincide con le magistrature ordinarie dell'imperatore. Si conosce il contenuto di questa iscrizione grazie ad alcuni manoscritti che la copiarono secoli fa. In origine era disposta sul fronte di uno degli stipiti ed \u00e8 possibile che fosse accompagnata da altre tre iscrizioni il cui contenuto, anche se ignoto, sarebbe potuto essere un supplemento alla lista dei municipi o forse una ripetizione del contenuto gi\u00e0 noto dell\u2019iscrizione precedente. \nI due archi centrali sono i pi\u00f9 grandi, con rispettivamente 28,8 m e 27,4 m di luce; i collaterali hanno 21,4 m e gli archi esterni 13,8 m. La simmetria di proporzioni, quindi, non \u00e8 assoluta in larghezza come nemmeno in altezza, perch\u00e9 il terreno irregolare a cui si \u00e8 dovuto adattare l'opera ha dato diverse dimensioni alle pile, cosa che tuttavia contrasta con la regolarit\u00e0 del design e sottolinea l'orizzontalit\u00e0 irreprensibile della sua tavola. I vani centrali raggiungono la massima luce conosciuta su un ponte romano ad eccezione del ponte di Narni in Italia che con 32 m, \u00e8 crollato e per questo ci evidenzia il pericolo che comportava il ribaltamento di archi di tali dimensioni. Tuttavia, gli archi di quello di Alcantara hanno sopportato il passare del tempo e l'erosione naturale, ma hanno sofferto il danno dell'uomo. Qui il rapporto della pila rispetto all'arco \u00e8 un po' pi\u00f9 piccolo di un terzo (3,5), ci\u00f2 che unito alla sua altezza fornisce al ponte un profilo diafano e leggero che lo fa sporgere tra le pesanti opere di ingegneria dell'antichit\u00e0.\nTempio romano di Alc\u00e1ntara.\nAll'entrata del ponte da Alcantara c'\u00e8 un tempietto romano fatto interamente di pietra e coperto su due versanti. Presenta due colonne di ordine tuscanico sulla facciata e all'interno ci sono resti che sembrano indicare una antica divisione interna in naos (cella) e pronaos (spazio antistante di una cella). Sulla sua porta si pu\u00f2 leggere un'iscrizione elaborata nei secoli XVII-XIX. Quest'iscrizione evidenzia l'epigrafia originale romana e il suo grande valore che trasmetterci il nome dell'ingegnere che guid\u00f2 la costruzione del ponte e del tempietto, dedicato a Gaius Iulius Lacer. \nAll'interno del tempietto \u00e8 raffigurata un'iscrizione con una dedica all'imperatore Traiano per poi svilupparsi in un epigramma in cui si ritorna ad alludere a Cesare e agli dei Romuleo. Questa inizia con le seguenti considerazioni: \u00ab [...] forse la curiosit\u00e0 dei viaggiatori, la cui cura \u00e8 sapere cose nuove, si chiederanno chi l'ha fatto [il ponte] e con quale intenzione. Il ponte, destinato a durare per sempre nei secoli del mondo, lo fece Lacer, famoso per la sua divina arte...\u00bb. La frase pu\u00f2 essere pretenziosa, ma il ponte c'\u00e8, davvero magnifico per la sua concezione di tecnica e arte, rinnovato pi\u00f9 volte ma conservando sempre l'essenza dell'opera originale. Alla fine dell'epigramma, su una linea separata, si trova il suo nome completo (G)aius I(ulius) Lacer, che non \u00e8 pi\u00f9 apparso in nessun documento.\nStoria.\nEt\u00e0 Media e Moderna.\nNel XII secolo i musulmani fondarono nelle loro vicinanze un piccolo villaggio battezzato Al-Qantarat (\u0627\u0644\u0642\u0646\u0637\u0631\u0629), \u00abEl Puente\u00bb, che non ha bisogno di altre spiegazioni.Il ponte rimase intatto fino al XIII secolo, quando, con la Riconquista dei regni cristiani verso il sud, sub\u00ec la prima di varie distruzioni. Quando il re Alfonso IX di Leone prese definitivamente Alcantara nel 1213, il ponte si ruppe, non si sa se per azione cristiana o musulmana. Successivamente, nelle successive battaglie tra Castiglia e Portogallo, Alc\u00e1ntara \u00e8 stato un importante luogo di scontro. \u00c8 documentato, come dato che significa la considerazione del ponte, che essendo circondata la villa ai tempi dei Re Cattolici, nel 1475, il re Alfonso V del Portogallo sollev\u00f2 la recinzione sapendo che Alcantara stava per tagliare il ponte e fece dire al suo nemico: il duca di Villahermosa, che avrebbe fatto un rodeo perch\u00e9 \u00abnon voleva che il regno di Castiglia tenesse quell'edificio meno\u00bb.\nLa prima ricostruzione fu fatta sotto il governo del re Carlo V e le opere sono ben documentate. Si ripararono le macerie durante la costruzione del primo arco di ponente, si incornici\u00f2 di merletti l'arco centrale e il ponte fu ripulito da installazioni militari che erano resti dovuti all'importanza strategica che ebbe il ponte durante le guerre medievali. I lavori sono stati eseguiti dal maestro Mart\u00edn L\u00f3pez tra il 1532 e il 1543, sotto la supervisione degli illustri architetti Pedro de Ibarra e Esteban de Lezcano. Per lasciare memoria del restauro si costru\u00ec lo scudo imperiale che corona l'arco del trionfo sul fronte sud e tre iscrizioni sugli stipiti dove dice: \u00abCarlo V Imperatore, Cesare Augusto e Re delle Spagne, fece riparare questo ponte che deteriorato dalle guerre e dalla sua antichit\u00e0 minacciava rovina, l'anno del signore 1543, nel 24 del suo impero e 26 del suo regno\u00bb. Ancora nel XVI secolo \u00e8 stato praticato un secondo intervento, che fu aggiudicato da Diego de Casta\u00f1eda e che fu completato da Pedro de Villegas e Sebasti\u00e1n de Aguirre nel 1577. \nNel 1707, durante la Guerra di successione, Alc\u00e1ntara fungeva da frontiera tra la Spagna e il Portogallo. Quando i portoghesi si ritirarono dalla localit\u00e0, cercarono di far saltare in aria senza successo il secondo arco della riva destra e l'esplosione colp\u00ec i paramenti dell'arco, che in parte caddero, e i pretili, cos\u00ec come il nucleo della fabbrica, cominciarono a presentare delle crepe nell'arco onorario. Il restauro fu ordinato da Carlo III nel 1778.\nEt\u00e0 Contemporanea.\nDurante la Guerra d'Indipendenza, per impedire il passaggio delle truppe napoleoniche attraverso Alcantara, gli alleati distrussero il secondo arco della riva destra nel 1809 e non ne colmarono l'assenza fino al 1818 con l'installazione di una struttura in legno per il passaggio delle carrozze, ma purtroppo fu incendiata nel 1836 dalle truppe elisabettiane per impedire il passaggio dei carlisti, che comandati da Miguel G\u00f3mez Damas, avevano invaso la provincia.\nFu ricostruito nel 1860 da Isabella II. La proposta part\u00ec della Reale Accademia della Storia, che affid\u00f2 le opere al Corpo degli Ingegneri delle Strade, diretto allora da Alejandro Mill\u00e1n. Fu rifatto l'arco che era stato violato, si consolid\u00f2 tutta la fabbrica coprendo le guarnizioni delle selle, si dispose al suo posto l'arco onorifico, che era stato smontato temendo il crollo della pila centrale, la strada \u00e8 stata pavimentata e il ponte fu completato dai binari che oggi si trovano alle estremit\u00e0. La ricostruzione consiste nell'arco commemorativo all'interno di una lapide situata nello stipite destro ed \u00e8 stato anche disposto alla fine di questo fronte uno scudo reale. La suddetta lapide di Elisabetta II e un'altra novit\u00e0: lo spostamento delle commemorazioni di Carlo I, che si sono riposizionate all'interno dell'arco.\nL'iscrizione isabelina dice: \u00abElisabeth Borbonia Hispaniarium regina, norbensem potem antiquae provinciae lusitaniae, opus iterum bello interruptum, temporis vetustate pene prolapsum restituit aditum utrimque amplificavit, viam latam ad vaccaeos fieri iussit anno domine MDCCCLIX\u00bb.\nNel settembre 1969, per costruire la diga di Alc\u00e1ntara, che si trova a 600 metri a monte del ponte e la cui capacit\u00e0 \u00e8 di 3137 ettometri cubi, il flusso del fiume \u00e8 stato deviato attraverso alcuni tunnel e il fiume \u00e8 rimasto completamente asciutto per diversi chilometri. Il ponte romano rimase per la prima volta nella sua storia senza fiume. \u00c8 stato osservato che una delle pile era a piedi nudi e quindi si procedette con la riparazione.\nEsistono nelle attualit\u00e0 molte associazioni che sollecitano un intervento urgente, nonch\u00e9 la sua dichiarazione come Patrimonio dell'umanit\u00e0. \u00c8 stato dichiarato Monumento nazionale il 13 di agosto del 1924, e si commemor\u00f2 il 90 anniversario di questa nomina con una catena umana.\nIl ponte \u00e8 stato eletto come \u00abL'ultimo angolo di Spagna\u00bb nel 2014 in un concorso organizzato dalla Gu\u00eda Repsol, superando in ogni fase i suoi concorrenti. Tuttavia, il 17 settembre \u00e8 stato proclamato vincitore \"ex aequo\" insieme all'altro finalista, l'eremita di San Felice nella La Rioja. I sostegni popolari ad entrambi i monumenti hanno saturato in alcuni momenti il sito web degli organizzatori del concorso."}
{"id": "2525544", "revid": "169529", "url": "https://it.wikipedia.org/wiki?curid=2525544", "title": "Guerra di Transnistria", "text": "La guerra di Transnistria \u00e8 stata una guerra su scala limitata scoppiata nel 1992 tra la Guardia Repubblicana della Russia e le forze armate moldave e romene, con il successivo appoggio della 14\u00aa Armata della Guardia alla prima, come gi\u00e0 accaduto nel novembre 1990 a Dub\u0103sari.\nI combattimenti sono iniziati a marzo 1992 e, pur con varie tregue, le ostilit\u00e0 sono continuate fino al 21 luglio 1992.\nContesto.\nAntefatti storici.\nDopo la prima guerra mondiale, l'attuale Transnistria era parte della RSS di Ucraina, divenendo nel 1924 una repubblica autonoma detta Repubblica Socialista Sovietica Autonoma Moldava con capitale Tiraspol, ma sempre all'interno dell'Ucraina comunista. La Moldavia, definita allora Bessarabia, invece era territorio rumeno.\nIl patto Molotov-Ribbentrop firmato da URSS e Germania nazista, determin\u00f2 l'occupazione sovietica della Bessarabia, della Bucovina nord e la creazione della RSS di Moldavia nel 1940, la Transnistria venne inglobata nella neonata repubblica socialista.\nIl patto Molotov-Ribbentrop venne successivamente denunciato dall'attuale Moldavia come \"nullo\" nella sua dichiarazione di indipendenza del 1990.\nAntefatti politici.\nVerso la fine degli anni ottanta il panorama politico dell'URSS stava cambiando grazie alle politiche messe in atto da Michail Gorbachev, la perestroika e la glasnost, le quali permisero il pluralismo politico tra le varie repubbliche federali sovietiche. Nella RSS di Moldavia, come in altre zone dell'Unione Sovietica, i movimenti nazionali divennero le forze politiche principali. I movimenti nazionalisti, favorevoli ad un distacco dall'URSS e ad una riunificazione con la Romania, si scontrarono soprattutto con le minoranze di etnia russa presenti nella repubblica. In Transnistria l'opposizione era pi\u00f9 forte perch\u00e9, a differenza del resto della repubblica, la percentuale di cittadini moldavi (39,9 %) era inferiore a quella formata da cittadini russi e ucraini (53,8 %) come indicato dal censimento del 1989; la maggior parte emigrata in Moldavia durante il periodo sovietico.\nAlcuni sostengono che i periodi storici diversi vissuti dai territori (soprattutto quello del 1918 - 1940) e la paura di discriminazioni da parte moldava, abbiano spinto i separatisti alla guerra; altri invece ritengono che queste cause non siano sufficienti a giustificare il conflitto. John Mackinlay e Peter Cross hanno condotto degli studi basandosi sulle vittime, i risultati hanno mostrato come moldavi e transnistriani combatterono insieme da entrambe le parti. Mackinlay e Cross sostengono che il conflitto ebbe per lo pi\u00f9 natura politica.\nIl 31 agosto 1989 il Soviet supremo della RSS di Moldavia promulg\u00f2 due leggi. Una dichiar\u00f2 il moldavo lingua ufficiale, invece del russo lingua ufficiale \"de facto\" dell'Unione sovietica, nella legge si parlava anche di un'identit\u00e0 linguistica moldavo-rumena. La seconda legge stabil\u00ec il ritorno all'alfabeto latino-romeno. Il 27 aprile 1990 il Soviet supremo della RSS di Moldavia adott\u00f2 la tradizionale bandiera tricolore (blu-giallo-rosso) con lo stemma moldavo e venne scelto come inno nazionale De\u0219teapt\u0103-te, Rom\u00e2ne! lo stesso utilizzato dalla Romania prima del 1946 e dopo il 1989. Sempre nel 1990 le parole \"sovietico\" e \"socialista\" furono cancellate e il nome del paese divenne Repubblica di Moldavia.\nQuesti eventi, insieme alla caduta del regime di Nicolae Ceau\u0219escu in Romania nel 1989, alla parziale riapertura delle frontiere tra i due paesi il 6 maggio 1990, spinse molti abitanti della Moldavia e della Transnistria a considerare inevitabile una riunificazione tra Moldavia e Romania. Questo scenario spaventava molti abitanti di lingua russa, i quali temevano di essere esclusi da diversi aspetti della vita pubblica. A partire dal settembre 1989 si ebbero dure proteste nelle regioni vicine il \"governo centrale delle politiche etniche\". I movimenti di protesta, successivamente, chiesero maggiore autonomia per la Gagauzia e la Transnistria e il riconoscimento come lingue ufficiali del russo e della lingua gagauza, fino a diventare movimenti separatisti. Quando il Soviet supremo moldavo consider\u00f2 fuorilegge queste iniziative, la Gagauzia e la Transnistria dichiararono l'indipendenza e la loro volont\u00e0 a riunificarsi con l'Unione sovietica come repubbliche federali indipendenti.\nConflitto politico.\nIl linguaggio utilizzato per le leggi presentava alcuni grossi problemi, gran parte della popolazione non moldava della repubblica non parlava la lingua moldava. La questione della lingua ufficiale divenne un nodo gordiano, venne esasperata e, forse, volutamente politicizzata. Alcuni descrissero il linguaggio legislativo come \"discriminatorio\" e criticarono la sua rapida attivazione.\nIl 2 settembre 1990 venne proclamata la \"Repubblica socialista sovietica moldava di Pridnestrovie\"; Pridnestrovie \u00e8 il nome con cui viene indicata la Transnistria in russo. Il 22 dicembre 1990 Michail Gorbachev firm\u00f2 un decreto il quale dichiarava la nullit\u00e0 delle decisioni prese dal \"Secondo congresso dei deputati del popolo della Transnistria\" dal 2 settembre. Per due mesi le autorit\u00e0 moldave si astennero dal prendere provvedimenti contro tale proclamazione. La Transnistria divenne una delle repubbliche non riconosciute dell'URSS, come Abcasia, Ossezia del Sud, Nagorno-Karabakh.\nIl primo scontro tra governo moldavo e separatisti si ebbe il 3 novembre 1990 a Dub\u0103sari; un'unit\u00e0 della polizia venne inviata sul ponte del fiume Nistro con il compito di rimuovere un blocco stradale creato dagli abitanti del posto, il quale divideva la citt\u00e0 (situata oltre il fiume) dal governo centrale. Durante le operazioni ci fu una sparatoria e tre cittadini di Dub\u0103sari furono uccisi, le prime vittime del conflitto.\nAll'indomani del fallito colpo di stato in Russia, il 27 agosto 1991 il parlamento moldavo adott\u00f2 la \"Dichiarazione di indipendenza della Repubblica di Moldavia\". Nella dichiarazione si affermava come il patto Molotov-Ribbentrop fosse \"nullo e invalido\" e vedeva l'indipendenza della Moldavia come la conseguenza politica e legale di questo, si stabiliva anche la sovranit\u00e0 della RSS di Moldavia sui territori della Bessarabia, Nord Bucovina, regione di Her\u021ba e si affermava come la RSSA di Moldavia venne creata in assenza di qualsiasi base giuridica. Le autorit\u00e0 transnistre interpretarono questo come se la fusione delle due rive del fiume Nistro del 1940 fosse sciolta. La Moldavia non fu d'accordo e quasi immediatamente prese dei provvedimenti per dichiarare la propria sovranit\u00e0 su tutto il territorio della ex RSS di Moldavia.\nIn quel periodo la Moldavia non aveva a disposizione delle proprie forze armate e i primi tentativi di organizzarle si ebbero nel 1992 in risposta al crescente conflitto. Il nuovo parlamento moldavo chiese al defunto governo sovietico di:\"incominciare dei negoziati con il governo moldavo per porre fine all'illegale occupazione della Moldavia e ritirare le truppe sovietiche dal territorio moldavo\".\nIl 29 agosto 1991 i leader indipendentisti transnistri Igor Smirnov e Andrei Cheban furono arrestati durante il loro viaggio verso Kiev, organizzato per incontrare il presidente ucraino Leonid Kravchuk e ottenere supporto. Vennero arrestati anche i leader gagauzi Stepan Topal and Mikhail Khendigelian. Gli arrestati furono liberati il 1\u00ba ottobre 1991 in seguito alle pressioni di Mosca e alla proteste delle donne guidate da Galina Andreeva le quali bloccarono la ferrovia Chi\u0219in\u0103u-Mosca nel tratto compreso tra Bender e Tiraspol.\nNel dicembre 1991, le autorit\u00e0 moldave arrestarono il Tenente generale Yakolev in territorio ucraino, accusandolo di aiutare le forze transnistre ad armarsi con il materiale della 14\u00aa Armata. In quel periodo il generale Yakolev era il comandante della 14\u00aa Armata e il Capo della \"Difesa nazionale e Dipartimento Sicurezza\" della Transnistria. Il governo russo riusc\u00ec ad ottenere il rilascio del generale in cambio della scarcerazione di 26 poliziotti detenuti dall'autorit\u00e0 transnistre a partire dagli scontri a Dub\u0103sari.\nVerso la fine del 1991 le autorit\u00e0 della transnistra cominciarono a reclutare truppe per formare la Guardia repubblicana della Repubblica Moldava di Transnistra, nello stesso periodo la polizia di Tiraspol e R\u00eebni\u021ba giur\u00f2 fedelt\u00e0 alla repubblica transnistra. Nello stesso anno la \"Repubblica socialista sovietica moldava di Pridnestrovie\" venne rinominata in \"Repubblica moldava di Pridnestrovie\".\nIl 5 aprile 1992 il vicepresidente russo Aleksandr Ruckoj durante un comizio di fronte 5.000 persone a Tiraspol, incoraggi\u00f2 la popolazione della transnistria ad ottenere l'indipendenza.\nCapacit\u00e0 militare.\nMoldavia.\nNel 1992 la Moldavia disponeva di truppe sottoposte al ministero dell'interno. In data 17 marzo 1992 cominciarono le procedure per il reclutamento delle nuove truppe sotto il comando del ministero della difesa. Nel luglio 1992 il numero delle truppe moldave, in totale, era stimato in 25.000 - 35.000 unit\u00e0, inclusi poliziotti, riservisti e volontari, provenienti soprattutto, ma non solo, dai villaggi situati nei pressi del conflitto.\nPer quanto riguarda gli armamenti, la Moldavia aveva a disposizione il materiale bellico sovietico ereditato dopo l'indipendenza e ricevette armi dalla Romania, durante il conflitto, quest'ultima invi\u00f2 in aiuto alla Moldavia consulenti militari e volontari.\nTransnistria.\nLa repubblica transnistra disponeva di 9.000 militari armati e addestrati dagli ufficiali della 14\u00aa Armata della Guardia, la quale era di stanza in Moldavia e contava 14.000 soldati professionisti. La Transnistria venne supportata anche da almeno 6.000 tra volontari e mercenari provenienti dalla federazione russa e dall'Ucraina; tra i volontari vi furono i cosacchi, mentre nelle file dei mercenari agirono le truppe speciali russe.\nLe forze della 14\u00aa Armata combatterono insieme e per conto delle forze transnistre, buona parte del personale coscritto della 14\u00aa Armata era originario del posto e gli ufficiali possedevano la residenza in transnistria. Le forze transnistre si armarono con i materiali conservati nei magazzini della 14\u00aa Armata, le truppe russe non si opposero a questo ma anzi aiutarono i soldati, consegnando le armi conservate e aprendo i magazzini.\nIn generale, la Transnistria, rispetto alla Moldavia, ricevette pi\u00f9 supporto durante il conflitto. Le forze armate transnistre furono aiutate dalla Russia e dall'Ucraina, le quali inviarono volontari a combattere con i transnistriani, senza dimenticare il ruolo svolto dalla 14\u00aa Armata della guardia. L'unico Stato che aiut\u00f2 la Moldavia fu la Romania, la quale forn\u00ec armamenti, veicoli militari, volontari e consiglieri militari.\nConflitto.\nIl conflitto venne combattuto in tre aree nei pressi del fiume Nistro, gli scontri incominciarono il 2 marzo 1992 e terminarono il 21 luglio dello stesso anno. Nello stesso giorno in cui scoppi\u00f2 il conflitto, la Moldavia diveniva membro delle Nazioni Unite, ottenendo il pieno riconoscimento internazionale.\nLe prime vittime per\u00f2 si contarono il 2 novembre 1990, due mesi dopo la dichiarazione di indipendenza della Transnistria del 2 settembre 1990; le forze moldave entrarono a Dub\u0103sari con l'ordine di separare la Transnistria in due parti, ma vennero fermati dai cittadini, i quali bloccarono il ponte sul fiume Nistro all'altezza di Lunga. Durante il tentativo di rompere il blocco stradale le forze moldave aprirono il fuoco, tre abitanti di Dub\u0103sari furono uccisi (Oleg Geletiuk, Vladimir Gotkas e Valerie Mitsuls) e sedici feriti.\nIl 13 dicembre 1991 le forze moldave tentarono nuovamente di attraversare il fiume sul ponte di Lunga, si ebbero ancora degli scontri che terminarono con 27 soldati transnistriani prigionieri e 4 soldati moldavi morti, (Ghenadie Iablocikin, Gheorghe Ca\u0219u, Valentin Mereniuk e Mihai Arn\u0103ut) senza che le forze moldave fossero state in grado di attraversare il ponte. Dopo questa azione si ebbe una pausa delle attivit\u00e0 militari, fino al 2 marzo 1992 data d'inizio ufficiale della guerra di Transnistria.\nArea di Cocieri-Dub\u0103sari.\nLe prime azioni militari si ebbero sulla sponda sinistra del fiume Nistro, una fascia di 10\u201312\u00a0km, prevalentemente abitata, che da nord a sud comprendente i villaggi di Molovata Nou\u0103, Cocieri, Corjova e la citt\u00e0 di Dub\u0103sari. L'unico collegamento con la sponda destra \u00e8 un traghetto o due ponti a Dub\u0103sari.\nIl 1\u00ba marzo 1992 il comandante dei militari transnistri a Dub\u0103sari, Igor Shipcenko, venne ucciso da un adolescente ma dell'assassinio venne accusata la polizia moldava. Questo incidente fu una scintilla che fece alzare la tensione e determin\u00f2 un'escalation nel conflitto.\nDifatti i cosacchi provenienti da Rostov sul Don, in supporto alla Transnistria, assaltarono la stazione di polizia a Dubasari durante la notte. Il presidente moldavo Mircea Snegur, per evitare lo scoppio di un conflitto, diede l'ordine ai 26 poliziotti di arrendersi all'attacco dei cosacchi e dei separatisti della transnistria. I poliziotti furono fatti prigionieri e liberati in seguito allo scambio con il tenente generale Yakolev.\nIl 2 marzo 1992 degli abitanti di Cocieri, in seguito alla situazione di Dub\u0103sari, assaltarono un piccolo deposito di armi con lo scopo di armarsi e di schierarsi contro le autorit\u00e0 transnistre. Tre abitanti (Alexandru Luchianov da Cocieri, Alexandru Gazea da Molovata e Mihai Nour da Roghi) furono uccisi ma l'unit\u00e0 militare di Cocieri venne sconfitta dai moldavi. Gli ufficiali e le loro famiglie furono obbligati a lasciare il villaggio. Nei giorni successivi molti poliziotti furono traghettati sul lato destro del fiume Nistro. Essi organizzarono una linea difensiva intorno ai tre villaggi, mentre le forze transnistre mantennero il controllo di Dub\u0103sari. Nelle settimane successive transnistri e moldavi ammassarono un gran numero di forze nell'area e combatterono una guerra di trincea interrotta da alcuni cessate il fuoco.\nArea Co\u0219ni\u021ba.\nUno sviluppo simile del conflitto si ebbe a partire dal 13 marzo nei villaggi di Co\u0219ni\u021ba, P\u00eer\u00eeta, Pohrebea and Doro\u021bcaia. Una seconda \"testa di ponte\" venne formata sulla sponda sinistra, l'attuale zona sud di Dub\u0103sari.\nArea di Bender.\nNell'area di Bender venne negoziato un cessate il fuoco durante il mese di giugno. Il conflitto riprese in pieno quando le forze moldave entrarono in citt\u00e0, nel tentativo di ristabilire l'autorit\u00e0 moldava. Venne riportato come questa azione sia nata in seguito ai fatti legati alla stazione di polizia di Bender del 19 giugno 1992. In quel giorno difatti, al pomeriggio, la polizia moldava di stanza a Bender, arrest\u00f2 il maggiore della 14\u00aa Armata Yermakov con il sospetto di progettare attivit\u00e0 sovversive. Dopo l'arresto le guardie transnistre aprirono il fuoco contro la stazione di polizia. Il governo moldavo diede l'ordine di entrare in citt\u00e0 per il giorno successivo. La guerra urbana combattuta a Bender, citt\u00e0 densamente abitata, caus\u00f2 diverse perdite tra i civili. La radio moldava riport\u00f2 che tre carri armato della 14\u00aa Armata, battenti bandiera russa, vennero distrutti in una zona centrale di Bender. Il portavoce dell'esercit\u00f2 riport\u00f2 invece che i carri armato erano stati sequestrati dai separatisti.\nLa notizia sui combattimenti in corso a Bender raggiunse Tiraspol, distante solo 11\u00a0km, con essa quella secondo cui le forze moldave si apprestavano a conquistare il ponte principale sul fiume Nistro. Le forze transnistre e i cosacchi si riversarono a Bender per scontrarsi con le forze moldave. Il Vicepresidente russo Rutskoy, parlando sul principale canale televisivo russo, chiese a tutte le forze russe di stanza a Tiraspol di assaltare Bender. Nei giorni successivi, alcune zone di Bender, incluso il centro, furono riconquistate dai separatisti.\nCessate il fuoco e la Joint Controll Commission.\nIl 21 luglio 1992 venne firmato un accordo di cessate il fuoco. Il documento venne firmato dal presidente russo Boris Yeltsin e dal presidente moldavo Snegur, le parti principali dell'accordo furono stabilite dalla parte russa. In questo modo venne creata una forza di peacekeeping il cui scopo \u00e8 far rispettare il cessate il fuoco e gli accordi sulla sicurezza; il gruppo \u00e8 composto da cinque battaglioni russi, tre moldavi e due transnistri, i quali rispondono ad una struttura di comando militare comune, la Joint Control Commission (JCC).\nAlcuni giorni dopo la stipulazione del cessate il fuoco, nel villaggio a maggioranza russa di G\u00eesca vicino Bender, vi furono dei tafferugli tra abitanti del posto e soldati moldavi, alla fine si contarono tre morti tra gli abitanti del villaggio e alcune strutture civili furono danneggiate o distrutte dall'artiglieria. Successivamente altre violazioni dell'accordo furono poste sotto controllo e non si contarono vittime.\nIl ruolo della 14\u00aa Armata russa fu fondamentale per uscire dal conflitto, la conseguente inferiorit\u00e0 numerica delle forze moldave non permise loro di prendere il controllo della Transnistria, la stessa popolazione moldava era scettica riguardo ad una possibile vittoria delle loro truppe.\nDopo il conflitto, la 14\u00aa Armata \u00e8 stata riorganizzata e ridotta a 1.200-1.300 unit\u00e0, le quali fanno parte della JCC.\nViolazione dei diritti umani.\nDurante il conflitto, vennero registrate violazioni dei diritti umani e delle leggi di guerra da entrambe le parti.\nCoinvolgimenti esterni.\nCoinvolgimento della 14\u00aa armata russa.\nUfficialmente la posizione delle forze armate russe era neutrale, ma molti ufficiali della 14\u00aa Armata simpatizzarono per la causa transnistra, qualcuno arriv\u00f2 anche a disertare per unirsi ai separatisti; il Battaglione di guastatori, agli ordini del generale Butkevich, distrusse i ponti a Dub\u0103sari, Gura B\u00e2cului-B\u00e2cioc e Co\u0219ni\u021ba.\nNel 1991 la 14\u00aa Armata era posta il comando del generale Yakolev, il quale si schier\u00f2 apertamente con la Transnistria, permise ai militari separatisti con le armi custodite nei magazzini russi e partecip\u00f2 anche alla vita politica della transnistria come membro del Soviet supremo e dirigendo la \"Difesa nazionale e Dipartimento Sicurezza\"; il generale Yevgeny Shaposhnikov, allora comandante in capo delle forze armate della CSI, ne propose la rimozione. Il successore del generale Yakolev, il generale Yuriy Netkachev, ebbe un atteggiamento pi\u00f9 neutrale, prov\u00f2 anche a mediare tra Moldavia e Transnistria, ma senza successo.\nIl 23 giugno 1992 il generale Aleksandr Lebed giunse al quartier generale della 14\u00aa Armata con il compito di: ispezionare l'armata, fermare i furti di armamenti dai depositi, fermare il conflitto in ogni modo possibile e assicurare l'evacuazione del personale e degli armamenti legati all'armata attraverso il territorio ucraino. Poco tempo dopo Lebed assunse il comando della 14\u00aa Armata rimuovendo Netkachev ed entr\u00f2 a pieno titolo nel conflitto, il 3 luglio alle ore 3:00, l'artiglieria russa posta sulla sponda destra del Nistro bombard\u00f2 massicciamente le forze moldave situate nella foresta di Gerbovetskii ponendo fine de \"facto\" al conflitto.\nUna frase attribuita a Lebed, dimostrerebbe il suo sostegno alla causa transnistra: \"Io sono orgoglioso che abbiamo aiutato e armato la guardia transnistriana contro i fascisti moldavi\". Allo stesso tempo il generale Lebed non ha mai apprezzato i leader della Transnistria, definendoli spesso come \"criminali\" e \"banditi\"; un'altra frase attribuita a Lebed esprime la sua posizione: \"Ho detto ai teppisti (separatisti) di Tiraspol e ai fascisti di Chi\u0219in\u0103u: o smettete di ammazzarvi oppure sparo a tutti e due con i miei carri armati\".\nVolontari russi e ucraini.\nVolontari provenienti dalla Russia e dall'Ucraina, inclusi cosacchi del don e della regione di Kuban, combatterono insieme ai separatisti. Non esiste un'opinione comune sul loro numero ne sul loro ruolo nel conflitto, le stime parlano di 200 - 300 unit\u00e0.\nCoinvolgimento della Romania.\nPoco prima che il conflitto subisse una escalation nel giugno 1992, la Romania forn\u00ec un limitato supporto militare alla Moldavia attraverso armamenti, veicoli militari e addestratori militari. Inoltre volontari romeni combatterono insieme alle truppe moldave."}
{"id": "2525549", "revid": "729019", "url": "https://it.wikipedia.org/wiki?curid=2525549", "title": "Tragedia della Meloria", "text": "La tragedia della Meloria \u00e8 il disastro aereo accaduto il 9 novembre 1971 nelle secche della Meloria, un tratto di mare situato circa al largo di Livorno, in Toscana. L'episodio rappresenta il pi\u00f9 grave incidente occorso alle forze armate italiane dalla fine della seconda guerra mondiale.\nNell'ambito dell'esercitazione militare NATO denominata \"Cold Stream\" e svoltasi in Sardegna nel novembre 1971 era previsto il decollo di nove aerei militari Lockheed C-130 Hercules e un Hawker Siddeley Andover, tutti della Royal Air Force, dall'aeroporto di Pisa-San Giusto per effettuare un lancio di paracadutisti italiani sulle zone di operazione. L'Hercules, matricola XV216, appartenente al No. 24 Squadron di Lyneham, si inabiss\u00f2 al largo della costa livornese all'alba del 9 novembre 1971, con a bordo 6 militari britannici dell'equipaggio e 46 paracadutisti italiani della 6\u00aa compagnia \"Grifi\" del 1\u00ba Reggimento Paracadutisti, tutti periti nell'incidente.\nStoria.\nContesto.\nSul finire degli anni sessanta la I Brigata paracadutisti dell'Esercito Italiano, rinominata nel 1967 Brigata paracadutisti \"Folgore\", si trovava impegnata in una grande serie di esercitazioni e operazioni di addestramento per applicare sul campo le nuove tecniche d'impiego, introdotte dallo Stato maggiore dell'Esercito, in ambito NATO. L'esperienza maturata durante la seconda guerra mondiale aveva infatti dimostrato che gli aviolanci di massa presentavano criticit\u00e0 dal punto di vista del lancio dagli aerei e del successivo riordino a terra dei soldati paracadutisti.\nIl cosiddetto \"volo tattico\" e l'aviolancio in modalit\u00e0 CARP (\"Calculated Air Release Point\" \u2013 calcolo del punto di rilascio) dovevano ovviare a questi problemi, permettendo di scegliere zone d'atterraggio meno ampie, di imbarcare i paracadutisti negli aerei per reparto d'appartenenza e di ridurre i tempi di riordino a terra: questa modalit\u00e0 prevedeva che gli aerei prendessero il volo uno dopo l'altro distanziati da un intervallo di tempo tale che quando il primo velivolo arrivava sulla zona di lancio (ZL) e lanciava l'ultimo paracadutista, il Direttore di lancio dell'aereo che seguiva, ordinava il lancio al primo paracadutista che aveva a bordo, e cos\u00ec via fino all'ultimo aereo della formazione. La quota di volo doveva essere molto bassa, per sfuggire al rilevamento dei radar; solo in prossimit\u00e0 della ZL gli aerei dovevano cabrare per raggiungere la quota di lancio, una volta terminato il quale dovevano subito picchiare per ritornare a bassa quota, e seguire la rotta di rientro alla base.\nIl parco velivoli a disposizione della Folgore era costituito all'epoca dagli obsoleti bimotori Fairchild C-119 Flying Boxcar, inadeguati per numero e prestazioni a garantire una piena capacit\u00e0 addestrativa, tanto che nel 1970 vennero concordate delle esercitazioni di aviolancio con aerei messi a disposizione dall'aeronautica militare britannica, la Royal Air Force (RAF). Gli italiani potevano cos\u00ec effettuare un numero adeguato di aviolanci, mentre i britannici avevano la possibilit\u00e0 di addestrare i piloti e l'equipaggio di volo al volo tattico diurno. Nel 1971 venne pianificata una nuova esercitazione, denominata \"Cold Stream\" (corrente fredda), con le stesse modalit\u00e0 dell'anno precedente ma con l'importante novit\u00e0 dell'introduzione dei quadrimotori Lockheed C-130 Hercules come vettori per il trasporto dei paracadutisti.\nL'incidente.\nVerso le 02:30 del 9 novembre 1971 i paracadutisti della Folgore scelti per la missione di addestramento salirono a bordo dei camion che li trasportarono presso l'aeroporto di Pisa-San Giusto, dove attendevano nove C-130 e un Hawker Siddeley Andover della RAF. Tutti i velivoli erano stati contrassegnati sulla fusoliera da un numero progressivo scritto col gesso, dall'uno al dieci.\nIl primo a decollare, alle 04:55, fu l'Andover (\"Gesso 1\") provvisto delle attrezzature necessarie a calcolare in volo il CARP. Alle 07:00, sopra la ZL di Villacidro, in Sardegna, circa a nord-ovest di Cagliari, i dieci paracadutisti del Battaglione Sabotatori si lanciarono dall'aereo e, una volta a terra, si prepararono a segnalare e difendere la ZL in attesa dell'arrivo dei nove C-130 con a bordo 220 paracadutisti del 1\u00ba Reggimento Paracadutisti, 100 carabinieri paracadutisti, 44 artiglieri paracadutisti, 12 paracadutisti del quartier generale della Brigata Folgore e 20 della compagnia manutenzione, per un totale di 396 soldati suddivisi in 46 per ogni aereo, insieme a due direttori di lancio.\n\"Gesso 2\", il primo dei nove C-130, si alz\u00f2 dalla pista di Pisa alle 05:41 con a bordo il generale Ferruccio Brandi, comandante della Folgore, e altri 43 paracadutisti del 1\u00ba Reggimento. Brandi compiva 51 anni proprio quel giorno. A distanza di quindici secondi l'uno dall'altro, decollarono in totale solo sette C-130, perch\u00e9 \"Gesso 9\" e \"Gesso 10\" avevano subito dei ritardi. A pochi minuti dal decollo, i piloti di \"Gesso 5\", che seguiva di quindici secondi \"Gesso 4\" su cui erano imbarcati 44 paracadutisti della 6\u00aa Compagnia e due direttori di lancio della Compagnia comando del II Battaglione paracadutisti \"Tarquinia\", videro davanti a loro una improvvisa fiammata sul mare. Il primo pilota inform\u00f2 allora il comandante della formazione, tenente colonnello Scott, che a sua volta cerc\u00f2 subito di stabilire un contatto radio con tutti i sette apparecchi in volo. \"Gesso 4\" non rispose. Scott inform\u00f2 allora la base e si diresse col proprio aereo \"Gesso 8\" sul presunto luogo dello schianto, mentre il resto della formazione procedette verso la Sardegna.\nAll'aeroporto di Pisa, il capo ufficio operazioni della Folgore, maggiore Antonio Milani, non appena saputo da \"Gesso 8\" che \"Gesso 4\" \u00ab\u00e8 in mare\u00bb, si diresse a bordo di un elicottero AB-205 del 26\u00ba Gruppo squadroni ALE verso il luogo che \"Gesso 5\" aveva indicato come probabile punto dell'incidente: le secche della Meloria. Sul posto furono avvistati galleggiare in una grossa macchia d'olio gli zainetti dei paracadutisti, il carrello del velivolo e battelli di salvataggio vuoti. Il comandante della brigata Folgore, generale Brandi, venne avvisato dell'incidente non appena sceso a terra col paracadute e subito intraprese il viaggio verso Livorno mentre il resto dei paracadutisti prosegu\u00ec l'esercitazione. Le famiglie dei caduti furono avvisate ufficialmente dal maggiore Dario Orr\u00f9, direttore della sala operativa del comando della Folgore.\nLe ricerche in mare e il recupero dei corpi.\nIl Dipartimento militare marittimo \"Alto Tirreno\" della Marina Militare inizi\u00f2 le ricerche mettendo in campo imbarcazioni e mezzi aerei. Il mare mosso e le poco precise indicazioni del punto d'impatto fatte dal personale di ricerca, per\u00f2, ostacolarono le operazioni che portarono a un nulla di fatto. Occorrevano dati pi\u00f9 precisi, che comunque erano a disposizione. Incrociando i punti di osservazione da terra di due testimoni oculari con uno dei fari della Meloria, i maggiori Orr\u00f9 e Milani individuarono un pi\u00f9 plausibile punto d'impatto. Il 14 novembre l'allora capo di stato maggiore della Marina, ammiraglio di squadra Giuseppe Roselli Lorenzini, convoc\u00f2 Orr\u00f9 per informarlo che stava partecipando direttamente alle ricerche, volendo inoltre sapere in quale punto di una carta nautica messa a sua disposizione si sarebbe schiantato \"Gesso 4\". Il punto indicato da Orr\u00f9 fu molto vicino a quelli indicati dal pilota e dal navigatore di \"Gesso 5\", anch'essi presenti alla riunione. In questa nuova zona si recarono i dragamine \"Faggio\" e \"Ontano\", e proprio l'\"Ontano\", il 15 novembre, individu\u00f2 a circa 50 metri di profondit\u00e0 il relitto di \"Gesso 4\".\nLe operazioni di recupero iniziarono il 17 novembre coordinate dalla Marina Militare con la nave appoggio incursori Pietro Cavezzale e con l'aiuto di Carabinieri, Polizia di Stato e membri del Battaglione Sabotatori Paracadutisti. Diversi giorni dopo Nave Cavezzale fu affiancata dall'omologa britannica \"Layburn\". I corpi recuperati dal fondale marino vennero issati su un rimorchiatore e portati a terra. I ragazzi vennero tutti identificati grazie alle matricole dei paracadute e al numero di matricola delle armi in dotazione a ogni singolo par\u00e0. Il giorno successivo, 18 novembre, il sergente maggiore dei Sabotatori Giannino Caria, si tolse la cima che lo teneva collegato a un collega (andavano in coppia per sicurezza), forse per poter esplorare pi\u00f9 liberamente i resti di \"Gesso 4\", e rimase sul fondo. Un capitano dell'Aeronautica Militare avvertito dal compagno di immersione, si tuff\u00f2 subito in mare e riport\u00f2 alla superficie il corpo senza vita di Caria, decorato per il suo gesto con la medaglia d'oro al valore civile.\nNave Cavezzale rimase a Livorno fino al 10 febbraio 1972. In tale data vennero sospese le ricerche. A questa data erano stati ritrovati trentacinque paracadutisti e tre aviatori. Nave Cavezzale torn\u00f2 altre due volte sul luogo della sciagura su segnalazioni di ritrovamenti da parte di subacquei che si immergevano nei pressi delle Secche della Meloria. Nel giugno seguente, nel corso di un'immersione nelle acque di Tirrenia, il maggiore Francesco Miglioranza trov\u00f2 la salma di un altro par\u00e0. La vicenda fu la causa che diede inizio a un nuovo ciclo di ricerche che portarono in superficie altri tre paracadutisti. I dieci rimanenti corpi non verranno mai ritrovati.\nLa causa dell'incidente.\nDopo la tragedia venne costituita una commissione d'inchiesta incaricata di indagare sulle cause dell'incidente, ma i lavori poterono cominciare solo dopo il ritrovamento del relitto. Da \"Gesso 4\" non giunse mai nessuna comunicazione di allarme o di emergenza, e sebbene siano state recuperate dal fondale grandi parti dell'aereo grazie a un pontone con gru dell'Arsenale M.M. di La Spezia, la commissione non \u00e8 stata in grado di determinare con certezza la causa dell'incidente. Dal ritrovamento e dal posizionamento dei tronconi del velivolo, si pu\u00f2 ipotizzare che i piloti, troppo vicini al mare, abbiano richiamato il velivolo, determinando cos\u00ec l'impatto della coda con l'acqua e la successiva rottura dell'aereo.\nI monumenti a ricordo della tragedia.\nSia il presidente della Repubblica Giuseppe Saragat sia la regina Elisabetta II espressero cordoglio e vicinanza ai parenti dei caduti e alla Brigata Folgore. Il 12 novembre i militari di rientro dall'esercitazione in Sardegna gettarono sopra le secche della Meloria una corona a ricordo dei commilitoni morti. Durante le ricerche su un muro dello stadio di Livorno apparve la scritta \"46 paracadutisti morti = 46 fascisti in meno \u2013 niente lacrime\". L'autore del gesto \u00e8 rimasto ignoto.\nAlcuni resti non identificati vennero tumulati all'interno del monumento funebre costruito al cimitero comunale dei Lupi di Livorno su progetto del caporale maggiore E. Rossato. Dal momento che la ricerca dei corpi si svolse nell'arco di oltre sette mesi, si celebrarono pi\u00f9 cerimonie funebri. A una di queste, il 9 gennaio 1972 presso il Duomo di Livorno, partecip\u00f2 anche il neo-presidente della Repubblica Giovanni Leone. Nel 1975 il 1\u00ba Reggimento Paracadutisti fu sciolto, e non pi\u00f9 ricostituito.\nNel 1996 al cimitero civico di Breganze (VI), il paese natale del sottotenente Borghesan, il cui corpo non fu mai ritrovato, fu inaugurato un cenotafio con una statua a grandezza naturale di un par\u00e0 appena atterrato che raccoglie il paracadute.\nA Collescipoli, una frazione del comune di Terni, \u00e8 stato realizzato nel 1972 il Parco della Meloria. La Pro Loco di Collescipoli organizz\u00f2 una manifestazione in cui alcuni bambini piantarono degli alberi; a ogni bambino corrispondeva un militare deceduto e a questo corrispondeva un albero. Nel 2011 nel corso degli eventi della commemorazione della Meloria e i quarant'anni della Pro Loco, sono stati invitati a Collescipoli i parenti delle vittime per commemorare la tragedia.\nNel corso degli anni sono stati eretti altri monumenti. In occasione del trentennale della tragedia il 9\u00ba Reggimento d'assalto paracadutisti \"Col Moschin\" ha sponsorizzato la posa di un capitello in granito a circa 12 metri sott'acqua, vicino al punto in cui si inabiss\u00f2 \"Gesso 4\". Nel novembre 2003, grazie all'impegno del maresciallo incursore paracadutista Paolo Frediani per onorare una promessa fatta al figlio del direttore di lancio di \"Gesso 4\", \u00e8 stato inaugurato un altro monumento in localit\u00e0 Banditella di Livorno.\nVi \u00e8 una sala dedicata alla tragedia nel museo dei paracadutisti italiani a Pisa, nella caserma Gamerra.\nElenco dei caduti.\nNella lista che segue sono riportati i caduti con il grado che avevano al momento della morte. A seguito del progetto di legge del 13 giugno 2001) (primo firmatario On. Roberto Lavagnini), poi concretizzatosi nella legge 15 marzo 2002, n. 37 , a tutte le vittime italiane venne conferito a titolo onorifico il grado superiore.\nA essi si aggiunge il sergente maggiore paracadutista Giannino Caria, di Macomer (NU), in forza al Battaglione Sabotatori Paracadutisti, deceduto durante le operazioni di recupero delle salme."}
{"id": "2525550", "revid": "288732", "url": "https://it.wikipedia.org/wiki?curid=2525550", "title": "Mirmecofagia", "text": "La mirmecofagia \u00e8 la definizione degli animali mangiatori di formiche o di termiti.\nSi distinguono in parziali (le formiche e le termiti hanno una parte importante nella dieta), totali (mangiano solo quelle) o specialisti (mangiano le formiche e le termiti solo sotto forma di uova, larve o pupe)."}
{"id": "2525552", "revid": "838137", "url": "https://it.wikipedia.org/wiki?curid=2525552", "title": "Milan Indoor 2001 - Doppio", "text": "Il doppio del Milan Indoor 2001 \u00e8 stato un torneo di tennis facente parte dell'ATP Tour.\nDavid Adams e John-Laffnie de Jager erano i detentori del titolo, ma de Jager ha deciso di non partecipare quest'anno.\nSolo Adams ha partecipato facendo coppia con Marius Barnard, ma si \u00e8 ritirato nel 1\u00ba turno durante il match contro Julien Boutter e Fabrice Santoro.\nPaul Haarhuis e Sjeng Schalken hanno battuto in finale 7\u20136(5), 7\u20136(4), Johan Landsberg e Tom Vanhoudt."}
{"id": "2525555", "revid": "767487", "url": "https://it.wikipedia.org/wiki?curid=2525555", "title": "Mario Brklja\u010da", "text": "Carriera.\nClub.\nInizia la sua carriera nel , con cui ha giocato dal 2004 al 2008 prima di essere ceduto all'Hajduk Spalato nel gennaio 2009. Nell'estate 2009 si trasferisce in prestito con diritto di riscatto al Cagliari, in Serie A. Al termine del campionato non riscattato torna all'Hajduk Spalato.\nNel gennaio 2012 si trasferisce a titolo definitivo al Sibir' Novosibirsk firmando un contratto biennale.\nnell'estate del 2014 il giocatore non viene riconfermato, cos\u00ec si accasa in serie b austriaca firmando col Mattersburg.\nNazionale.\nDal 2001 al 2002 inizia la trafila in nazionale giocando 6 incontri con l'under-17, dal 2004 entra in pianta stabile nell'Under-21 giocando 13 partite e segnando 2 gol terminando la sua esperienza nel 2008.\nDirigente.\nDopo il ritiro diventa osservatore per l'area Sud-Est Europa dell' e successivamente direttore sportivo del Rude\u0161 Zagabria. Nel 2018 ritorna a fare l'osservatore dell', squadra in cui milit\u00f2 anche da giocatore."}
{"id": "2525556", "revid": "174925", "url": "https://it.wikipedia.org/wiki?curid=2525556", "title": "Cromi", "text": ""}
{"id": "2525558", "revid": "196390", "url": "https://it.wikipedia.org/wiki?curid=2525558", "title": "VB .NET", "text": ""}
{"id": "2525559", "revid": "729019", "url": "https://it.wikipedia.org/wiki?curid=2525559", "title": "Theodore Roosevelt Jr.", "text": "Era figlio di Theodore Roosevelt, 26\u00ba presidente degli Stati Uniti d'America, e della sua seconda moglie Edith Kermit Carow.\nBiografia.\nPartecip\u00f2 alla prima guerra mondiale combattendo in Francia. Fu poi governatore di Porto Rico (1929-1932) e in seguito delle Filippine (1932-1933).\nRientrato in servizio nell'esercito nel 1941, combatt\u00e9 nella campagna del nord Africa, in Sicilia e in Normandia, dove fu tra i protagonisti dello sbarco a Utah Beach.\nMor\u00ec d'infarto il 12 luglio 1944 in Francia. Fu decorato postumo con la Medal of Honor, la pi\u00f9 alta decorazione militare assegnata dal Governo degli Stati Uniti d'America e sepolto nel cimitero americano in Normandia, accanto al fratello Quentin.\nCompare nel film \"Il giorno pi\u00f9 lungo\", interpretato da Henry Fonda."}
{"id": "2525563", "revid": "248632", "url": "https://it.wikipedia.org/wiki?curid=2525563", "title": "Batch MS-DOS", "text": ""}
{"id": "2525565", "revid": "125034542", "url": "https://it.wikipedia.org/wiki?curid=2525565", "title": "Il tramonto dell'Occidente", "text": "Il tramonto dell'Occidente. Lineamenti di una morfologia della storia mondiale (\"Der Untergang des Abendlandes. Umrisse einer Morphologie der Weltgeschichte\") \u00e8 un saggio di Oswald Spengler in due volumi.\nPubblicazione.\nIl primo volume, con il titolo \"Der Untergang des Abendlandes\" (\"Il tramonto dell'Occidente\") fu pubblicato nell'estate del 1918 a Vienna e revisionato successivamente dall'autore nel 1922, che nello stesso anno pubblicher\u00e0 il secondo volume a Monaco. L'edizione finale in due volumi fu pubblicata nel 1923, sempre a Monaco, con l'aggiunta del sottotitolo \"Umrisse einer Morphologie der Weltgeschichte\" (\"Lineamenti di una morfologia della storia mondiale\").\nContenuto.\nNe \"Il tramonto dell'Occidente\", opera inerente alla filosofia della storia, Oswald Spengler compie un'analisi comparativa di tutte le grandi civilt\u00e0. Tale analisi \u00e8 al fondamento della stessa storia universale. Per Spengler le caratteristiche della \"civilt\u00e0\" consistono nell'essere ognuna un organismo in s\u00e9 compiuto che, analogamente all'organismo umano, possiede le sue quattro fasi di et\u00e0: infanzia, giovinezza, maturit\u00e0, vecchiaia.\nSono otto le civilt\u00e0 analizzate da Spengler: babilonese, egiziana, indiana, cinese, ellenico-romana, araba, occidentale e centro-americana (Maya). Tra queste, il filosofo tedesco affronta con particolare attenzione quelle antica e occidentale. In questo ambito Spengler osserva che la cultura antica, da lui indicata come \"apollinea\", sia piuttosto passiva, realizzandosi nel presente, privandosi dei riferimenti passati e futuri; quella \"occidentale\", invece, \u00e8 di tipo \"faustiano\" ovvero tende alla modifica del mondo attraverso la sua continua trasformazione senza alcuna quiete.\nCome tutte le altre civilt\u00e0 anche quella occidentale \u00e8 destinata all'estinzione e gi\u00e0 nel XIX secolo, secondo Spengler, \u00e8 entrata nella sua fase di \"decadenza\", indicata come \"Zivilisation\" (\"civilizzazione\"), che corrisponde al suo mantenere in vita modelli culturali gi\u00e0 morti. Tale ultimo periodo della civilt\u00e0 occidentale viene descritto da Spengler, negli anni venti, come caratterizzato dal dominio del denaro e della stampa, intellettualmente arido e politicamente fragile, che resiste alla sua fine solo per mezzo del cambiamento continuo di modelli di riferimento, ma comunque sempre privo di speranza.\nInfluenze.\nL'opera di Spengler ha influenzato importanti studiosi come Erich Rothacker o Ernst Cassirer (\"Filosofia delle forme simboliche\")."}
{"id": "2525566", "revid": "287204", "url": "https://it.wikipedia.org/wiki?curid=2525566", "title": "Hemigrammus ocellifer", "text": "Hemigrammus ocellifer \u00e8 un pesce d'acqua dolce, appartenente alla famiglia Characidae, conosciuto comunemente come pesce faro.\nDistribuzione e habitat.\nPresente in America meridionale nelle regioni tropicali di questo continente. Popola le acque ricche di idrofite con corrente relativamente vivace.\nDescrizione.\nQuesto pesce \u00e8 praticamente trasparente, con una linea scura a met\u00e0 corpo che presenta una macchia pi\u00f9 vistosa sul peduncolo caudale. La lunghezza pu\u00f2 raggiungere i 5 cm al massimo.\nComportamento.\nQuesta specie vive in banchi compatti ed ha un'indole pacifica.\nRiproduzione.\nLa deposizione avviene tra la vegetazione acquatica.\nAlimentazione.\nBasta soprattutto su larve di insetti ed altri piccoli organismi acquatici.\nAcquariofilia.\nSi tratta di una specie facile da allevare e riprodurre in cattivit\u00e0. Non tollera acqua inquinata ed eccessive quantit\u00e0 di nitrati. Ha bisogno di acque tenere e leggermente acide, con una temperatura di 22-25 \u00b0C."}
{"id": "2525567", "revid": "1427733", "url": "https://it.wikipedia.org/wiki?curid=2525567", "title": "Fred Grim", "text": "Carriera.\nGiocatore.\nCresciuto nell'Ajax, il suo primo club professionistico \u00e8 stato il Cambuur dove \u00e8 rimasto per tre stagioni, prima di passare al Leeuwarden in cui ha giocato da titolare per quattro anni collezionando 180 presenze. Nel 1994 torna all'Ajax per fare la riserva di Edwin van der Sar, ereditandone il posto da titolare dopo il suo passaggio alla Juventus. Nella capitale collezioner\u00e0 diversi successi in campo nazionale ed internazionale; nei lancieri ha anche chiuso la sua carriera nel 2002.\nAllenatore.\nDal 1\u00ba luglio 2004 al 16 marzo 2005 \u00e8 stato l'allenatore dell'Ajax Jong. Dal 16 marzo 2005 al 30 giugno 2007 \u00e8 stato il preparatore dei portieri dell'Ajax, prima con Danny Blind e successivamente con Henk ten Cate. Dal 1\u00ba luglio 2007 all'11 novembre 2007 \u00e8 stato vice allenatore di Gert Aandewiel allo Sparta Rotterdam. Il 23 giugno 2009 ritorna nello staff dell'Ajax \u00e8 vice allenatore e preparatore dei portieri di Pieter Huistra all'Ajax Jong e preparatori dei portieri della selezione A-1. Il 3 gennaio 2011 con l'approdo di Frank de Boer ad allenare in prima squadra, allena la selezione A-1 dei lancieri con l'assistenza di Dennis Bergkamp e di Ronald de Boer nel 2011-2012. In questa stagione giunge in finale della NextGen Series, persa per 5-3 ai rigori contro i pari et\u00e0 dell'. L'11 ottobre 2012 lascia i lancieri per approdare alla guida tecnica dell'Almere City nella serie B olandese in sostituzione di Dick de Boer. Il 22 giugno 2015 lascia la guida del club olandese \u00e8 accetta l'offerta della KNVB di diventare tecnico dell'Under-21. Il 23 settembre 2016 diventa assistente di Danny Blind all'Olanda, in sostituzione di Dick Advocaat che \u00e8 passato alla guida del Fenerbah\u00e7e. Il 26 marzo 2017 diventa allenatore ad interim dell'Olanda in sostituzione dell'esonerato Danny Blind. Dopo due giorni esordisce alla guida dei \"Oranje\" nell'amichevole contro l'Italia persa per 2-1 ad Amsterdam. Il 4 giugno guida per l'ultima volta gli \"Oranje\" nell'amichevole contro la Costa d'Avorio vinta per 5 a 0, chiude la sua avventura con 2 vittorie e 1 sconfitta. Dopo due giorni con la nomina di Dick Advocaat come commissario tecnico ritorna al ruolo di assistente. Il 15 novembre lascia gli \"Oranje\" in concomitanza alle dimissioni di Dick Advocaat. &lt;br&gt;\nIl 25 dicembre segue Advocaat allo Sparta Rotterdam. Dopo la retrocessione Grim diventa l\u2019allenatore dell\u2019RKC Waalwijk in seconda serie; con l'8\u00ba posto accede ai play-off che riesce a vincere contro il Go Ahead Eagles riportando il club in Eredivisie. Nel maggio del 2021 viene annunciato come nuovo allenatore del Willem II."}
{"id": "2525568", "revid": "25985063", "url": "https://it.wikipedia.org/wiki?curid=2525568", "title": "Pesce faro", "text": ""}
{"id": "2525569", "revid": "204391", "url": "https://it.wikipedia.org/wiki?curid=2525569", "title": "Streptococco beta-emolitico", "text": ""}
{"id": "2525570", "revid": "304077", "url": "https://it.wikipedia.org/wiki?curid=2525570", "title": "Image hosting", "text": "L'image hosting (in italiano: \"archiviazione di immagini\") \u00e8 una particolare tipologia di file hosting dedicato alla categoria delle immagini (file di tipo JPG, JPEG, BMP, ICO, GIF, PNG, e cos\u00ec via).\nI potenziali utenti.\nQuesto servizio \u00e8 orientato al supporto web verso coloro che desiderano eseguire il caricamento di immagini di vario genere su un server web per un certo periodo di tempo e visualizzare le stesse in vari contesti mediante un semplice link inserito nell'apposito tag img HTML.\nCaratteristiche.\nGeneralmente questo servizio viene messo a disposizione in maniera pi\u00f9 o meno gratuita da piattaforme web che vogliono improntare il loro business sulle masse e sugli introiti dei circuiti banner (in particolar modo dei banner di tipo pay per view) o dei servizi premium.\nTramite una pagina web questi servizi permettono agli utenti di selezionare una o pi\u00f9 immagini (dipende dalla struttura del sito) tramite un form e di inviare il tutto al server centrale mediante un semplice click.\nProblematiche.\nCome tutte le cose, anche la realizzazione di portali di hosting (nello specifico, di image hosting), comporta alcune problematiche. Le maggiori problematiche che si possono riscontrare sono:\nImage hosting e business.\nUna piattaforma che si occupa di image hosting necessita di alcune strutture server e software in grado di supportare uno sforzo di elaborazione tale da poter reggere molteplici utenze contemporaneamente. Ovviamente tutto ci\u00f2 non viene mai concesso in maniera gratuita e ovviamente tutto ha un prezzo, ma per andare incontro alle spese le societ\u00e0 o i gestori dei portali di image hosting (e hosting in generale) prendono alcuni accorgimenti tecnici talvolta scontati, ma che in linea generale permettono il sostentamento e talvolta il guadagno in termini economici. Come \u00e8 possibile? Semplice, basta adottare alcuni circuiti banner all'interno delle pagine web (circuiti pay per view, ogni tot visite ci sono tot ricavi) e/o supportare servizi premium in cambio di somme di denaro.\nCome si pu\u00f2 intuire facilmente, i servizi premium, per quanto affascinanti possano essere, non possono garantire un granch\u00e9 in termini di privilegi; al massimo i servizi premium possono garantire un limite di peso sulle immagini pi\u00f9 elastico rispetto agli utenti classici o ancora la possibilit\u00e0 di multi-caricamenti o di una vita pi\u00f9 duratura delle immagini sui server o ancora la possibilit\u00e0 di creare gallerie fotografiche. Accostando questi piccoli accorgimenti economici a un servizio ben avviato, con una certa utenza \u00e8 ben facile immaginare i ricavi che si possono ottenere."}
{"id": "2525571", "revid": "204391", "url": "https://it.wikipedia.org/wiki?curid=2525571", "title": "Streptococco beta emolitico", "text": ""}
{"id": "2525574", "revid": "204391", "url": "https://it.wikipedia.org/wiki?curid=2525574", "title": "Streptococco beta emolitico di gruppo a", "text": ""}
{"id": "2525578", "revid": "204391", "url": "https://it.wikipedia.org/wiki?curid=2525578", "title": "Streptococco beta-emolitico di gruppo A", "text": ""}
{"id": "2525579", "revid": "466539", "url": "https://it.wikipedia.org/wiki?curid=2525579", "title": "Alfonso Orlando", "text": "Biografia.\nNato il 17 maggio 1892 a Nocera Inferiore in provincia di Salerno, si trasfer\u00ec ancora infante a Bergamo. Segu\u00ec infatti la famiglia che si trasfer\u00ec in Lombardia al seguito del padre, un sarto dell'89\u00ba Reggimento Fanteria.\nLa carriera sportiva.\nFin da piccolo si dedic\u00f2 allo sport. Dimostrando discrete capacit\u00e0 vest\u00ec la maglia azzurra a Stoccolma nei Giochi della V Olimpiade, dove prese parte alle gare di mezzofondo. Non arriv\u00f2 alcuna medaglia ma il piazzamento (5\u00ba posto sui 10000 metri piani) fu il migliore tra quelli ottenuti da atleti italiani ai Giochi fino a quel momento. Nel 1950 fu per breve tempo commissionario straordinario della Fidal. Nel 1962 fu tra i fondatori (e primo presidente) della sezione bergamasca dell'UNVS (Unione Nazionale Veterani Sportivi).\nLa carriera artistica.\nPur non abbandonando lo sport Orlando mostr\u00f2 sempre passione sia per il mondo filodrammatico che per la poesia e canzone dialettale. Nel 1949 fu tra i fondatori e direttore del \u201cGruppo Folclorico Enal-Ducato di Piazza Pontida\u201d. La maggior soddisfazione nella sua carriera da attore arriva nel 1965 con la partecipazione al film \"E venne un uomo\" di Ermanno Olmi: la pellicola, dedicata a Papa Giovanni XXIII, vide l'impegno dell'ex atleta nella parte di \"Don Francesco\". Alfonso Orlando fu anche un autore di danze e canzoni che divennero parte del repertorio di alcuni gruppi e cori folkloristici. Mor\u00ec il 16 agosto 1969."}
{"id": "2525581", "revid": "1869172", "url": "https://it.wikipedia.org/wiki?curid=2525581", "title": "The Best of Inti-Illimani", "text": "The Best of Inti-Illimani \u00e8 una raccolta del gruppo musicale cileno Inti-Illimani, pubblicata nel 1994.\nDescrizione.\nNel 1994 gli Inti-Illimani tornano, dopo alcuni anni di autoproduzioni, ad avere un contratto per il territorio italiano con l'etichetta discografica CGD, che ristampa la maggior parte del loro catalogo a partire dal loro esilio forzato del 1973. Contestualmente a queste riedizioni viene deciso di realizzare la loro prima antologia su CD, selezionando i loro brani pi\u00f9 rappresentativi relativi al periodo 1973-1993,\nAll'interno di questa antologia \u00e8 presente l'inedito \"El guarapo y la melcocha\", per la prima volta inciso in studio dopo essere stato suonato dal vivo nel tour del 1992, come testimonia l'album dal vivo \"Conciertos Italia'92\", e di due \"evergreen\" reincisi in studio per l'occasione, \"Se\u00f1ora chichera\" e \"Fiesta de San Benito\". Gli altri brani compaiono per lo pi\u00f9 nelle prime versioni incise in Italia, pezzi come \"Alturas\", \"Lo que mas quiero\" o \"Taita Salasaca\" erano infatti stati gi\u00e0 pubblicati dal gruppo prima del 1973. Alcuni brani compaiono in versioni dal vivo, non uscite precedentemente in Italia: in particolare, \"Samba lando\" \u00e8 tratta dal disco \"Sing to Me the Dream\" del 1983, mentre \"Sensemaya, canto para matar una culebra\" e \"Juanito Laguna remonta un barrilete\" erano stati inclusi in \"Leyenda\". \"El mercado Testaccio\" e \"Longuita\" sono, ancora, presenti in nuove esecuzioni che il gruppo registr\u00f2 nel 1984. Tuttavia, tra i crediti del disco non \u00e8 fatto riferimento alle effettive provenienze dei brani inclusi, anche se all'interno compare una succinta discografia che non comprende i due citati dischi dal vivo, rimasti fuori dal novero di ristampe curate dalla CGD.\nL'illustrazione in copertina unisce diversi elementi provenienti dalle copertine dei vari dischi pubblicati dagli Inti-Illimani sino a quel momento. Questo escamotage grafico sar\u00e0 utilizzato, con diverse combinazioni, per altre antologie uscite negli anni seguenti."}
{"id": "2525584", "revid": "123633631", "url": "https://it.wikipedia.org/wiki?curid=2525584", "title": "Torri del Benaco", "text": "Torri del Ben\u00e0co (\"T\u00f3ri de 'l B\u00e8naco\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nTorri del Benaco dista 38 chilometri da Verona. Rispetto al capoluogo \u00e8 in posizione nord ovest.\nSorge sulla media costa veronese del lago di Garda, al confine con Garda a sud e Brenzone sul Garda a nord. L'entroterra comunale si estende verso est fino alle pendici del Monte Baldo e confina con i comuni di San Zeno di Montagna e Costermano.\nAd occidente la sezione lacustre confina con la provincia di Brescia in Lombardia (comuni di Gargnano, Gardone Riviera, Sal\u00f2, San Felice del Benaco e Toscolano Maderno).\nStoria.\nI primi segni della presenza dell'uomo a Torri del Benaco sono da far risalire al 2000 circa a.C.: nel 1978, durante scavi nel centro storico furono rinvenuti frammenti in ceramica decorata e oggetti in selce attribuibili all'et\u00e0 del bronzo e negli anni '60 vennero trovate tracce di un antico insediamento palafitticolo. Altre testimonianze della presenza umana di quel periodo sono le numerose incisioni rupestri, raffigurazioni di notevoli dimensioni incise su lastre di pietra.\nTorri (Tulles) entr\u00f2 a far parte dell'Impero romano verso la fine del I sec. a.C.: lo conferma il rinvenimento di monete di et\u00e0 imperiale e molti toponimi ancora esistenti come Le Sorti (sortes) e Il Salto (saltus); lo dimostrerebbero soprattutto la torre ovest del Castello e l'impianto urbanistico del porto e del Trincer\u00f2, nella parte nord del centro storico.\nDopo la caduta dell'impero romano, il territorio venne occupato dai Goti, successivamente fu possedimento dei Longobardi e dei Franchi.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nAgli inizi del X sec. penetrarono gli Ungari, perci\u00f2 l'allora re d'Italia Berengario I, che nel 905 giunse e si ferm\u00f2 a Torri, fece erigere la cinta muraria - di cui rimangono tuttora ampi resti - e la Torre di Berengario, ora in piazza della Chiesa. A Torri dat\u00f2 6 diplomi con i quali volle ricompensare con donazioni coloro che lo avevano aiutato contro Ludovico III di Borgogna.\nAll'inizio del II millennio Torri godeva di un'importanza strategica e di una certa rilevanza politica essendo sede del Consiglio della Gardesana.\nNel XII secolo, la sponda veronese del Lago di Garda vide passare le truppe del Barbarossa; a questo stesso periodo risalgono la Chiesa di San Giovanni, nei pressi del vecchio cimitero, la Chiesa della Trinit\u00e0, al porto, e San Gregorio a Pai.\nCon l'avvento degli Scaligeri a Verona, a Torri vennero rafforzate le difese del porto, creando una darsena fortificata e innalzato il Castello voluto da Antonio Della Scala, sulle rovine di una struttura preesistente, uno dei fortilizi pi\u00f9 importanti di tutto il Garda. Attualmente ospita un interessante Museo etnografico, con gli aspetti pi\u00f9 caratteristici della cultura locale e sul lato meridionale una serra di agrumi.\nMa l'allestimento di tutte queste difese non imped\u00ec la guerra tra i Visconti e i Da Carrara che si alternarono nel dominio della sponda del lago, fino al dominio della Repubblica di Venezia (1405) durante la quale Torri divenne sede della Gardesana dall'Acqua, federazione di 10 comuni con compiti di repressione del contrabbando e di ripartizione degli oneri fiscali. Il Consiglio della Gardesana dell'Acqua era ospitato nell'ala del palazzo ora occupata dall'albergo Gardesana ed era presieduto dal Capitano del Lago. Tra i torresani che assolsero a tale compito si ricorda Giovanni dei Menaroli (1380).\nNel \u2018500 - \u2018600 ci furono devastanti pestilenze che dimezzarono la popolazione di Torri; per contrastare il flagello gli appestati venivano raccolti vicino alla chiesa di San Giovanni e nel monastero annesso alla Chiesa di San Faustino. Un interessante raffigurazione di Torri del Benaco di questo periodo si trova in un affresco nella Chiesa di Sant'Antonio, sulla strada che porta alla contrada di Coi: il paese, cinto dalle mura medioevali \u00e8 rappresentato con il castello scaligero a sud e la chiesa parrocchiale a nord, prima dell'ampliamento settecentesco, con un piccolo campanile addossato.\nNumerose informazioni sulla vita quotidiana dei pescatori e dei contadini del piccolo centro di Torri nel XVIII secolo sono riportate nel libro che contiene i verbali delle sedute della Vicinia, l'assemblea dei capifamiglia che si radunavano per trattare gli affari.\nNel 1797 i soldati di Napoleone sbarcarono a Torri e non mancarono scontri tra austriaci e napoleonici. Nelle acque del lago, di fronte a Pai, una flottiglia austriaca mise in fuga i francesi. Dopo le razzie fatte dalle truppe napoleoniche, la zona di Torri del Benaco fu interessata dalla carestia, da freddi eccezionali, da siccit\u00e0, da malattie.\nA fine \u2018800 giunse a Torri l'eco delle guerre d'indipendenza combattute nel basso lago e delle imprese garibaldine, in cui si distinse anche il botanico torresano Gregorio Rigo, e nel 1866 anche Torri entr\u00f2 a far parte del Regno d'Italia. In quell'epoca, l'attivit\u00e0 prevalente era la pesca e la coltivazione degli olivi ma si lavorava anche nelle serre di agrumi e nelle cave di marmo. Tra i personaggi di spicco in questo periodo si ricorda mons. Giuseppe Nascimbeni, nato a Torri.\nMonumenti e luoghi d'interesse.\nIncisioni rupestri.\nNella zona tra Garda e Malcesine vi sono numerosi siti in cui, sui lastroni di pietra levigati dal ritiro dei ghiacciai, sono presenti graffiti, i pi\u00f9 antichi dei quali risalgono all'et\u00e0 del Bronzo. La zona di Torri del Benaco \u00e8 quella che ne ospita la maggior quantit\u00e0.\nNatura.\nGrotta La Tanella, nel bosco appena fuori dall'abitato di Pai di Sopra. L'entrata \u00e8 in sicurezza attraverso un cunicolo scavato artificialmente e presenta alcuni vani laterali oltre al vano principale artificiale che si congiunge con un ramo naturale. \u00c8 ricca di stalattiti e stalagmiti ed ospita una sorgente perenne.\nAppunti di Storia della Tanella.\nA cura di Giuliano Acerbi attraverso le interviste fatte alla popolazione locale che hanno permesso di ricostruire, almeno in parte, la \u201cstoria\u201d della Grotta Tanella. \u00c8 una ricostruzione di fatti tramandati oralmente, molto articolata e curiosa. Di seguito una sintetica descrizione di quanto emerso dalle interviste.\nPietro Aloisi, detto Menegari, \u00e8 un muratore di Pai emigrato in NordAmerica dove ha fondato un'impresa edile gi\u00e0 affermata ai primi del \u2018900. In quel Paese viene convinto da alcuni personaggi non ben definiti (stregoni\u2026) a tornare in Italia e cercare un eventuale \u201ctesoro\u201d scavando nella Tanella. Probabilmente si riferivano al neonato, per quei tempi, business dell'acqua da sfruttare per usi idroelettrici , ed inoltre da distribuire agli abitanti di Pai con un costruendo acquedotto.\nPietro Aloisi lascia l'America e torna a Pai per investire i suoi capitali nello scavo della galleria che dovrebbe intercettare l'ipotetico lago sotterraneo che dovrebbe trovarsi dentro la Tanella, pare litigando con i suoi famigliari assolutamente contrari all'operazione in questione, e gli scavi cominciano probabilmente nel 1915.\nNel 1919 viene fatto saltare il diaframma che separava la galleria artificiale dal condotto freatico naturale superiore e per quasi una notte fuoriesce acqua dalla Galleria di scavo. Ma all'indomani il condotto \u00e8 gi\u00e0 completamente svuotato e dalla Tanella non esce la quantit\u00e0 d'acqua sperata. Aloisi pu\u00f2 per\u00f2 accertare la presenza di una notevole cavit\u00e0 sotterranea e successivamente la esplora, arrivando al lago-sifone che tuttora (Luglio 2006) rappresenta il limite esplorativo della Tanella. Incentivato da questa nuova presenza d'acqua riprende gli scavi fino al 1925, quando per motivi ancora sconosciuti tutto si ferma senza completare l'opera, a circa 50 metri dal nuovo lago e dopo averne scavato pi\u00f9 di 130, nell'arco di circa dieci anni (1915 \u2013 1925).\nLa situazione che lascia l'Aloisi \u00e8 comunque positiva perch\u00e9 la Tanella \u00e8 diventata una bellissima ed interessantissima Grotta, che viene visitata, nel seguire degli anni da un certo numero di turisti, come racconta Stefano Cavallari, che nel 1932, aiutato da un operaio, allarga il buco di collegamento tra la galleria artificiale e la grotta naturale per facilitare il flusso turistico. Su consiglio della madre, mette un cartello a Pai di sotto sulla strada principale per segnalare la posizione della Tanella ai turisti che cominciano a frequentare il Lago di Garda, e per dieci centesimi li accompagnava alla Grotta dove gli stessi, armati di candele, visitavano la Grotta. Questo movimento turistico dur\u00f2 fino all'estate del 1935, quando, in conseguenza della crisi economica mondiale, i turisti diminuiscono e il giovane Stefano Cavallari emigr\u00f2 in America.\nNel 1933 fu organizzata dal Museo di Storia naturale di Verona una spedizione alla Tanella per esplorare il Lago finale. Fu chiesto al Cavallari di portare dentro la Grotta un Sandolino, la pi\u00f9 piccola barca del Lago di Garda, per superare il Lago, ma il risultato fu negativo perch\u00e9 il proseguimento della Grotta \u00e8 esclusivamente subacqueo. Non si hanno ulteriori notizie della Tanella fino al dopoguerra, quando negli anni cinquanta si decise di canalizzare l'Acqua della Grotta risultata da analisi effettuate dalla Provincia di Verona una ottima Acqua Minerale Naturale per l'acquedotto del Paese, e tale impianto funzion\u00f2 fino alla fine degli anni sessanta fino a che l'inquinamento urbano proveniente dalla montagna sovrastante non ne compromise definitivamente la qualit\u00e0 e la potabilit\u00e0.\nNel frattempo la Tanella fu completamente abbandonata a s\u00e9 stessa fino all'estate del 2003 quando speleologi Veronesi Mantovani, Reggiani e Modenesi, con un contributo economico del comune di Torri del Benaco, bonificarono tutta la Grotta dai rottami metallici del vecchio acquedotto e altro materiale, dando inizio ad una nuova valorizzazione turistica che dura tuttora. (Fonte: Giuliano Acerbi)\nVilla Melisa.\nVilla Melisa, costruita nel 1950 ed acquistata dal comune di Torri del Benaco nel 1988, si trova in una posizione privilegiata, affacciata su due lati sul lago di Garda. Ospita il circolo anziani e una sede dell'AIPO, che offre consulenze ai coltivatori olivicoli. Una ampia zona del suo giardino \u00e8 adibita a parco giochi.\nCultura.\nManifestazioni.\nRegata delle bisse.\nRegata remiera organizzata dalla Lega Bisse del Garda. Tappa del campionato delle bisse, tradizionali imbarcazioni da voga alla veneta, che si tiene tra giugno ed agosto di ogni anno. L'imbarcazione vincitrice del campionato otterr\u00e0 come trofeo la \"bandiera del lago\".\nLe strade di Torri ai pittori.\nManifestazione che si tiene a met\u00e0 giugno, durante la quale decine di pittori si ritrovano nelle vie del paese e sul lungolago per dipingere en plein air.\nFesta dell'apnea.\nSi svolge a fine settembre con gare di apnea, esibizioni, concorsi di fotografia subacquea ed altro.\nVerde oro in riva al lago.\nMostre, degustazioni ed itinerari alla scoperta dei sapori e delle tradizioni dell'olio extravergine d'oliva.\nPremio culturale Sandro Bevilacqua.\nPremio dedicato a Sandro Bevilacqua, giornalista, poeta e narratore veronese.\nCarnevale settembrino.\nSfilata di gruppi mascherati del carnevale veronese e corte di re Berengario Primo, re d'Italia senza regno. Nata a met\u00e0 degli anni '90, la manifestazione \u00e8 stata sospesa per alcuni anni per riprendere nel 2014.\nGeografia antropica.\nFrazioni.\nAlbisano.\nLa frazione di Albisano \u00e8 posta a 309 metri s.l.m, proprio sopra Torri del Benaco, in una posizione che offre una vista stupenda del lago di Garda, del paese di Torri del Benaco e della borgate circostanti. L'abitato si sviluppa attorno alla piazza e alla chiesa parrocchiale di san Martino.\nNel passato abitato prevalentemente da contadini - i pescatori e commercianti popolavano, infatti, la zona pi\u00f9 vicina al lago - era coltivato a vigneti e cereali. \n\u00c8 attorniato da numerose contrade e localit\u00e0:\nPai.\nLa frazione di Pai situata a circa 7\u00a0km a nord di Torri del Benaco \u00e8 composta da due abitati, uno pi\u00f9 antico, risalente al X secolo e posto sulle pendici del Monte Baldo a circa 131 metri s.l.m ed uno pi\u00f9 recente posizionato in riva al lago di Garda.\nLa denominazione della frazione deriva dalla presenza di antiche palafitte nella zona. Un documento del 1372 si riferisce a Pai come \"Pali sive Pai\".\nAll'interno del territorio di Pai, si trova Crero, un piccolo borgo situato a 208 metri s.l.m., popolato da meno di 20 abitanti e con una trattoria come unico esercizio commerciale.\nDa esso partono molti sentieri che consentono di raggiungere Torri del Benaco e le altre frazioni e Garda.\nIn prossimit\u00e0 di Crero si trova la \"Roccia Grande\", il maggiore dei lastroni di roccia presenti nel comune di Torri del Benaco, scolpiti con incisioni rupestri di epoca preistorica.\nAltre frazioni.\nA mezza costa, tra Torri e Albisano, ci sono altre frazioni. Le pi\u00f9 importanti sono :\nEconomia.\nL'economia locale si basa principalmente sul turismo, anche se rimane importante la coltivazione dell'olivo, da cui si ricava un olio pregiato.\nInfrastrutture e trasporti.\nIl casello autostradale pi\u00f9 vicino \u00e8 quello di \"Affi-Lago di Garda sud\" sull'Autostrada A22, situato a circa 20\u00a0km di distanza.\nIl comune \u00e8 attraversato dalla Strada statale 249 Gardesana Orientale, che lo collega a nord e a sud alle altre localit\u00e0 del lago.\nNell'entroterra si sviluppa la strada provinciale SP32A che, passando per Albisano, dopo circa 7\u00a0km conduce al bivio sulla SP9 che prosegue a nord verso San Zeno di Montagna e a sud verso Costermano."}
{"id": "2525596", "revid": "1934238", "url": "https://it.wikipedia.org/wiki?curid=2525596", "title": "Steppe pontico-caspiche", "text": "La steppa pontico-caspica si estende dalla regione settentrionale del Mar Nero (anticamente chiamato \"Pontus Euxinus\") fino a oriente del Mar Caspio, nonch\u00e9 dall'Ucraina centrale al Kazakistan occidentale, passando dalla Russia meridionale.\nDescrizione.\n\u00c8 parte della pi\u00f9 grande steppa eurasiatica, adiacente alla steppa del Kazakistan a est. L'area corrisponde alla Scizia e Sarmazia dell'antichit\u00e0 classica. \nIl termine regione ponto-caspica o pontico-caspica viene usato in biogeografia per piante e animali di queste steppe, e animali del Mar Nero, Mar Caspio e Mar d'Azov. La ricerca genetica ha identificato questa regione come il luogo pi\u00f9 probabile dove i cavalli vennero addomesticati per la prima volta.\nGeografia ed ecologia.\nLa steppa pontica copre un'area di circa un milione di chilometri quadrati, che si estende dalla Romania orientale (attraverso la Moldavia meridionale, Ucraina, Russia e Kazakistan nord-occidentale) ai Monti Urali. Inoltre, confina a nord con la steppa alberata dell'Europa orientale, una zona di transizione di praterie miste e foresta temperata.\nA sud, la steppa pontica si estende fino al Mar Nero, eccetto la frontiera della Crimea e delle montagne del Caucaso occidentale con il mare, dove il complesso forestale sub-mediterraneo della Crimea definisce il margine meridionale delle steppe. La steppa si estende fino alla riva occidentale del Mar Caspio nella regione russa del Dagestan, ma il pi\u00f9 secco deserto del bassopiano caspico giace tra la steppa pontica e le rive nord-occidentali e settentrionali del Caspio. La steppa kazaka confina con la steppa pontica a sud-est.\nI mari ponto-caspici sono i resti del Mar Turgai, un'estensione del Paratetide che si estendeva a sud e a est degli Urali, coprendo nel mesozoico e cenozoico molta parte della pianura siberiana occidentale attuale.\nStoria.\nNel corso di molti millenni la steppa venne utilizzata da numerose trib\u00f9 di cavalieri nomadi, molti dei quali vennero per conquistare terre nelle regioni gi\u00e0 insediate d'Europa e nell'Asia occidentale e meridionale. Infine, la steppa venne portata sotto il controllo di un popolo sedentario dell'Impero Russo nel XVI secolo fino al XVIII secolo."}
{"id": "2525600", "revid": "767487", "url": "https://it.wikipedia.org/wiki?curid=2525600", "title": "Chu\u00f1o", "text": "Il chu\u00f1o, voce originaria delle Ande centrali (aymara, quechua: \"ch'u\u00f1u\" \"ruga\" o \"piega\"), \u00e8 il risultato della disidratazione o addirittura della liofilizzazione della patata, o altri tuberi di montagna.\nLa preparazione del \"chu\u00f1o\" \u00e8 la forma tradizionale di conservare e immagazzinare le patate per periodi lunghi, a volte anche anni. Questo prodotto \u00e8 uno degli elementi centrali dell'alimentazione indigena e, in generale, della gastronomia delle regioni dove viene prodotto. Attualmente si produce e consuma \"chu\u00f1o\" regolarmente nel nord-ovest dell'Argentina, nell'altipiano boliviano, nel nord del Cile e nella regione andina e costiera del Per\u00f9\nIn Argentina e in Chile si chiama \"chu\u00f1o\" anche l'amido che si ottiene tritando le patate ed in seguito alla decantazione di granuli di amido che galleggiano nel succo di patata prodotto. In Argentina con tale amido si preparano occasionalmente dolci simili ai flan.\nDurante la Seconda guerra mondiale gli Alleati scoprirono le forme di liofilizzare patate e cereali; tale procedimento era uguale a quello utilizzato da secoli dai popoli andini. Da l\u00ec la comparsa sulle nostre tavole dei pur\u00e8 istantanei."}
{"id": "2525608", "revid": "39884", "url": "https://it.wikipedia.org/wiki?curid=2525608", "title": "Ciprini", "text": ""}
{"id": "2525610", "revid": "599013", "url": "https://it.wikipedia.org/wiki?curid=2525610", "title": "Jos\u00e8 Gonzalez", "text": ""}
{"id": "2525613", "revid": "599013", "url": "https://it.wikipedia.org/wiki?curid=2525613", "title": "Jos\u00e9 Gonzalez", "text": ""}
{"id": "2525617", "revid": "131358", "url": "https://it.wikipedia.org/wiki?curid=2525617", "title": "W Connection", "text": ""}
{"id": "2525620", "revid": "116165138", "url": "https://it.wikipedia.org/wiki?curid=2525620", "title": "Chicharr\u00f3n", "text": "Il Chicharr\u00f3n \u00e8 un piatto che si ottiene friggendo la cotica del maiale.\nAllo stesso modo si possono produrre piatti simili a base di altre carni (bovini o ovini), bench\u00e9 in generale siano considerati di qualit\u00e0 inferiore.\nLa parola chicharr\u00f3n si \u00e8 estesa a tutti i paesi di lingua spagnola, riferendosi a differenti forme di condimento o cucina del maiale."}
{"id": "2525621", "revid": "1645873", "url": "https://it.wikipedia.org/wiki?curid=2525621", "title": "Karshi", "text": "Karshi ( Qarshi, \u049a\u0430\u0440\u0448\u0438; \u0646\u062e\u0634\u0628; \"\u041a\u0430\u0440\u0448\u0438\") \u00e8 il capoluogo della regione di Kashkadarya, nella parte sud dell'Uzbekistan e ha una popolazione di 231.093 abitanti (calcolata per il 2009). Si trova a circa 520\u00a0km a sud-ovest di Tashkent, 335\u00a0km a nord del confine usbeco con l'Afghanistan (latitudine 38\u00b0 51' 48N; longitude 65\u00b0 47' 52E) e a un'altitudine di 374 m s.l.m.\nStoria.\nOriginariamente Karshi era stata la citt\u00e0 sogdiana di Nakhshab, quindi la citt\u00e0 persiana di Nasaf, e la seconda citt\u00e0 dell'Emirato di Bukhara. Era una tappa sulle rotte carovaniere tra Balkh e Bukhara. I khan mongoli Kebek e Qazan, del Khanato Chagatai, eressero qui dei palazzi, in quella che era la zona dei pascoli estivi di Gengis Khan. Nel 1364, anche Tamerlano eresse un palazzo fortificato e circondato da un fossato in quella che \u00e8 ora la parte sud della citt\u00e0. Il moderno nome di \"Karshi\" significa appunto fortezza.\nCon il declino di Shahrisabz nel XVIII secolo, Karshi crebbe d'importanza e fu sede del principe ereditario dell'Emirato di Bukhara. La citt\u00e0 aveva all'epoca una doppia serie di mura, 10 caravanserragli e 4 madrase. Nel 1868, i russi annetterono la valle di Zarafshan, e nel 1873, il trattato che convertiva Bukhara in un protettorato russo, fu firmato a Karshi.\nEconomia.\nLa citt\u00e0 si trova al centro di una fertile oasi che produce frumento, cotone e seta. Nei primi anni settanta fu completata la prima sezione di un pi\u00f9 ampio progetto d'irrigazione che prevedeva la deviazione dell'acqua dal fiume Amu Darya dalla regione orientale del Turkmenistan verso l'Uzbekistan per irrigare il territorio intorno a Karshi. Quasi tutti i campi irrigati intorno alla citt\u00e0 sono coltivati a cotone. Karshi \u00e8 inoltre importante per la produzione di gas naturale e per la lavorazione dei tappeti."}
{"id": "2525622", "revid": "114281989", "url": "https://it.wikipedia.org/wiki?curid=2525622", "title": "The Last Ride (film 2004)", "text": "The Last Ride \u00e8 un film americano diretto da Guy Norman Bee con Dennis Hopper, Will Patton, Nadine Velazquez e Fred Ward. Il copione del film fu scritto da Rob Cohen, ben noto per aver diretto un altro famoso film d'azione, \"The Fast and the Furious\".\nIl film venne distribuito il 2 giugno, 2004 negli Stati Uniti e venne primariamente usato da General Motors per commercializzare sul mercato la nuova Pontiac GTO. Tra la fine del 2004 e l'inizio del 2005, \u00e8 stato anche commercializzato in parecchi paesi fuori dagli Stati Uniti come straight-to-DVD movie.\nTrama.\nNel 1970, il rapinatore Ronnie Purnell viene arrestato dopo una rapina e incarcerato per pi\u00f9 di 30 anni. Da quando la moglie di Purnell \u00e8 stata uccisa, durante l'inseguimento della polizia, l'Agente Speciale dell'FBI Darryl Kurtz si prende cura del figlio Aaron. Quando Ronnie viene scarcerato decide di vendicarsi di Darryl. Aaron nel frattempo \u00e8 diventato un poliziotto e non vuole pi\u00f9 saperne di suo padre, ma suo figlio Matthew \u00e8 affascinato dal passato di suo nonno e decide di aiutarlo a trovare la sua vecchia auto, una Pontiac GTO Judge del 1969, dove il nonno ha nascosto la \"chiave\" della sua salvezza e molte prove contro Darryl."}
{"id": "2525627", "revid": "599013", "url": "https://it.wikipedia.org/wiki?curid=2525627", "title": "Nordin Wooter", "text": "Carriera.\nCentrocampista originario del Suriname, esordisce nell'Ajax nel 1994, entrando cos\u00ec nella rosa della squadra che nel 1995 vince tutto in Olanda e nel mondo; nel 1997 si trasferisce al rimanendovi per 2 stagioni; tra il 1999 ed il 2002 gioca nel , che lo acquista per 950000 sterline, la cifra pi\u00f9 alta pagata dal club per un giocatore.\nIn seguito inizia a girovagare per vari campionati europei: torna in Olanda, poi va in Portogallo, in Grecia, in Turchia ed a Cipro, dove ha giocato a Larnaca fino al 2008.\nDopo il ritiro.\nAssieme a Kiki Musampa (ex Ajax) \u00e8 stato proprietario della Masters of the Game, azienda operante nel settore del calcio freestyle. Nel novembre 2011 per\u00f2 gli viene pignorata la casa per debiti."}
{"id": "2525630", "revid": "25987194", "url": "https://it.wikipedia.org/wiki?curid=2525630", "title": "Mille Miglia Brasiliana di Interlagos", "text": ""}
{"id": "2525631", "revid": "117354200", "url": "https://it.wikipedia.org/wiki?curid=2525631", "title": "Chiesa di San Niccol\u00f2 dei Greci", "text": "La chiesa di San Niccol\u00f2 dei Greci (anche : San Nicola di Mira; \"Klisha e Sh\u00ebn Kollit\" in arb\u00ebresh), nota come \"chiesa greca\", sorge nel centro storico di Lecce. \u00c8 sede della parrocchia di San Nicola di Mira appartenente all'Eparchia di Lungro; al suo interno si svolgono funzioni di Rito bizantino.\nStoria.\nDalla fine del XV secolo una forte migrazione di popolazioni albanesi aveva interessato l'Italia, in particolare l'area meridionale, spinti dalle persecuzioni ottomane verso l'esilio per la libert\u00e0 di culto e etnico-sociale. Gli albanesi in Italia avevano edificato nuove comunit\u00e0 in tutta Italia, anche nella provincia di Salento e nel tempo piccoli gruppi si erano trasferiti nella citt\u00e0 di Lecce, creando una comunit\u00e0 compatta e omogenea, con una propria chiesa in rito bizantino. La storia delle comunit\u00e0 di rito bizantino, assai numerose in Terra d'Otranto, trova un'importante testimonianza nella Chiesa di San Nicol\u00f2 dei Greci, parrocchia della colonia albanese e greca residente in citt\u00e0.\nFino al 1575, la parrocchia San Niccol\u00f2 dei Greci ebbe la sua sede in una cappella con annessa casa canonica, ubicata dove attualmente sorge la Chiesa del Ges\u00f9 in Piazzetta Castromediano. Concessa l'area ai Gesuiti, la cappella venne distrutta e la colonia greca fu costretta a trasferirsi in altre chiese, fino a trovare definitiva sistemazione in quella di San Giovanni del Malato che fu riconsacrato a San Nicol\u00f2, detta dei Greci per i suoi riti orientali definiti greci (greco-cattolici).\nLa chiesa risale probabilmente agli stanziamenti bizantini dell'Italia meridionale (IX secolo). Nel 1765, su disegno dei architetti Francesco Palma, Lazzaro Marsione, Lazzaro Lombardo e Vincenzo Carrozzao, l'edificio fu ricostruito venendo cos\u00ec ad assumere l'attuale connotazione tardobarocca con l'altare ad est [verso il sorgere del sole] e l'ingresso ad ovest [verso il tramonto] secondo l'architettura bizantina.\nDescrizione.\nEsterno.\nLa semplice facciata risulta tripartita da un doppio ordine di paraste, scandite orizzontalmente da una trabeazione. All'unico portale, con lunetta dal cartiglio barocco, corrisponde in alzato una finestra dal profilo mistilieno. L'ordine superiore, chiuso lateralmente da pinnacoli, risulta, movimentato, alleggerita da una decorazione a girali lapidei. \nInterno.\nLo spazio interno presenta uno sviluppo ad aula unica monoabsidata, scandita in tre campate coperta a volta. Alcuni saggi, effettuati in occasione dei restauri, hanno individuato l'impianto dell'antica chiesa di fondazione medioevale, a tre navate chiuse da abside con tracce di affreschi, ancora visibili nell'attuale zona absidale. \nL'articolazione dello spazio liturgico riflette la funzionalit\u00e0 di chiesa bizantina. L'aula destinata ai fedeli \u00e8, infatti, separata dalla zona dell'altare (bema) tramite l'iconostasi in pietra leccese che, dotata di tre ingressi, accoglie tavole dipinte. Nel registro inferiore, allocate negli spazi tra le porte, sono le quattro icone raffiguranti [da sinistra] San Giovanni Battista, la Vergine col Bambino (Hodigitria), Ges\u00f9 Sommo Sacerdote, San Nicola, delle quali le ultime tre conservano l'originaria stesura cinquecentesca. I dipinti della porta centrale, detta Reale, e di quelle laterali, rispettivamente con il \u201cNoli me tangere\u201d (non mi toccare), gli Arcangeli Michele e Gabriele, sono attribuiti a un pittore pugliese attivo tra il XVII e il XVIII secolo. Nel registro superiore sono la sequenza dei Dodici Apostoli fiancheggiata lateralmente dalle scene (quattro per lato) della vita di Cristo e della Vergine, il Crocifisso svettante al di sopra delle tre tavole della Deesis e inquadrato dalle immagini della Vergine Addolorata e di San Giovanni Evangelista. \nL'altare, che si trova dietro l'iconostasi, ha, secondo i canoni della liturgia bizantina, due mense laterali, la \"protesi\" a sinistra e il \"diaconicon\", ed altre tavolette come la \"Trinit\u00e0\" e la \"Vergine in trono\", quest'ultima per la porticina della custodia.\nDegna di nota sono le tavole del \"Cristo Morto\" e di San Spiridione in trono, datate 1775. quest'ultima realizzata su un dipinto precedente e firmata da pap\u00e0s Demetrio Bogdano (Dhimit\u00ebr Bogdani; 1753-1841), prete-pittore, originario di Corf\u00f9. Bogdano fu parroco della chiesa fino al 1841 e intervenne sull'iconostasi dipingendo ex novo o ridipingendo alcune tavole.\nDai pittori cretesi attivi a Venezia la comunit\u00e0 greca di Lecce acquist\u00f2 alcune tavole; certamente la Hodigitria, il Cristo re dei re e San Nicola.\nIl rito.\nSegno ininterrotto della tradizione bizantina in Terra d'Otranto, la chiesa \u00e8 ancora oggi parrocchia di rito bizantino, dipendente dall'Eparchia di Lungro, in provincia di Cosenza. La divina liturgia viene celebrato in greco antico o in albanese. La preminenza della lingua greca nelle feste maggiori, in passato, ha fatto s\u00ec che queste popolazioni fossero scambiate per greche e non riconosciute per albanesi. Questo perch\u00e9, sino all'Alto Medioevo, la lingua pi\u00f9 utilizzata nella Chiesa d'Oriente, pur nella diversit\u00e0 di popolazioni ed etnie, era il greco antico (caso simile nella Chiesa d'Occidente in cui lo era il latino).\nIl suo santo patrono \u00e8 San Nicola di Mira, un santo molto venerato dalle comunit\u00e0 albanesi, che si chiamano arb\u00ebresh\u00eb. La chiesa di San Niccol\u00f2 dei Greci \u00e8 la parrocchia della comunit\u00e0 arb\u00ebreshe residente a Lecce. Oggi la parrocchia possiede anche nuove icone in stile bizantino."}
{"id": "2525636", "revid": "767487", "url": "https://it.wikipedia.org/wiki?curid=2525636", "title": "Cambio di gioco", "text": "Cambio di gioco (\"The Game Plan\") \u00e8 un film commedia del 2007 diretto da Andy Fickman.\nTrama.\nJoe Kingman, soprannominato \"Il Re\" ha tutto nella vita, fama e soldi, \u00e8 il quarterback dei Boston Rebels, giocatore famoso e affermato, il cui stile di gioco, incentrato sull'individualismo, ben riflette la sua natura narcisista e arrogante. Ormai ha pi\u00f9 di 30 anni e vorrebbe vincere almeno una volta il campionato di football, traguardo che non ha mai raggiunto.\nUn giorno mentre \u00e8 tutto solo nel suo lussuoso appartamento, riceve la visita di Peyton Kelly, una bambina di otto anni, la quale afferma di essere sua figlia. Peyton gli rivela di essere la figlia di Sara, l'ex moglie di Joe, si sposarono in giovane et\u00e0, il loro matrimonio \u00e8 durato poco, Sara ha preferito lasciarla alle cure del padre dato che attualmente si trova in Sudan per lavoro. Joe, ovviamente, \u00e8 scioccato, dato che \u00e8 sempre stato all'oscuro di aver avuto una figlia da Sara, la piccola gli mostra pure il suo certificato di nascita dove viene attestato che Joe \u00e8 effettivamente suo padre. Joe non ha nessuna intenzione di occuparsi di lei, preferendo affidarla a Karen, la sorella di Sara, ma Peyton gli spiega che ci\u00f2 non \u00e8 possibile dato che Karen \u00e8 morta. La sua manager, Stella, lo costringe ad assumersi le sue responsabilit\u00e0 paterne, evitando cos\u00ec che la sua immagine venga danneggiata.\nPeyton stringe velocemente amicizia con Clarence, Travis, Kyle e Jamal, i compagni di squadra di Joe nonch\u00e9 suoi fidati amici, per Joe \u00e8 arduo dover gestire la sua nuova doppia vita: quella di genitore single e quella di star del football. Joe per via del suo ego smisurato, ha sempre vissuto soltanto in funzione delle sue ambizioni, \u00e8 incapace di mettere le esigenze di sua figlia davanti alle sue, una sera la porta con s\u00e9 all'inaugurazione del suo ristorante, dimenticandola l\u00ec, questo non fa che procurargli cattiva pubblicit\u00e0. Dato che Peyton ama la danza classica, Joe \u00e8 costretto a portarla a un corso di ballo, facendo amicizia con l'insegnante, Monique, trovando in lei un valido sostegno emotivo, proprio Monique lo sprona a essere un padre migliore e a credere di pi\u00f9 nelle sue capacit\u00e0.\nJoe e Peyton hanno un accesso litigio quando quest'ultima si mette a criticare aspramente lo stile di vita di suo padre accusandolo di aver abbandonato Sara preferendo a lei una vita superficiale, Joe non accetta queste pesanti accuse, anche perch\u00e9 era stata Sara a lasciarlo. Proprio per via del brutto litigio appena avuto, padre e figlia iniziano a legare, imparando velocemente a provare affetto reciproco, Joe adesso \u00e8 pi\u00f9 coinvolto nel suo ruolo di padre, tanto da prendere parte al saggio di danza di Peyton e Monique, con Clarence, Travis, Kyle e Jamal come spettatori.\nJoe e la sua squadra collezionano una vittoria dietro l'altra e arrivano alla tanto sudata finale del campionato, ma proprio quando per Joe le cose stavano andando per il verso giusto, Peyton viene ricoverata in ospedale avendo mangiato un gelato alle noci mentre stava pranzando con suo padre e Monique, la bambina infatti \u00e8 allergica alle noci. Joe, Travis, Monique, Kyle, Clarence e Jamal sono tutti in ospedale per sapere in che condizioni \u00e8 la bambina, per fortuna \u00e8 fuori pericolo, ma inaspettatamente sopraggiunge Karen, la quale non \u00e8 morta come Peyton aveva affermato.\nJoe scopre che Peyton non ha fatto altro che raccontargli una bugia dietro l'altra, purtroppo Karen \u00e8 costretta a dirgli la tragica verit\u00e0: Sara \u00e8 deceduta da sei mesi a causa di un incidente stradale, Peyton ha mentito a Karen facendole credere di aver preso parte a un gruppo di ballo per giustificare la sua assenza, ma in realt\u00e0 la piccola voleva conoscere suo padre. Karen \u00e8 intenzionata a portare via la bambina ritenendo che Joe non sia adatto a fare il genitore, ma Joe ormai \u00e8 troppo legato a Peyton, non vuole rinunciare a sua figlia, \u00e8 anche pronto a portare Karen in tribunale pur di ottenere la potest\u00e0 di Peyton e far valere i suoi diritti di padre. Stella ritiene che una causa legale per l'affidamento di un minore rischier\u00e0 di nuocere all'immagine di Joe, dunque Peyton, temendo di essere un ostacolo per suo padre, col dolore in cuore, decide di tornare a vivere con sua zia.\nPeyton lascia l'appartamento di Joe, quest'ultimo in breve tempo sente la mancanza di sua figlia, inoltre trova lo zaino di Peyton che lei ha dimenticato l\u00ec, con dentro una foto di lui e Sara il giorno del loro matrimonio, e una lettera della sua defunta moglie indirizzata a lui ma che non ebbe mai il coraggio di spedirgli, dove gli spiegava che aveva preferito tenere Peyton fuori dalla sua vita perch\u00e9 temeva che la paternit\u00e0 avrebbe danneggiato la sua carriera agonistica. Peyton, proprio come sua madre, si \u00e8 sacrificata rinunciando a Joe per non essergli di intralcio, solo ora Joe ha capito i suoi errori, smanioso di gloria ha messo Sara e Peyton nella posizione di tagliarlo fuori dalle loro vite per paura che potessero essere un peso per lui, in questo modo Joe ha inconsapevolmente rinunciato ad avere una famiglia.\nPeyton e Karen guardano la TV dove Joe viene intervistato dichiarando apertamente che sua figlia non ha mai rappresentato per lui un ostacolo, ma di amarla al di sopra di tutto. Il giorno della finale \u00e8 arrivato, ma Joe non \u00e8 nel pieno delle sue forze, \u00e8 evidente che sente la mancanza di sua figlia e questo incide negativamente sul suo gioco. Joe \u00e8 costretto ad abbandonare il campo avendo riportato dei danni alla spalla. Proprio in quel momento arrivano Karen e Peyton, quest'ultima incoraggia suo padre a non arrendersi, anche perch\u00e9 ha deciso di tornare a vivere con lui, Karen infatti si \u00e8 ricreduta avendo capito che Joe \u00e8 un bravo padre e che la bambina ha bisogno di lui. Peyton, Karen e Joe si stringono in un forte abbraccio, quest'ultimo torna in campo, i Boston Rebels sono in svantaggio e mancano meno di due minuti alla conclusione della partita, ma Joe riesce a guidare la squadra alla vittoria lanciando la palla che viene afferrata da Travis che fa il touchdown vincente. Joe ha finalmente vinto il campionato poi prende in braccio Peyton pronto a iniziare una nuova vita insieme a lei.\nProduzione.\nIl film \u00e8 stato prodotto dalla Walt Disney Pictures, con la collaborazione della Mayhem Pictures e della Monkey Dance Productions. Gli effetti speciali sono a cura della Intelligent Creatures, mentre la Sportsrobe si \u00e8 occupata dei costumi. Le scene sono state girate completamente nel Massachusetts. Il budget per il film ammonta a circa $ 22.000.000.\nTagline.\nLe tagline per il film sono:\nDistribuzione.\nIl film \u00e8 stato distribuito in diversi paesi, con titoli e date differenti:\nAccoglienza.\nLa pellicola nel primo week-end di apertura negli States ha guadagnato $ 22.950.971 e nel Regno Unito \u00a3 767.143. In tutto negli USA ha incassato $ 90.636.983, nell'isola Britannica \u00a3 3.860.965, e nel resto del mondo $ 57.232.341, per un totale complessivo di $ 147.880.543."}
{"id": "2525656", "revid": "767487", "url": "https://it.wikipedia.org/wiki?curid=2525656", "title": "Kenny Black", "text": "Carriera.\nAllenatore.\nHa allenato l'Airdrie United dal novembre del 2006 al 2010."}
{"id": "2525657", "revid": "6923", "url": "https://it.wikipedia.org/wiki?curid=2525657", "title": "Daewoo LeMans", "text": "La Daewoo LeMans \u00e8 un'autovettura prodotta dalla casa automobilistica coreana Daewoo Motors dal 1986 al 1997 come erede del modello Maepsy. Derivata dall'ultima serie di Opel Kadett le due generazioni di LeMans utilizzano come telaio di base la \"Piattaforma T\" su licenza General Motors.\nIn Italia \u00e8 stata importata dal 1994 la seconda generazione sotto la denominazione di Daewoo Nexia. In contemporanea all'uscita di produzione coreana avvenuta nel 1997, la General Motors ha spostato le linee di montaggio presso i propri stabilimenti in Uzbekistan per una produzione locale concentrata in poche migliaia di esemplari. Tuttora la LeMans viene assemblata subendo alcuni ritocchi estetici nei primi anni 2000 e regolarmente commercializzata in alcuni paesi emergenti dell'Asia e in Russia.\nPrima serie (1986\u20131994).\nLa prima generazione di Daewoo LeMans debutta in Corea verso la fine del 1985 per entrare in produzione solo a partire dal 1986. Si tratta della versione gemella della Opel Kadett E marchiata Daewoo e prodotta presso gli impianti del Corea del Sud di propriet\u00e0 della General Motors (di cui i marchi Daewoo ed Opel facevano parte). Invariata sia l'estetica che la meccanica a trazione anteriore, le uniche differenze si concentrarono nella calandra anteriore di una forma leggermente pi\u00f9 arrotondata.\nI motori erano stati rivisti per adattarsi ai gusti della clientela asiatica, in particolare la potenza veniva erogata in modo pi\u00f9 dolce e l'assetto sfruttava una geometria di sospensioni pi\u00f9 morbide per adattarsi ai fondi stradali sconnessi in cui la Daewoo commercializzava l'autovettura. La carrozzeria era disponibile in configurazione di berlina 2 volumi con 3 o 5 porte oppure nella variante berlina 3 volumi con la coda posteriore; quest'ultima sul mercato coreano \u00e8 risultata la pi\u00f9 apprezzata, grazie all'ampio bagagliaio.\nNel 1989 la LeMans fu oggetto di un lieve restyling: l'estetica venne migliorata con l'introduzione dei nuovi paraurti in tinta con la carrozzeria mentre la calandra anteriore era stata ridisegnata e si componeva di due pezzi. Come motorizzazioni la LeMans adott\u00f2 i classici propulsori benzina di origine General Motors da 1.5 e 1.6 cm\u00b3 che erogavano rispettivamente 75 e 90 cavalli. In Europa (ma non in Italia) \u00e8 stata importata sotto la denominazione Daewoo Racer.\nStrategie di marketing.\nLa LeMans mantenne con costanza la denominazione originale solo in Corea mentre a seconda dei vari mercati in cui veniva venduta, su richiesta della General Motors, la denominazione originale venne mutata. Oltre al nome Racer adottato in Europa, la LeMans venne venduta in Thailandia come Daewoo Fantasy e in Australia come Daewoo 1.5i (poich\u00e9 il motore 1.5 era l'unico propulsore importato sul mercato). Negli Stati Uniti la LeMans mantenne il nome originale ma venne venduta dal marchio Pontiac (Pontiac LeMans) aggiornata per\u00f2 sia sotto il profilo estetico che meccanico: nuovo paraurti anteriore e versioni sportive caratterizzarono la versione americana: in particolare venne offerta anche con il propulsore 2.0 benzina 16V della \"Kadett GSI\" capace di 131 cavalli (96 KW). In Canada venne commercializzata con il marchio \"Passport\" fino al 1991 sostituito in seguito dal marchio \"As\u00fcna\" ma, a causa delle scarse richieste, la GM blocc\u00f2 l'importazione a partire dal 1993.\nSeconda serie (dal 1994-in produzione).\nLa seconda serie della LeMans debutt\u00f2 nel 1994; si tratt\u00f2 di una profondo restyling della prima serie poich\u00e9 l'autovettura mantenne la meccanica e numerosi componenti tecnici minori dalla prima serie. Il design era molto simile alla precedente serie ma le linee morbide, caratterizzate da un frontale con molte curve e di una mascherina di piccole dimensioni, rendeva il complesso abbastanza moderno e piacevole per l'epoca. Il posteriore presentava un ampio portellone con uno spoiler, gli interni invece erano realizzati con materiali di qualit\u00e0 solo discreta e assemblaggi imprecisi. L'affidabilit\u00e0 della vettura non fu delle migliori bench\u00e9 riprendesse molti organi dalla precedente serie.\nIl reparto motori si componeva del nuovo motore 1.5\u00a0cm\u00b3 disponibile sia con distribuzione a 2 che a 4 valvole per cilindro, garantendo una potenza massima rispettivamente di 60 e 75 cavalli (la 1.5i con 8 valvole) e 90 cavalli (il pi\u00f9 potente 1.5i 16 valvole). Omologato secondo gli standard della normativa Euro 2 e in seguito riomologato Euro 3 questo 1.5 garantiva prestazioni discrete: lo scatto da 0 a 100 km/h avveniva in 11,3 secondi per lo step da 75 cavalli, e in 10,5 secondi per la versione pi\u00f9 potente. Il cambio per entrambe le versioni era un manuale a 5 rapporti mentre tra gli optional era disponibile l'automatico a 3 rapporti. Accanto al 1.5 venne proposto anche un 1.8 a 8 valvole capace di 101 cavalli e abbinato ad un cambio automatico a 4 rapporti.\nLa Daewoo Nexia in Europa.\nIn Italia (come in Europa) la LeMans seconda serie \u00e8 stata importata sotto la denominazione Nexia. Nessuna differenza rispetto al modello originale, il motore era il classico 1.5 proposto anche in versione a GPL denominata \"Nexia Dual Power\". Due i livelli di rifinitura: la versione base \"GLi\" e la pi\u00f9 accessoriata \"GLXi\" che disponeva di serie del climatizzatore a controllo manuale, alzacristalli elettrici anteriori e divano posteriore frazionato in due parti. Tra gli optional erano disponibili i cerchi in lega leggera, il tetto apribile e il cambio automatico.\nLa LeMans nei mercati esteri.\nA causa dello scarso successo commerciale, in America la General Motors non import\u00f2 la seconda serie di LeMans. Sul mercato asiatico la vettura venne venduta anche come Daewoo Cielo e Daewoo Racer o Super Racer, Heaven e Nexia. Il nome Nexia \u00e8 stato utilizzato anche per la commercializzazione in Italia. La LeMans usc\u00ec di produzione dalla Corea nel 1997 sostituita dal modello Lanos (progettato senza il supporto della General Motors) ma dopo alcuni mesi venne re-introdotta su alcuni mercati emergenti come l'Afghanistan, l'Uzbekistan e la Russia. La versione presentava solo delle leggere modifiche alla calandra anteriore mentre l'assemblaggio era riservato esclusivamente agli stabilimenti afghani del marchio locale \"UzDaewooAvto\" creato dalla joint-venture tra la General Motors e la Daewoo. La Lemans venne venduta come Nexia sul mercato russo.\nNel 2003 un profondo restyling rinfresc\u00f2 le linee della LeMans/Nexia: nuovo frontale che esponeva una fanaleria con luci di posizione a Led e nuova calandra, interni disponibili anche con impianto audio a CD con ingresso MP3 e climatizzatore manuale migliorato nell'efficienza ed in grado di assorbire meno potenza dal motore. Il posteriore espone invece nuovo portellone, paraurti ridisegnato e fanaleria di dimensioni minori rispetto al passato. Migliorata anche l'aerodinamica della vettura in modo da garantire una stabilit\u00e0 migliore e una riduzione dei consumi. Per il reparto elettronica l'ABS viene fornito di serie insieme agli airbag frontali. Rinnovati anche i propulsori. Il 1.5 8 valvole \u00e8 disponibile nello step da 80 cavalli omologato Euro 3 mentre al top di gamma \u00e8 disponibile il nuovo motore 1.6 prodotto dalla GM con 16 valvole e potenza massima di 109 cavalli (che sostituisce il precedente 1.8i)"}
{"id": "2525665", "revid": "287204", "url": "https://it.wikipedia.org/wiki?curid=2525665", "title": "San Gabriel Mountains", "text": "Le San Gabriel Mountains sono una catena montuosa degli Stati Uniti d'America localizzata nel nord della contea di Los Angeles e ad occidente della contea di San Bernardino in California.\nLa catena montuosa forma una barriera tra la Greater Los Angeles Area e il Deserto del Mojave, ed \u00e8 circondata dall'Angeles National Forest con la Faglia di San Andrea al confine settentrionale. Il picco pi\u00f9 alto della catena \u00e8 il Monte San Antonio, comunemente denominato Mt. Baldy. Altra cima importante \u00e8 il Monte Wilson, in cui \u00e8 posto l'Osservatorio di Monte Wilson.\nIl 13 ottobre 2014 viene dichiarato monumento nazionale dal presidente Barack Obama."}
{"id": "2525667", "revid": "1564499", "url": "https://it.wikipedia.org/wiki?curid=2525667", "title": "Porto di Campomarino di Maruggio", "text": ""}
{"id": "2525668", "revid": "352448", "url": "https://it.wikipedia.org/wiki?curid=2525668", "title": "Steppa pontica", "text": ""}
{"id": "2525669", "revid": "1075510", "url": "https://it.wikipedia.org/wiki?curid=2525669", "title": "Pierre-Joseph Macquer", "text": "Biografia.\nStudi\u00f2 medicina, ma i suoi interessi furono rivolti alla chimica, di cui coltiv\u00f2 in particolar modo le applicazioni industriali. Membro dell'\"Acad\u00e9mie des Sciences\" dal 1744, pubblic\u00f2 tra il 1749 ed il 1751 due volumi di \"\u00c9lemens de chymie th\u00e9orique et pratique\", fra i primi ad offrire l'idea di una chimica come disciplina sistematica e quantitativa. Nel 1766 dette alle stampe un fortunatissimo \"Dictionnaire de chymie\" (una seconda edizione, pubblicata nel 1778, venne tradotta in italiano da Scopoli). Si interess\u00f2 anche allo studio delle affinit\u00e0 chimiche. Consigliere scientifico della celebre fabbrica di porcellane di S\u00e8vres, realizz\u00f2, nel 1763, un importante trattato sulla tintura della seta."}
{"id": "2525672", "revid": "1543377", "url": "https://it.wikipedia.org/wiki?curid=2525672", "title": "Coppa del Mondo di cricket 2007", "text": "La Coppa del Mondo di cricket 2007 \u00e8 stata la nona edizione del torneo mondiale di cricket. si \u00e8 disputata dal 13 marzo al 28 aprile 2007 ed \u00e8 stata organizzata per la prima volta dalle Indie Occidentali, ovvero l'insieme di isole appartenenti a diversi Stati nel Mar dei Caraibi. Al torneo presero parte per la prima (e finora unica) volta nella storia 16 squadre.\nLa vittoria finale and\u00f2 per la terza edizione consecutiva alla selezione dell'Australia, che in finale conquist\u00f2 il suo quarto titolo battendo la selezione dello Sri Lanka. Il torneo fu funestato dalla morte del coach della nazionale pakistana Bob Woolmer, improvvisamente deceduto in Giamaica poche ore dopo la sconfitta (con conseguente eliminazione) della squadra da lui allenata ad opera dell'Irlanda.\nSelezione del paese ospite.\nLa scelta dell'International Cricket Council fu automatica a causa della politica di rotazione attuata dal comitato esecutivo. Infatti le Indie Occidentali erano l'unico paese \"full member\" a non aver mai ospitato la coppa del mondo, questo nonostante sia la seconda squadra di maggior successo nel torneo dopo l'Australia. In forza di questi fatti la votazione fu una mera formalit\u00e0 essendo le Indie Occidentali candidata unica.\nLa USACA insitette molto sul fatto di poter disputare anche qualche partita in Florida; la proposta si basava sul presupposto che anche la Florida \u00e8 parte dei Caraibi anglofoni e l'alta qualit\u00e0 delle strutture statunitensi (la proposta pi\u00f9 accreditata era di adattare per qualche partita i grandi stadi di baseball e football americano) poteva giovare al torneo, inoltre da sempre il cricket \u00e8 uno sport secondario negli USA, e la federazione sperava di poter usare questa coppa del mondo per far guadagnare popolarit\u00e0 alla disciplina. Nonostante le ottime motivazioni l'ICC fu irremovibile assegnando il torneo esclusivamente ai paesi caraibici, questa scelta \u00e8 dovuta al fatto che la netta superiorit\u00e0 delle infrastrutture statunitensi potevano mettere in secondo piano quelle dei paesi diretti interessati (nonostante i grandi sforzi economici fatti), inoltre uno stadio da baseball o da football adattato al cricket non poteva soddisfare le condizioni base di comodit\u00e0 e non godeva del prestigio necessario ad ospitare gare della coppa del mondo.\nCitt\u00e0 e stadi.\nI seguenti 4 impianti furono utilizzati per le partite preliminari di \"warm up\":\nPartecipanti.\nOltre ai 10 full members parteciparono anche 6 nazioni provenienti dalle qualificazioni. Il Kenya fu qualificato direttamente in virt\u00f9 del suo ODI status e le altre cinque nazioni si qualificarono tramite l'ICC Trophy 2005. Le 16 nazioni furono divise in 4 gironi con un sorteggio eseguito tenendo conto delle teste di serie.\nFormula.\nLa formula fu considerevolmente variata rispetto alla precedente edizione, questo \u00e8 dovuto principalmente all'allargamento del torneo a 16 partecipanti.\nPrima della cerimonia di apertura e quindi dell'inizio ufficiale del torneo (11 marzo) sono state disputate della partite dette \"Warm up matches\" per consentire ai capitani di sperimentare delle tecniche e ai giocatori di adattarsi alle condizioni di gioco particolari presenti nei Caraibi.\nLe 16 squadre partecipanti furono divise in 4 gironi all'italiana da 4 squadre ciascuno con partite di sola andata. Le prime due classificate di ogni girone si qualificano per il \"Super 8\", portandosi dietro il punteggio ottenuto con l'altra qualificata del girone di provenienza. Il \"Super 8\" \u00e8 un girone all'italiana con partite di sola andata in cui ogni squadra affronta tutte le avversarie tranne quella gi\u00e0 affrontata nel girone della prima fase. Le prime 4 classificate del \"Super 8\" si affrontano in semifinali incrociate (La prima con la quarta, la seconda con la terza). Le due vincenti disputano la finale.\nPunteggi.\nNella prima fase e nel \"Super 8\" i punteggi distribuiti sono stati i seguenti:\nIn caso di parit\u00e0 di punteggio in classifica tra due o pi\u00f9 squadre sono previsti i seguenti punti per decidere il passaggio del turno:\nWarm Up Matches.\nNei giorni 5, 6, 8 e 9 marzo (quindi prima dell'inizio del torneo) sono state disputate della partite dette \"Warm up matches\" per consentire ai capitani di sperimentare delle tecniche e ai giocatori di adattarsi alle condizioni di gioco particolari presenti nei Caraibi. Ogni squadra ha giocato due partite.\nCampione.\nAustralia(Quarto titolo)"}
{"id": "2525678", "revid": "26630", "url": "https://it.wikipedia.org/wiki?curid=2525678", "title": "Three-Sided Coin", "text": ""}
{"id": "2525685", "revid": "125875181", "url": "https://it.wikipedia.org/wiki?curid=2525685", "title": "Alfa Romeo Spider (1995)", "text": "L'Alfa Romeo Spider \u00e8 una roadster prodotta dalla casa automobilistica italiana Alfa Romeo a partire dal 1995, come erede del modello Alfa Spider (Duetto) divenuto l'icona dell'azienda milanese nel mondo delle autovetture sportive cabriolet. \u00c8 denominata anche \"Spider 916\" per distinguerla dalle omonime antenate in quanto fa parte del progetto \"Alfa Romeo 916\" dal quale \u00e8 nata anche la coup\u00e9 2+2 GTV. Questo modello venne prodotto fino al 2004, sostituito dalla Spider derivata dall'Alfa Brera.\nIl contesto.\nLa Spider venne presentata insieme con l'Alfa GTV nell'autunno del 1994 al Salone dell'automobile di Parigi. Il modello \u00e8 in pratica la versione decappottabile a due posti secchi (anzich\u00e9 essere una 2+2) della GTV frutto di Enrico Fumia per il centro stile Pininfarina (basandosi sul concept Alfa Romeo Proteo del 1991). Dalla GTV, la spider si differenzia per la coda completamente ridisegnata rispetto al GTV che presenta il cofano del bagagliaio sdoppiato con doppia apertura per contenere la cappotta in tela multistrato. I parafanghi posteriori bench\u00e9 presentino le medesime nervature del modello coup\u00e9 possiedono un accordo con il cofano del baule differente. La lunghezza totale della Spider \u00e8 pari a 4.285 mm e 4.295 mm per le versioni ristilizzate prodotte dal 2003. Immutato il frontale che espone il classico scudetto con il logo della casa, mentre il cofano di forma triangolare ingloba i fanali sdoppiati anteriori. Il bagagliaio possiede un volume pari a 110 litri mentre il serbatoio contiene fino a 70 litri di carburante.\nLa motorizzazioni rese disponibili nei diversi anni della commercializzazione sono state il 1.8 Twin Spark, 2.0 Twin Spark, 2.0 JTS, 3.0 V6 12v (solo Spider), 2.0 V6 Turbo, 3.0 V6 24v, 3.2 V6 24v. Le potenze sono comprese tra i 144 e i 240 cavalli.\nMeccanica e tecnica.\nTelaio e sicurezza.\nIl pianale \u00e8 un'evidente evoluzione della piattaforma \"Type 2\" ridisegnato in particolare per incrementare la rigidit\u00e0 della struttura e la sicurezza automobilistica. rimane comunque elevato lo standard di sicurezza passiva, a ci\u00f2 contribuiscono leghe di alluminio e magnesio per i componenti della struttura e il largo uso di acciai ad alta resistenza, sistemi a deformazione controllata, scatolati ad assorbimento prestabilito sia avanti sia dietro. I longheroni sono di dimensioni importanti e rinforzati e i montanti sono ad alta resistenza, quello anteriore \u00e8 stato addirittura concepito per ovviare ai rollbar.\nCome dotazione interne per la sicurezza troviamo doppio dispositivo airbag (l'airbag lato passeggero era optional nella prima serie, di serie nella versione L), cinture con pretensionatori, portiere con barre anti intrusione, sistema anti incendio FPS e serbatoio carburante in metallo.\nPer ottimizzare la ripartizione dei pesi, anteriormente il grande cofano \u00e8 stato realizzato in materiale composito e parte del telaio utilizzando magnesio e alluminio. Posteriormente, la batteria, il generoso serbatoio carburante, la ruota di scorta (che si ancora verticalmente) e i due silenziatori di scarico principali (agganciati in parallelo) sono tutti posti esattamente al retrotreno.\nSospensioni.\nPosteriormente, sulla Spider si \u00e8 utilizzato il procedimento di \"thixocasting\" per la produzione del telaietto supplementare in lega leggera, presentando un retrotreno attivo su telaio ausiliario in alluminio autoportante e autosterzante e sospensioni posteriori a quattro bracci multipli (schema Multilink). Anteriormente le sospensioni sono di tipo MacPherson evoluto. Entrambi gli assali sono dotati di barra antirollio.\nRuote e freni.\nLa prima serie montava pneumatici 195/15 e 205/50/16. Dal 1998 in versione base montavano la misura 205/50 R16 oppure 225/45 ZR 17. L'impianto frenante \u00e8 composto da dischi sulle quattro ruote (gli anteriori autoventilanti), assistiti da ABS e, dal 1998 ABS si nuova generazione a taratura sportiva e ripartitore di frenata EBD. Le versioni V6 sono dotate di pinze fisse Brembo a 4 pistoncini e dischi anteriori da 305 X 28 mm.\nGli interni.\nGli interni, condivisi con la GTV, adottavano sulle prime serie plastiche di buona qualit\u00e0 ma penalizzate dalla scarsa cura degli assemblaggi. Con il primo importante restyling del 1998 dove gli interni sono stati ridisegnati, anche le plastiche sono state sostituite. Le uniche differenze rispetto al GTV riguardavano il trattamento che subivano alcune plastiche della zona superiore dell'abitacolo per evitare eventuali danni causati dall'acqua. Il disegno della plancia centrale risultava molto moderno per l'epoca: i tre diffusori centrali dell'impianto di climatizzazione nel restyling del 1998 erano di forma circolare (erano due e quadrati nella prima serie) ed erano posizionati verso la zona centrale-superiore; al di sotto di essi vi era la strumentazione accessoria composta da tre quadranti orientati verso il guidatore e, ulteriormente pi\u00f9 in basso, i comandi del climatizzatore manuale o automatico e l'impianto stereo a cassette (in seguito a CD con navigatore GPS integrato a richiesta). Nel piccolo vano portaoggetti lato passeggero, illuminato da una luce di servizio, era presente un tasto che permetteva l'apertura del cofano portabagagli.\nAggiornamenti.\nLa Spider sub\u00ec due aggiornamenti nel corso dei suoi oltre 10 anni di produzione.\nRestyling 1998.\nIl primo importante aggiornamento nel 1998 port\u00f2 numerose migliorie sotto tutti i profili. Internamente vennero utilizzati materiali di qualit\u00e0 pi\u00f9 elevata, la plancia fu completamente ridisegnata, la strumentazione principale rivista in molti dettagli e adottando la colorazione alluminio per i cannocchiali degli strumenti. Furono sostituite le bocchette d'aerazione, venne creato un tunnel centrale con nuovi comandi, un bracciolo con vano porta oggetti integrato e altro. Ci fu una rivisitazione della maggior parte dei comandi.\nLa selleria fu ridisegnata, furono introdotte numerose personalizzazioni e abbinamenti degli interni con diverse colorazioni del pellame e dei pannelli.\nIl bagagliaio \u00e8 stato leggermente ampliato e rivestito internamente con materiali pi\u00f9 ricercati, inoltre vi era la possibilit\u00e0 di adottare un kit di riparazione pneumatici con compressore in sostituzione della ruota di scorta.\nLa vettura si arricch\u00ec di nuovi accessori: climatizzatore automatico, autoradio Hi-Fi con navigatore satellitare e caricatore CD, sedili a regolazione elettrica e riscaldabili e altro.\nDal punto di vista tecnico vennero ulteriormente migliorate le sospensioni, venne installato un ABS di ultima generazione con ripartitore di frenata (\"EBD\"), su alcuni modelli si \u00e8 presentato persino il servosterzo ad assistenza variabile in base alla velocit\u00e0. Venne inoltre rivisto tutto l'impianto elettrico oltre a numerose componenti meccaniche.\nEsteticamente venne adottata la mascherina cromata sul cofano, si aggiunsero nuove colorazioni e vernici multistrato, le carenature inferiori divennero in tinta, vennero ampliati i passaruota per poter ospitare nuovi cerchi gommature pi\u00f9 generose e si ebbe la possibilit\u00e0 di applicare un kit estetico con reale funzione aerodinamica.\nIl kit aerodinamico, frutto della collaborazione tra il Centro Stile Alfa Romeo e l'azienda tedesca Zender, differentemente dalla coup\u00e9 non prevedeva lo spoiler posteriore, ma si le minigonne, la coppia di estrattori d'aria dietro al parafango anteriore e le due tipologie di spoiler anteriori. Con il kit aerodinamico completo in abbinamento alla gommatura 225/45 ZR 17 la casa non dichiara l'incremento velocistico della Spider come nel caso della GTV ma \u00e8 logico che vi siano dei vantaggi derivanti dal miglioramento del CX.\nRestyling 2003.\nIl lifting del 2003 non fu molto rilevante come quello precedente, se non per un pi\u00f9 cospicuo restyling nel frontale, realizzato da Pininfarina andando a inglobare uno scudetto anteriore pi\u00f9 grande che andava a richiamare i pi\u00f9 recenti stilemi della casa del biscione.\nInternamente erano poche le differenze rispetto al restyling precedente: l'illuminazione della strumentazione e dei comandi divenne di colore rosso, tachimetro con fondoscala a 280\u00a0km/h (2.0 JTS e 3.2) un particolare della plancia centrale ridisegnato per far posto a due nuovi pulsanti tra cui quello del controllo della trazione (\"ASR\") disponibile per 2.0 JTS e 3.2 V6, nuovo disegno dei rivestimenti della selleria in pelle con abbassamento della seduta di un centimetro e qualche particolare cromatico preso da alcuni allestimenti del periodo 1998-2003.\nLe nuove motorizzazioni erano il 2.0 \"JTS\" a iniezione diretta di benzina Euro 4 165 cavalli, e il 3.2 V6 24V Euro 3 da 240 cavalli.\nMonospider.\nNel 1997 venne ideata una versione denominata Monospider. L'idea era quella di crearne un campionato monomarca come il \"GTV Cup\" o di produrla in serie limitata a 500 esemplari. Si tratta di un'Alfa Romeo Spider, priva dei montanti anteriori e conseguentemente del parabrezza, si \u00e8 aggiunto un roll-bar come nelle monoposto da competizione, \u00e8 assente il tetto ripiegabile e i sedili sono di tipo da competizione con cinture a quattro punti. Diversi erano anche il sottoparaurti, le minigonne e posteriormente presenta un paraurti diverso con estrattore d'aria. Il propulsore dedicato era il 3.0 V6 24v portato a 230 cavalli. La velocit\u00e0 massima era di 252\u00a0km/h e l'accelerazione da 0 a 100 km/h veniva coperta in 6,5 secondi.\nProduzione.\nIl \"Progetto 916\" venne prodotto dall'esordio fino al 2000 presso lo stabilimento lombardo di Arese (Milano) di propriet\u00e0 dell'Alfa Romeo fino a quando a causa della crisi di fine anni 2000 che invest\u00ec tutto il gruppo Fiat, l'impianto venne chiuso e la Spider insieme con la sorella GTV vennero spostate presso gli impianti di San Giorgio Canavese (entrambi a Torino) di propriet\u00e0 della Pininfarina (gi\u00e0 autore della linea dei 916). I modelli assemblati a Torino vennero lievemente aggiornati nell'estetica grazie all'aggiunta sulla fiancata del classico logo \"Disegno Pininfarina\" della carrozzeria torinese. La produzione termin\u00f2 ufficialmente nel 2004.\nMotori.\nLe motorizzazioni all'esordio erano due: il 2 litri aspirato \"Twin Spark\", 150 cavalli e il 3.0 V6 12 valvole da 192 cavalli. Diversamente dalla GTV si opt\u00f2 per il 3.0 V6 in quanto essendo pi\u00f9 docile rispetto al V6 Turbo si addiceva di pi\u00f9 alle caratteristiche della scoperta. Le prestazioni erano comunque di rilievo con una velocit\u00e0 massima di 225\u00a0km/h e l'accelerazione da 0 a 100 km/h in 7,3 secondi.\nVerso la met\u00e0 del 1998 arrivarono nuove motorizzazioni: il 1.8 \"TS\" da 144 cavalli, mentre la 2.0 \"TS\" con variatore di fase, si port\u00f2 a 155 cavalli.\nNel 1999 venne introdotto anche il 6 cilindri 2.0 turbo in versione da 202 cavalli. Questo propulsore era sovralimentato da turbina \"Garrett T25\", raffreddato da intercooler, con dispositivo \"overboost\" che consente di incrementare rispetto al valore dichiarato potenza e coppia motrice per un intervallo di tempo regolato dalla centralina, fornendo cos\u00ec una forte accelerazione extra e di avere degli spunti (non tanto da ferma per ovvia questione di turbo lag e trazione) tra i regimi di 4000 e 6500 giri al minuto davvero notevoli, paragonabili ad auto di potenza molto pi\u00f9 elevata. Tale prerogativa del V6 Turbo (gi\u00e0 vista su 164 V6 Turbo e Gtv V6 TB) fu studiata dalla casa per avere una elevata riserva di potenza in caso di sorpassi e altre situazioni di emergenza (come si legge anche sul libretto in dotazione).\nNello stesso anno venne affiancato anche il 3.0 V6 24v da 218 cavalli. La velocit\u00e0 massima era di 233\u00a0km/h e l'accelerazione da 0 a 100\u00a0km/h coperta in 6,8 secondi.\nNel 2003 venne introdotto il 3.2 V6 e il 2.0 \"JTS\" con omologazione Euro 4. \u00c8 stato uno dei primi propulsori a iniezione diretta di benzina \"high-precision\" messa a punto dalla Bosch a entrare nei cofani di un'Alfa Romeo. Derivato dalla precedente unit\u00e0 \"Twin Spark\" questo rinnovato 1.970\u00a0cm\u00b3 disponeva di 165 cavalli e di una coppia massima di 206 N\u00b7m erogati a 3.250 giri/min. Migliori le prestazioni, garantendo lo stesso consumo di benzina della precedente versione \"TS\". Il cambio manuale era a 5 rapporti.\nIl 3.2 V6 24 valvole \u00e8 lo stesso che permette alla GTV di divenire l'Alfa Romeo stradale pi\u00f9 veloce in listino con i suoi 255\u00a0km/h. Nella versione Spider la velocit\u00e0 massima \u00e8 di 242\u00a0km/h, consentendo un 0-100 km/h in 6,3 secondi e di coprire il chilometro da fermo in 25,8 secondi.\nVersioni e motorizzazioni.\nI dati prestazionali sono dichiarati con gommatura base, 2 persone + 20\u00a0kg, serbatoio 2/3 e benzina a 95 ottani.\nDifferentemente dalla sorella GTV la casa madre non dichiara incrementi velocistici effettivi derivanti dall'installazione dei componenti del kit aerodinamico inoltre lo spoiler posteriore della Gtv non viene fornito per la Spider."}
{"id": "2525687", "revid": "767487", "url": "https://it.wikipedia.org/wiki?curid=2525687", "title": "The Secrets of the Black Arts", "text": "The Secrets of the Black Arts \u00e8 il primo album in studio del gruppo musicale black metal svedese Dark Funeral, pubblicato nel 1996 dalla No Fashion Records.\nIl disco.\nOriginariamente previsto per il 1995, il disco venne registrato nuovamente ai The Abyss Studios di Peter T\u00e4gtgren poich\u00e9 la band non consider\u00f2 soddisfacente il risultato ottenuto da Dan Swan\u00f6 agli Unisound Studios.\nRistampe.\nViene rimasterizzato e ripubblicato nel 2007 dalla Regain Records insieme ad un CD bonus contenente la prima registrazione presso gli Unisound Studios; l'edizione era limitata a 3000 copie.\nNel 2010 viene nuovamente ristampato, ma su vinile, dalla Back on Black.\nE, nel 2013, in entrambi i formati dalla Century Media; sempre con le tracce bonus."}
{"id": "2525689", "revid": "298229", "url": "https://it.wikipedia.org/wiki?curid=2525689", "title": "Chaunte Howard", "text": ""}
{"id": "2525696", "revid": "110157", "url": "https://it.wikipedia.org/wiki?curid=2525696", "title": "Marrakesh Express", "text": "Marrakesh Express \u00e8 un brano musicale composto da Graham Nash, registrato dal supergruppo Crosby, Stills, &amp; Nash ed incluso nel loro omonimo album di debutto discografico del 1969.\nIl brano.\nPubblicato come singolo, il brano raggiunse la posizione numero 28 della classifica statunitense di \"Billboard\". L'autore della composizione, Graham Nash, ex membro dei The Hollies, aveva originariamente inteso la canzone per essere incisa con il suo vecchio gruppo. Infatti, gli Hollies fecero un fallimentare tentativo di registrazione del brano prima dell'entrata di Nash nei CSN.\nMarrakesh \u00e8 una citt\u00e0 del Marocco famosa per i suoi articoli in pelle. Il \"Marrakesh Express\" \u00e8 un treno che Nash prese nel corso di un viaggio a Casablanca nel 1966. In un'intervista rilasciata alla rivista \"Rolling Stone\", Nash raccont\u00f2 che inizialmente aveva viaggiato in prima classe, ma che poi la aveva trovata \"troppo noiosa\". Quindi si and\u00f2 a sedere negli scompartimenti popolari insieme ai contadini e a \"anatre, maiali e polli vari\". Circa quest'ultima affermazione, \u00e8 stata comunque espressa la riserva che, come siano andate le cose in realt\u00e0, sarebbe stato comunque molto difficile trovare un maiale (ritenuto \"animale immondo\" dai mussulmani) su di un treno marocchino..."}
{"id": "2525700", "revid": "1347902", "url": "https://it.wikipedia.org/wiki?curid=2525700", "title": "Mircea Snegur", "text": "\u00c8 stato il primo Presidente della Moldavia, ricoprendo la carica dal 1990 al 1997."}
{"id": "2525703", "revid": "287204", "url": "https://it.wikipedia.org/wiki?curid=2525703", "title": "Erik Morales", "text": ""}
{"id": "2525715", "revid": "25987047", "url": "https://it.wikipedia.org/wiki?curid=2525715", "title": "Mil Milhas Brasileiras", "text": ""}
{"id": "2525718", "revid": "110157", "url": "https://it.wikipedia.org/wiki?curid=2525718", "title": "Colomoncagua", "text": "Colomoncagua \u00e8 un comune dell'Honduras facente parte del dipartimento di Intibuc\u00e1.\nIl comune venne istituito nel 1671."}
{"id": "2525720", "revid": "410660", "url": "https://it.wikipedia.org/wiki?curid=2525720", "title": "Italia ai campionati del mondo di atletica leggera 1983", "text": "La squadra italiana ai campionati del mondo di atletica leggera 1983, disputati a Helsinki dal 7 al 14 agosto, \u00e8 stata composta da 36 atleti (24 uomini e 12 donne).\nUomini.\nI 24 uomini ottennero 15 piazzamenti da finale e conquistarono tre medaglie.\nDonne.\nLe 12 donne ottennero 4 piazzamenti da finale e nessun podio."}
{"id": "2525721", "revid": "47112", "url": "https://it.wikipedia.org/wiki?curid=2525721", "title": "Rio di Casies", "text": ""}
{"id": "2525723", "revid": "110157", "url": "https://it.wikipedia.org/wiki?curid=2525723", "title": "Distretto di Bejneu", "text": "Il distretto di Bejneu (in kazako: \u0411\u0435\u0439\u043d\u0435\u0443 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan situato nella regione di Mangghystau; ha per capoluogo Bejneu."}
{"id": "2525724", "revid": "121666328", "url": "https://it.wikipedia.org/wiki?curid=2525724", "title": "Abraham ibn \u201bEzra", "text": "Biografia.\nVissuto in Spagna, Francia e Italia, fu autore di opere filosofiche d'ispirazione neoplatonica e di commento a una gran parte della Bibbia ebraica, che costituiscono la pi\u00f9 importante produzione della scuola esegetica giudeo-spagnola. Scrisse anche opere grammaticali, astronomiche e matematiche, lasciando, inoltre, delle chiare composizioni poetiche. Tra le poesie \u00e8 facile ritrovare elementi escatologici di natura appunto pre-messianica: si ricorda \u05d0\u05e9\u05d0 \u05e2\u05d9\u05e0\u05d9\u05d9 che mette in evidenza il primo aspetto della redenzione, ovvero la rivelazione dei cherubini e della gloria divina; oltre a questo Abraham ibn 'Ezra narra di visioni semi-oniriche in cui scorge il Kohen Gadol e, bench\u00e9 spesso prevalgano condizioni vissute connaturate alla diaspora ebraica, la speranza per un futuro nell'era messianica \u00e8 tra i sentimenti religiosi che pi\u00f9 caratterizzano la sua poesia. \u00c8 tra i pi\u00f9 notevoli trasmettitori della scienza e del pensiero degli ebrei dei paesi musulmani agli ebrei dell'Europa cristiana.\nIl cratere lunare Abenezra \u00e8 stato cos\u00ec denominato in suo onore."}
{"id": "2525725", "revid": "438678", "url": "https://it.wikipedia.org/wiki?curid=2525725", "title": "Scooby-Doo e la leggenda del vampiro", "text": "Scooby-Doo e la Leggenda del Vampiro (\"Scooby-Doo and the Legend of the Vampire\") \u00e8 un film del 2003 prodotto da Warner Bros. Animation e Hanna-Barbera.\nQuesto film \u00e8 stato il primo lavoro di produzione di Joseph Barbera senza lo storico partner di lunga data William Hanna (a seguito della sua morte avvenuta il 22 marzo 2001) ed \u00e8 uno dei due film direct-to-video per riunire il doppiaggio storico del 1970-73 Frank Welker, Casey Kasem, Nicole Jaffe e Heather North. Da quando Don Messick (la voce originale di Scooby) \u00e8 morto nel 1997, Welker fornisce la voce di Scooby per la prima volta (oltre a dare voce a Fred Jones).\nTrama.\nDopo aver risolto molti misteri e smascherato mostri di ogni genere, la Mystery Incorporated va in crociera con destinazione Australia, ma il loro spirito di avventura non si accontenta delle spiagge e la gang decide di attraversare tutto l'outback per arrivare al festival della roccia del vampiro.\nPurtroppo vengono subito a sapere da uno degli organizzatori, Daniel, che un partecipante \u00e8 stato rapito da un gigantesco vampiro e dai suoi tre scagnozzi e, come se non bastasse, pare che i tre vampiri un tempo fossero una band che partecipava al festival.\nNon rimane che travestirsi da band musicale per salvare sia il festival che degli amici vecchi e nuovi."}
{"id": "2525726", "revid": "124581392", "url": "https://it.wikipedia.org/wiki?curid=2525726", "title": "Marina di Ragusa", "text": "Marina di Ragusa \u00e8 una frazione di abitanti di Ragusa, comune italiano capoluogo dell'omonimo libero consorzio comunale in Sicilia, situata sulle sponde settentrionali del canale di Malta.\n\u00c8 una rinomata localit\u00e0 turistico-balneare e durante il periodo estivo, a causa del forte flusso di turisti e della villeggiatura degli abitanti delle zone limitrofe, la popolazione aumenta notevolmente raggiungendo in alta stagione le unit\u00e0.\nStoria.\nL'antico nome del paese era \"Mazzarelli\", che deriva dall'arabo \"Marsa A'Rillah\", significante \"piccolo approdo\". Alla fine del XVI secolo accanto al porto vecchio fu costruita la Torre Cabrera a scopi difensivi, e pochi decenni dopo si era gi\u00e0 formato un nucleo abitativo; questo per\u00f2 non prosper\u00f2 e non si ingrand\u00ec molto (anche a causa delle vicine paludi alla foce del fiume Irminio prosciugate nell'800) e la sua fortuna giunse solo alla fine del XIX secolo, quando nacque il commercio della pietra pece con gli Inglesi e delle carrube. \nNel 1928, per volont\u00e0 del gerarca fascista Filippo Pennavaria, il nome si trasform\u00f2 nell'attuale Marina di Ragusa. Dopo il periodo bellico Marina di Ragusa conobbe un vero e proprio boom abitativo, a causa dello scatenarsi della moda della \"seconda casa al mare\" da parte dei ragusani; tale espansione continua ancora oggi e ha portato il borgo a diventare un centro balneare di primordine.\nGeografia fisica.\nLa localit\u00e0 si trova a circa 25\u00a0km da Ragusa nel sud-est della Sicilia e fra gli altri centri pi\u00f9 vicini conta Santa Croce Camerina, Donnalucata, Scicli e Punta Secca (il borgo marinaro oramai famoso grazie agli episodi televisivi del commissario Montalbano). \u00c8 caratterizzata da una lunga spiaggia sabbiosa che si interrompe ad ovest al porto e ad est poco prima della riserva dell'Irminio. Molti corsi d'acqua oggi prevalentemente secchi sfociavano lungo il litorale, e i loro alvei sono stati ricoperti da strade.\nLe spiagge hanno nomi derivati dalla presenza di locali e pi\u00f9 raramente da antica tradizione popolare.\nEconomia.\nTurismo.\nL'economia di Marina di Ragusa, oggi, si fonda soprattutto sul turismo balneare. Storicamente noto come \"borgo di pescatori\" lungo i suoi due lungomari (\"Lungomare Andrea Doria\" e \"Lungomare Mediterraneo\", conosciuto erroneamente anche come \"Lungomare Vecchio\" per via della vicinanza al nucleo abitativo originario, bench\u00e9 sia stato costruito dopo l'Andrea Doria) con il passare degli anni sono nate numerose attivit\u00e0 di ristorazione e alberghiere. Anche i prezzi degli affitti immobiliari sono influenzati dall'andamento della stagione estiva e raggiungono cifre superiori alla media regionale.\nGi\u00e0 nel 2009 \u00e8 stata assegnata a Marina di Ragusa la bandiera blu dalla Fee, insieme alla vicina Pozzallo. Nel 2010 entrambe le localit\u00e0 riconfermano il premio dell'anno precedente risultando due delle quattro spiagge migliori della Sicilia (secondo gli standard Fee).\nAltro settore economico ben sviluppato nella frazione \u00e8 l'agricoltura intensiva in serra anche grazie alla vicinanza dei mercati ortofrutticoli di Santa Croce Camerina, Scicli e Vittoria, quest'ultimo il pi\u00f9 grande d'Italia.\nInfrastrutture e trasporti.\nStrade.\nLa frazione marinara \u00e8 collegata al capoluogo dalla strada provinciale 25 Ragusa-Marina di Ragusa.\nAeroporti.\nMarina di Ragusa \u00e8 servita dall'aeroporto di Comiso Pio La Torre che si trova a 28 km.\nPorti.\nIl porto vecchio di Marina era conosciuto sin dai tempi del generale bizantino Belisario e fu munito di un caricatoio durante il XV secolo e di torre difensiva (la Torre Cabrera) nel XVII. Esso si trovava dove oggi sorge Piazza della Dogana. Nell'800 nacque un secondo approdo conosciuto localmente con il nome di \"Scalo Trapanese\" in quanto le navi provenienti da Trapani seguivano la costa siciliana fino allo \"Scalo\" di Marina per poi cambiare rotta verso l'isola di Malta. Qui verr\u00e0 realizzato il primo braccio di un porto negli anni '50, ma poi i lavori si fermeranno.\nIl porto nuovo di Marina \u00e8 stato progettato alla fine degli anni ottanta, ma per motivi burocratici i lavori furono bloccati. Grazie ai fondi dell'Unione europea, il progetto \u00e8 stato rifinanziato ed i lavori sono iniziati l'11 aprile 2006. Il porto sorge nel vecchio \"scalo trapanese\" che \u00e8 stato inglobato nella nuova costruzione. Le prime due barche ad entrare nel nuovo porto turistico furono due natanti maltesi che arrivarono a Marina il 3 luglio del 2009. Il 10 luglio 2009 alla presenza delle autorit\u00e0 fu inaugurato il porto turistico di Marina che divent\u00f2 pienamente operativo.\nSport.\nL'Associazione Calcio Dilettantistica Marina di Ragusa, abbreviata in A.S.D. Marina di Ragusa, \u00e8 la principale squadra di calcio della frazione. Per la stagione 2019-2020 la squadra ha partecipato, per la prima volta, al campionato di Serie D, presenza confermata anche per la stagione 2020-2021.\nEventi e festivit\u00e0.\nSecondo la tradizione, il 14 agosto, fino agli anni cinquanta-sessanta, per festeggiare la conclusione dei principali lavori agricoli svolti, gli abitanti di Ragusa si riunivano per partire alla volta di Marina. Raggiunta la localit\u00e0, andavano in spiaggia e montavano degli accampamenti per passare la notte, in modo da poter dedicare il giorno seguente al mare.\nAttualmente, nel giorno di Ferragosto, la chiesa di Santa Maria di Portosalvo organizza un gioco chiamato \"legno a mare\" (u lignu 'nzivatu) che si svolge in mattinata. Gli iscritti al gioco gareggiano per raggiungere e prendere una bandiera posta ad un'estremit\u00e0 di un palo lungo 8 metri circa posto in orizzontale su un peschereccio e unto di grasso animale. Al vincitore viene dato un premio in danaro e un ricordo (Coppa). Inoltre, evento pi\u00f9 importante e tradizionale, nel pomeriggio si effettua una lunga processione sul mare, come succede anche per altre citt\u00e0 (Casuzze). Il simulacro della Madonna di Portosalvo viene posto su una barca che, seguita da altre imbarcazioni, ripercorre la maggior parte del litorale. Nello stesso giorno vengono organizzati giochi e fuochi d'artificio insieme a spettacoli teatrali e musicali nella piazza principale (p.zza Duca degli Abruzzi) di Marina."}
{"id": "2525728", "revid": "1779518", "url": "https://it.wikipedia.org/wiki?curid=2525728", "title": "Masato", "text": "Il masato \u00e8 una bevanda elaborata a base di yuca (manioca), riso, mais o ananas. La sua preparazione consiste nel lasciare fermentare in una pentola acqua, panela e yuca per un tempo approssimativo di 8 giorni, finch\u00e9 la miscela generi una schiuma. Si aggiungono anche chiodi di garofano e cannella. Si pu\u00f2 consumare accompagnato da mantecada.\nColombia.\nIn Colombia il masato \u00e8 una delle bevande autoctone di largo consumo nei dipartimenti di Cundinamarca e Boyac\u00e1, bench\u00e9 la sua preparazione si sia estesa ad altre regioni interne del territorio, fino alla Costa Norte. Per la sua preparazione si usa generalmente la farina di riso, acqua, zucchero, chiodi di garofano e cannella. Oltre a questa preparazione base, esistono anche altre versioni con ananas e mais, che risultano pi\u00f9 spesse. Durante gli ultimi anni si \u00e8 diffusa anche la preparazione industriale.\nPer\u00f9.\nIn Per\u00f9 \u00e8 una bevanda fermentata preparata tradizionalmente con yuca bollita, poi masticata e sputata in un recipiente, che viene poi mischiata con acquae si lascia riposare, affinch\u00e9 l'amido (polisaccaride) della yuca si trasformi in zucchero (disaccaride) per effetto degli enzimi contenuti nella saliva. Al termine del processo, gli zuccheri si convertono in alcol. Questo tipo di preparazione \u00e8 diffusa nelle etnie amazzoniche, ma viene anche prodotta industrialmente tritando la yuca e aggiungendo lieviti per la fermentazione, facilitando cos\u00ec la diffusione.\nVenezuela.\nIn Venezuela il masato \u00e8 una bevanda autoctona di ampio consumo dello stato T\u00e1chira. Si prepara a partire dalla fermentazione del riso, chiodi di garofano, birra, zucchero e geranio, posti in un vaso di terracotta per tre giorni. Viene bevuto normalmente con pasticcini di yuca e si prepara tradizionalmente per natale, capodanno, pasqua o in agosto (specialmente nella citt\u00e0 di T\u00e1riba, per il giorno della Vergine della Consolazione)"}
{"id": "2525729", "revid": "110157", "url": "https://it.wikipedia.org/wiki?curid=2525729", "title": "Concepci\u00f3n (Intibuc\u00e1)", "text": "Concepci\u00f3n \u00e8 un comune dell'Honduras facente parte del dipartimento di Intibuc\u00e1.\nIl comune venne istituito nel 1759, originariamente con la denominazione \"Guarajambala\"."}
{"id": "2525734", "revid": "110157", "url": "https://it.wikipedia.org/wiki?curid=2525734", "title": "Dolores (Intibuc\u00e1)", "text": "Dolores \u00e8 un comune dell'Honduras facente parte del dipartimento di Intibuc\u00e1.\nIl comune risulta gi\u00e0 esistente come entit\u00e0 autonoma nel 1883."}
{"id": "2525736", "revid": "1543377", "url": "https://it.wikipedia.org/wiki?curid=2525736", "title": "Campionato mondiale di calcio Under-20 1991", "text": "Il Campionato mondiale di calcio Under-20 1991 fu l'ottava edizione del Campionato mondiale di calcio Under-20, organizzato dalla FIFA. Si tenne dal 14 giugno al 30 giugno in Portogallo e fu vinto dal .\nSquadre.\nAfrica\nAsia e Oceania\nEuropa\nNord e Centro America\nSud America\nFase a gironi.\nLe 16 squadre furono suddivise in quattro gruppi di quattro compagini ciascuno. Furono ammesse alla fase a eliminazione diretta le quattro vincitrici dei gruppi."}
{"id": "2525737", "revid": "287204", "url": "https://it.wikipedia.org/wiki?curid=2525737", "title": "Mil Milhas Brasil", "text": "La Mil Milhas Brasil o Mil Milhas Brasileiras \u00e8 una gara automobilistica di durata per vetture GT e vetture sport che si svolge in Brasile dal 1956 e riprende il nome, Mille Miglia, della famosa competizione italiana.\nLa prima edizione fu organizzata da Eloy Gogliano e Wilson Fittipaldi Sr, il padre dei piloti di Formula 1 Wilson Fittipaldi J\u00fanior ed Emerson Fittipaldi, che essendo un giornalista riusc\u00ec a pubblicizzare l'evento e ottenne il supporto finanziario di sponsor quali aziende specializzate in parti di ricambio per automobili.\nLa prima edizione si disput\u00f2 il 24\u201325 novembre, 1956 con la partecipazione di 31 vetture sport sul Circuito di Interlagos.\nIn seguito la Mil Milhas \u00e8 stata organizzata con periodicit\u00e0 annuale ed \u00e8 diventata uno degli eventi motoristici pi\u00f9 importanti in Brasile, normalmente si \u00e8 sempre svolta a Interlagos ma nel 1997 e nel 1999 si \u00e8 corsa rispettivamente sui circuiti di Jacarepagu\u00e1 e Curitiba.\nNel 2007 la competizione \u00e8 entrata a far parte, per la prima volta, di un campionato internazionale la Le Mans Series.\nZeca Giaffone \u00e8 il vincitore del maggior numero di edizioni: 1981, 1984, 1986, 1988 e 1989."}
{"id": "2525738", "revid": "110157", "url": "https://it.wikipedia.org/wiki?curid=2525738", "title": "Distretto di Mangghystau", "text": "Il distretto di Mangghystau (in kazako: \u041c\u0430\u04a3\u0493\u044b\u0441\u0442\u0430\u0443 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan, situato nell'omonima regione; ha per capoluogo \u0160etpe."}
{"id": "2525740", "revid": "119982", "url": "https://it.wikipedia.org/wiki?curid=2525740", "title": "Test status", "text": ""}
{"id": "2525742", "revid": "767487", "url": "https://it.wikipedia.org/wiki?curid=2525742", "title": "Jes\u00fas de Otoro", "text": "Jes\u00fas de Otoro \u00e8 una citt\u00e0 dell'Honduras facente parte del dipartimento di Intibuc\u00e1.\nIl comune risulta gi\u00e0 esistente come entit\u00e0 autonoma nel 1817 con la denominazione \"San Juan de Quelala\"; dopo il cambio di denominazione, ottenne lo \"status\" di citt\u00e0 il 12 marzo 1954."}
{"id": "2525748", "revid": "2167723", "url": "https://it.wikipedia.org/wiki?curid=2525748", "title": "Primiera (gioco)", "text": "La primiera \u00e8 un gioco di carte nato intorno alla fine del Quattrocento. Antenato dell'odierno Poker, veniva giocato su quattro carte invece che su cinque. Per alcuni secoli \u00e8 stato molto popolare in tutta Europa, almeno fino alla fine del Settecento.\nRegole di gioco.\nLa primiera \"romana\" del Berni era giocata con mazzi di 52 carte. Quella \"milanese\" di Cardano con mazzi di 40 carte, senza Otto, Nove e Dieci. Entrambi usavano mazzi a semi latini (bastoni, coppe, denari e spade). La primiera cardanica diventer\u00e0 la pi\u00f9 diffusa in Italia: il suo mazzo diventer\u00e0 il mazzo della primiera italiana. Tuttora molti produttori nazionali di carte da gioco hanno a catalogo il mazzo della Primiera Bolognese, di quaranta carte. Si ipotizza che il mazzo di carte italiano classico di quaranta carte sia nato con la diffusione della primiera.\nGerarchia e valore delle carte : Sette (vale 21), Sei (vale 18), Asso (16) Cinque (15), Quattro (14), Tre (13), Due (12), figure (10)\nIl meccanismo di gioco richiama il Poker attuale e passa attraverso tre fasi di distribuzioni di carte e di puntate in denaro. In modo schematico, le fasi sono le seguenti:\nLe combinazioni previste sono, dalla maggiore alla minore e con il nome relativo nel latino suggerito da Cardano e in italiano :\nIl \"numerus\" pi\u00f9 alto possibile, vale a dire Asso, 6 e 7 era detto \"Supremus\". Per il Cardano \u00e8 una combinazione a s\u00e9 stante, ma il Berni non ne fa cenno.\nTrattatistica coeva.\nSe ne hanno importanti informazioni da alcuni testi italiani del Cinquecento, tra cui:\nIl gioco \u00e8 anche citato da Fran\u00e7ois Rabelais col nome di ' e da Shakespeare col nome di '."}
{"id": "2525749", "revid": "111935111", "url": "https://it.wikipedia.org/wiki?curid=2525749", "title": "1. FC Tatran Pre\u0161ov", "text": "L'1. FC Tatran Pre\u0161ov \u00e8 una societ\u00e0 calcistica slovacca con sede nella citt\u00e0 di Pre\u0161ov.\nFondata nel 1898, milita in 2. Liga, la seconda divisione del calcio slovacco."}
{"id": "2525751", "revid": "628767", "url": "https://it.wikipedia.org/wiki?curid=2525751", "title": "Distretto di Qaraqi\u00e2", "text": "Il distretto di Qaraqi\u00e2 (in kazako: \u049a\u0430\u0440\u0430\u049b\u0438\u044f \u0430\u0443\u0434\u0430\u043d\u044b) \u00e8 un distretto (\"audan\") del Kazakistan situato nella regione di Mangghystau; ha per capoluogo Q\u016bryq."}
{"id": "2525752", "revid": "287204", "url": "https://it.wikipedia.org/wiki?curid=2525752", "title": "Magdalena (Honduras)", "text": "Magdalena \u00e8 un comune dell'Honduras facente parte del dipartimento di Intibuc\u00e1.\nIl comune venne istituito nel 1883."}
{"id": "2525764", "revid": "110157", "url": "https://it.wikipedia.org/wiki?curid=2525764", "title": "Distretto di Tupqara\u01e7an", "text": "Il distretto di Tupqara\u01e7an (in kazako: \u0422\u04af\u043f\u049b\u0430\u0440\u0430\u0493\u0430\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan situato nella regione di Mangghystau; ha per capoluogo Fort \u0160ev\u010denko."}
{"id": "2525769", "revid": "92723", "url": "https://it.wikipedia.org/wiki?curid=2525769", "title": "Stretto di Turgai", "text": "Il mare Turgai (o Turgay) o stretto di Turgai, conosciuto anche come mare siberiano occidentale, era una grande massa d'acqua salata poco profonda (un mare definito epicontinentale o epeirico) dell'era mesozoica e cenozoica. Si estendeva a nord dell'attuale mar Caspio fino alla regione \"paleo-artica\", ed \u00e8 esistito dal Giurassico medio all'Oligocene, approssimativamente da 160 a 29 milioni di anni fa.\nLa sua esistenza non fu assolutamente continua per tutta l'intera era, sebbene fosse una caratteristica persistente e predominante nella sua regione; il Turgai \"frammentava l'Europa meridionale e l'Asia sud-occidentale in molte grandi isole e separava l'Europa dall'Asia.\"\nLa divisione dell'ampia distesa eurasiatica causata dal Turgai aveva l'effetto di isolare le popolazioni di animali. Ad esempio i Ceratopi, dinosauri con le corna del periodo cretacico, furono confinati all'Asia e al Nord America occidentale, che per molta parte di questa erano tra loro collegate. L'esistenza del Turgai limit\u00f2 anche l'habitat di vari pesci di acqua dolce e anfibi.\nIl Turgai deriva il suo nome da una regione dell'attuale Kazakistan, che comprende anche il fiume Turgai e l'omonima valle Turgai."}
{"id": "2525770", "revid": "121837", "url": "https://it.wikipedia.org/wiki?curid=2525770", "title": "Procione B", "text": ""}
{"id": "2525771", "revid": "110911846", "url": "https://it.wikipedia.org/wiki?curid=2525771", "title": "Nicolas Abram", "text": "Biografia.\nNacque a Xaronval, in Lorena, nel 1589. Entrato nella Compagnia di Ges\u00f9 nel 1606, studi\u00f2 all'Universit\u00e0 di Pont-\u00e0-Mousson, di cui scrisse la storia; ivi pass\u00f2 quasi tutta la vita, insegnandovi retorica, poi Sacra Scrittura; mor\u00ec nel 1655. Pubblic\u00f2: \"Nonni Panopolitani Paraphrasis sancti secundum Joannem Evangelii\", Parigi 1623, con traduzione latina, e aggiungendo, in 73 esametri greci, l'episodio dell'adultera; un commento alle \"Georgiche\" e alle \"Bucoliche\", con una \"Diatriba de 4 fluviis et loco Paradisi\" (a \"Georg\"., IV, 290); \"Pharus Veteris Testamenti\", Parigi 1648, in forma di dialogo."}
{"id": "2525775", "revid": "830939", "url": "https://it.wikipedia.org/wiki?curid=2525775", "title": "Vivienne Cass", "text": "\u00c8 una sessuologa e teorica della psicologia, ed i suoi studi di ricerca si sono occupati prevalentemente della formazione dell'identit\u00e0 omosessuale.\nAlla fine degli anni '70 consegu\u00ec il suo master in psicologia, lavorando come tutor clinico presso il Dipartimento di Psicologia dell'Universit\u00e0 del Western Australia, ed in seguito operando come consulente psicologo presso il Servizio di Consulenza Omosessuali Australia Occidentale. Ha istituito il servizio di consulenza stessa, nel 1974, e lo ha diretto fino al 1981.\nNel 1979 ha pubblicato il suo \"modello di sei fasi di formazione dell'identit\u00e0 omosessuale\". Questo \u00e8 stato uno dei primi modelli di questo tipo, ponendo l'accento sul reale processo mediante il quale un individuo acquisisce un orientamento omosessuale. La linea di lavoro aperta dalla Cass venne in seguito approfondita da altri ricercatori, come ad esempio Richard Trioden (1979) e Ken Plummer (1981).\nIl modello della Cass ha catturato l'interesse del mondo accademico pubblico, e nel 1979 ha ricevuto il Premio per lo sviluppo della teoria della \"National Gay Academic Union\" negli Stati Uniti. Ha continuato a sviluppare il suo modello, e nel 1983 ha pubblicato un trattato con la valutazione delle teorie allora esistenti sull'identit\u00e0 omosessuale. Infine, nel 1984, ha pubblicato i suoi dati empirici a sostegno del suo precedente modello ipotetico. Quello della Cass, a seguito di tale pubblicazione, divenne cos\u00ec il modello di riferimento nel settore.\nModello di Cass sull'Identit\u00e0 Omosessuale.\nIl modello di base che Vivienne Cass ha proposto \u00e8 il seguente:\nIdentit\u00e0 Confusionale - In questa fase, le persone iniziano a chiedersi se possano essere omosessuali. Esse possono prendere in considerazione la possibilit\u00e0, o rifiutarla. Se si sceglie di prendere in considerazione la possibilit\u00e0, si passer\u00e0 alla seconda fase.\nIdentit\u00e0 Confronto - Qui, le persone possono iniziare a guardare gli altri e il confronto con omosessuali, non omosessuali e l'ambiente circostante. A questo punto, i singoli possono mettersi in contatto con un'altra persona omosessuale.\nIdentit\u00e0 Tolleranza - Gli individui sono sempre pi\u00f9 impegnati nella loro identit\u00e0 omosessuale che pu\u00f2 chiedere di pi\u00f9 e pi\u00f9 contatti omosessuali. L'immagine di s\u00e9 \u00e8 sempre una sola: di \"tollerare\" l'omosessualit\u00e0, piuttosto che considerarsi omosessuali.\nIdentit\u00e0 Accettazione - A questo punto, una valutazione pi\u00f9 positiva dell'omosessualit\u00e0 comincia a svilupparsi. Le persone iniziano a inserirsi nella societ\u00e0 omosessuali. Tuttavia, essi generalmente tentano di \"passare\" per eterosessuale.\nIdentit\u00e0 Pride - Le persone in questa fase tipicamente sentono molto orgogliosi del loro omosessualit\u00e0. Essi si identificano fortemente con altri omosessuali e si sente la rabbia per il modo in cui la societ\u00e0 nel suo complesso tratta gli omosessuali. Essi sono spesso molto aperti nella loro sessualit\u00e0.\nIdentit\u00e0 di sintesi - Infine, l'influenza positiva dei non omosessuali aiuta le persone che diventano consapevoli del fatto che tutti gli eterosessuali non sono male. A questo punto, essi possono sentirsi tranquilli per la loro identit\u00e0, e non spaventati da essa, n\u00e9 avvertono il bisogno di ostentarla."}
{"id": "2525776", "revid": "490388", "url": "https://it.wikipedia.org/wiki?curid=2525776", "title": "Otite media acuta purulenta", "text": "L'otite media acuta purulenta \u00e8 una patologia infiammatoria su base microbica dell'orecchio medio caratterizzata dalla presenza di essudato purulento.\nEpidemiologia.\n\u00c8 una delle forme pi\u00f9 frequenti di otite media; si manifesta soprattutto nei mesi invernali e nei bambini, ma anche se esposti a un clima ventoso. Negli anziani, nei soggetti defedati ed immunodepressi \u00e8 invece pi\u00f9 frequente la forma cronica.\nClassificazione.\nRispetto all'otite media siero-mucosa, la differenziazione tra acuta e cronica non si basa tanto sul criterio temporale, quanto sulla presenza di precipue alterazioni tissutali. Infatti, differentemente dall'otite media acuta purulenta, la forma cronica \u00e8 caratterizzata dall'assenza di chiusura spontanea della perforazione timpanica e dalla flogosi cronica (presenza di macrofagi, linfociti T e tessuto sclero-cicatriziale) a carico della mucosa dell'orecchio.\nEziologia e patogenesi.\nPu\u00f2 essere di natura batterica o virale. La maggior parte dei casi acuti sono dovuti all'infezione sostenuta da uno dei seguenti microrganismi (il cosiddetto \"trio infernale\"):\nMeno frequentemente la forma acuta \u00e8 sostenuta da \"Pseudomonas aeruginosa\" e \"Staphylococcus aureus\". Nella maggior parte dei casi l'otite media acuta purulenta fa seguito all'infiammazione delle alte vie aeree, con diffusione batterica dal rinofaringe all'orecchio medio attraverso la tuba di Eustachio (rino-otite); pi\u00f9 raramente, l'infezione dell'orecchio medio fa seguito ad un trauma con perforazione timpanica o alla diffusione batterica attraverso il torrente ematico.\nCondizioni patologiche connesse con sindromi influenzali e malattie esantematiche (morbillo, varicella) possono favorire la sovrainfezione batterica e la genesi di otite media acuta.\nAnatomia patologica.\nL'otite media acuta purulenta si sviluppa classicamente in 4 fasi\nProfilo clinico.\nAlle 4 fasi anatomo-patologiche corrispondono 4 momenti clinici. La fase iperemica \u00e8 caratterizzata da senso di ovattamento, progressiva otodinia e modesto rialzo termico. Una moderata ipoacusia e un'otodinia pulsante caratterizza la fase essudativa. Otorrea purulenta e la scomparsa del dolore (da riduzione della pressione endotimpanica) identifica il passaggio alla fase della perforazione; nella fase della guarigione \u00e8 presente una progressiva regressione della sintomatologia con permanenza di una modesta ipoacusia per la presenza di versamento sterile.\nProfilo diagnostico.\nAttraverso procedure otoscopiche \u00e8 possibile identificare le diverse fasi che compongono il profilo anatomo-patologico. La fase iperemica si manifesta con intensa iperemia della membrana timpanica, evidente soprattutto lungo il manico del martello. Nella fase essudativa, l'aumento della pressione endotimpanica comporta la distensione e l'estroflessione del timpano che appare ancora iperemico e desquamato. Nella fase della perforazione l'otorrea impedisce la visualizzazione della membrana timpanica. Una TC pu\u00f2 essere necessaria nel caso si sospetti il coinvolgimento flogistico delle strutture viciniori.\nTerapia.\nUno schema antibiotico che preveda l'utilizzo di penicilline e inibitori della penicillinasi o cefalosporine per almeno 6-10 giorni. Nei casi in cui si verifichi resistenza a questi antibiotici, pu\u00f2 rendersi necessario l'utilizzo di macrolidi e chinolonici (questi ultimi da evitare nell'et\u00e0 pediatrica). A questa terapia pu\u00f2 essere utile associare antinfiammatori non steroidei e antipiretici, utilizzando un antinfiammatorio steroideo nei casi di notevole edema. Grazie alla presenza di antibiotici sempre pi\u00f9 potenti ed efficaci, la paracentesi timpanica si sta rendendo sempre meno frequente.\nNella fase acuta dell'infezione, \u00e8 importante che il condotto uditivo esterno resti asciutto e ventilato, quindi bisogna evitare di mandare acqua nell'orecchio o di chiudere l'accesso con ovatta. Un ambiente umido e non areato pu\u00f2 costituire causa di sviluppo di ulteriore infezione.\nPrognosi.\nNel 75% dei casi si ha la completa \"restitutio ad integrum\" nel giro di poche settimane (tempo necessario per il completo riassorbimento della raccolta sierosa sterile nella cassa timpanica). Nel 25% dei casi \u00e8 possibile che la patologia si ripresenti in forma ricorrente. Nel 5% dei casi si presenta una cronicizzazione. Recidive sono spesso dovute ad un non corretto approccio terapeutico.\nComplicanza.\nSi verificano queste complicanze:"}
{"id": "2525777", "revid": "767487", "url": "https://it.wikipedia.org/wiki?curid=2525777", "title": "ATP Buenos Aires 2001", "text": "L'ATP di Buenos Aires 2001 \u00e8 stato un torneo di tennis giocato sulla terra rossa.\n\u00c8 stata la 29\u00aa edizione dell'ATP di Buenos Aires,\nche fa parte della categoria International Series nell'ambito dell'ATP Tour 2001.\nSi \u00e8 giocato nel Buenos Aires Lawn Tennis Club di Buenos Aires in Argentina,\ndal 19 al 26 febbraio 2001.\nCampioni.\nSingolare.\n Gustavo Kuerten ha battuto in finale Jos\u00e9 Acasuso 6-1, 6-3\nDoppio.\n Lucas Arnold Ker / Tom\u00e1s Carbonell hanno battuto in finale Mariano Hood / Sebasti\u00e1n Prieto 5-7, 7-5, 7-6 (7-5)"}
{"id": "2525785", "revid": "1543377", "url": "https://it.wikipedia.org/wiki?curid=2525785", "title": "Metodo di Duckworth-Lewis", "text": "Il metodo Duckworth\u2013Lewis \u00e8 un metodo matematico utilizzato nello sport del cricket come mezzo per calcolare il punteggio necessario per vincere (target) della squadra che batte per seconda in condizioni particolari derivanti dalla cancellazione di parte della partita per via delle condizioni atmosferiche. \u00c8 ufficialmente utilizzato dall'International Cricket Council per le partite di One Day International e Twenty20. Il sistema prende il nome dai due ideatori Frank Duckworth e Tony Lewis.\nCaratteristiche.\n\u00c8 generalmente accettato come il metodo pi\u00f9 sicuro e accurato da usare in casi di partite pesantemente condizionate dalla pioggia, tuttavia anche questo metodo (come i precedenti utilizzati) ha sollevato alcune polemiche.\nTeoria.\nL'essenza del metodo D/L consiste nelle cosiddette \"resources\". Ognuna delle due squadre ha due 'resources' per cercare di marcare pi\u00f9 runs possibile, e il punteggio finale dipende inevitabilmente dalla combinazione di questi due fattori:\nGrazie ad un complesso ed elaborato sistema di statistiche i due matematici Duckworth e Lewis hanno potuto stilare una tabella con un insieme di funzioni che consentono di \"aggiustare\" il target basandosi sulla previsione di quanto una squadra avrebbe potuto segnare."}
{"id": "2525787", "revid": "26630", "url": "https://it.wikipedia.org/wiki?curid=2525787", "title": "Airdrie", "text": "Airdrie (gaelico scozzese: \"An \u00c0rd Ruigh\" o \"An \u00c0rd \u00c0irighe\") \u00e8 una citt\u00e0 del Regno Unito.\nSi trova in Scozia, su un altopiano, a 19 km da Glasgow."}
{"id": "2525790", "revid": "767487", "url": "https://it.wikipedia.org/wiki?curid=2525790", "title": "Come Home with Me Baby", "text": "G\nCome Home with Me Baby \u00e8 un brano musicale dei Dead or Alive, pubblicata nel 1989 dall'etichetta discografica Epic Records come secondo singolo tratto dall'album \"Nude\".\nIl brano fu quasi ignorato nella madrepatria Regno Unito, dove si piazz\u00f2 al 62\u00ba posto nella classifica dei singoli. Tale mancanza di successo secondo alcuni sarebbe da attribuire al testo della canzone, che incoraggiava al sesso occasionale in tempi in cui l'AIDS avanzava.\nFu uno dei tanti casi in cui i Dead or Alive riscossero pi\u00f9 successo all'estero che in madrepatria: il brano infatti conquist\u00f2 la posizione numero 1 in Brasile, Giappone e nella classifica dance degli Stati Uniti."}
{"id": "2525791", "revid": "1442080", "url": "https://it.wikipedia.org/wiki?curid=2525791", "title": "README", "text": "Un file README (dall'inglese \"read me\", \"leggimi\") \u00e8 un file che contiene informazione riguardo ai file contenuti in un archivio o in una directory ed \u00e8 comunemente incluso nei pacchetti software. Il file pu\u00f2 avere diverse estensioni: dal semplice file .txt a estensioni di fantasia come README.1ST, READ.ME o semplicemente senza estensione README e nei sistemi Windows come README.WRI o README.RTF o README.DOC.\nIl contenuto segue pi\u00f9 o meno questo schema:"}
{"id": "2525792", "revid": "287204", "url": "https://it.wikipedia.org/wiki?curid=2525792", "title": "Geza Kertesz", "text": ""}
{"id": "2525796", "revid": "204391", "url": "https://it.wikipedia.org/wiki?curid=2525796", "title": "Tuba di Eustachio", "text": ""}
{"id": "2525797", "revid": "2039709", "url": "https://it.wikipedia.org/wiki?curid=2525797", "title": "Lauren Lane", "text": "\u00c8 nota per la sua partecipazione alla sit-com statunitense degli anni novanta \"La tata\", nella quale interpretava C.C. Babcock, socia del signor Sheffield.\nBiografia.\nLauren Lane \u00e8 nata a Oklahoma City, pur vivendo in Texas, dove ha frequentato la Lamar High School di Arlington, conseguendo poi Bachelor of Fine Arts presso l'Universit\u00e0 del Texas ad Arlington. La Lane ha inoltre conseguito un Master in programma di formazione avanzata presso l'American Conservatory Theater di San Francisco.\nHa cominciato la sua carriera nel 1984, partecipando a numerose serie tv e film, tra cui la serie \"Hunter\", nella seconda parte della settima ed ultima stagione interpretando il ruolo della Sergente Chris Novack, e \"Avvocati a Los Angeles\" o a film come \"Doppia personalit\u00e0\".\nHa anche lavorato in teatro ed \u00e8 stata membro della \"The Actors Gang\", compagnia teatrale creata da Tim Robbins.\n collabora con il Dipartimento di Teatro e Danza alla Texas State University di San Marcos, Texas."}
{"id": "2525800", "revid": "287204", "url": "https://it.wikipedia.org/wiki?curid=2525800", "title": "Brand New Lover", "text": "Brand New Lover \u00e8 un brano del gruppo musicale Dead or Alive, pubblicata dall'etichetta discografica Epic Records come primo singolo tratto dal loro terzo album \"Mad, Bad and Dangerous to Know\" nel settembre 1986.\nIl brano, prodotto dal trio Stock, Aitken &amp; Waterman, fu uno dei tanti che ottenne maggior successo all'estero (specialmente negli Stati Uniti e Giappone) che nella madrepatria Regno Unito.\nNello stesso anno, \"Brand New Lover\" divenne il primo brano dei Dead or Alive a centrare la posizione numero 1 nella classifica dance statunitense."}
{"id": "2525801", "revid": "1442080", "url": "https://it.wikipedia.org/wiki?curid=2525801", "title": "ATP Buenos Aires 2001 - Singolare", "text": "Il singolare dell'ATP Buenos Aires 2001 \u00e8 stato un torneo di tennis facente parte dell'ATP Tour.\nGuillermo Coria era il detentore del titolo.\nGustavo Kuerten ha battuto in finale Jos\u00e9 Acasuso 6-1, 6-3."}
{"id": "2525806", "revid": "1186766", "url": "https://it.wikipedia.org/wiki?curid=2525806", "title": "Mazzarelli", "text": ""}
{"id": "2525813", "revid": "1494169", "url": "https://it.wikipedia.org/wiki?curid=2525813", "title": "Scrub", "text": ""}
{"id": "2525816", "revid": "1524446", "url": "https://it.wikipedia.org/wiki?curid=2525816", "title": "Scottish League One", "text": "La Scottish League One \u00e8 la terza divisione del campionato scozzese di calcio, e ha assunto il nome attuale nel 2013 cambiando quello originale di Scottish Second Division ispirandosi al modello inglese.\nVi partecipano 10 squadre che si affrontano per 4 volte. Il sistema dei punti \u00e8 quello tradizionale: 3 punti per la vittoria, 1 per il pareggio e 0 per la sconfitta. La prima classificata viene promossa in Championship, l'ultima retrocede in League Two.\nLa seconda, la terza e la quarta classificate spareggiano con la nona classificata in Championship. La vincente di queste 4 sar\u00e0 in Championship l'anno successivo.\nStoria.\nLa Third Division fu inaugurata nella stagione 1923-1924, in seno alla Scottish Football League, della quale rappresentava il terzo livello. Vi prendevano parte 16 squadre, per la maggior parte rappresentanti di piccoli centri e fu vinta dall'Arthurlie. Anche la seconda classificata, l'East Stirlingshire, ottenne la promozione in Second Division, dalla quale retrocessero Vale of Leven e Lochgelly United. Nella stagione 1924-1925, problemi finanziari costrinsero il Dumbarton Harp a ritirarsi dal campionato, venendo rimpiazzato dal Leith Athletic. Nithsdale Wanderers e Queen of the South ottennero la promozione, sostituite da Johnstone e Forfar Athletic, le ultime due classificate della divisione superiore. Ma i problemi che affliggevano il campionato non furono superati e cos\u00ec la stagione successiva fu anche l'ultima. Il torneo non venne nemmeno terminato, a causa della situazione finanziaria di molti club, solamente uno di essi, lo Helensburgh, fu in grado di completare tutte le 30 partite della stagione. Il Forfar Athletic, giunto terzo in classifica, fu l'unica squadra ammessa alla successiva edizione della Second Division, tutti gli altri club tornarono a disputare tornei regionali.\nBisogna aspettare il secondo dopoguerra perch\u00e9 la Scottish Football League sentisse l'esigenza di attivare nuovamente un campionato al di sotto della Second Division. Nella stagione 1946-1947 nacque la Scottish League Division C, un torneo composto da 10 squadre, tre delle quali erano le seconde formazioni di Dundee, St. Johnstone e Dundee United e non potevano essere promosse in Division B. Il campionato fu vinto dallo Stirling Albion, che fu promosso unitamente al Leith Athletic, giunto terzo dietro al Dundee 'A'. L'anno seguente il torneo fu esteso a 12 club e le squadre riserva erano gi\u00e0 diventate 7; titolo e promozione andarono all'East Stirlingshire. Nel 1948-1949, invece, fu il Forfar Athletic a conquistare il \"pass\" per la Division B.\nNel 1949-1950 la Division C fu divisa in due raggruppamenti territoriali, denominati \"South-East\" (poi ribattezzato \"North-East\") e \"South-West\" e la presenza delle formazioni riserva dei club di Division A fu notevolmente ampliata. Hibernian e Clyde furono le vincitrici dei due raggruppamenti, l'anno seguente gli Hearts si imposero a nord, mentre il Clyde si conferm\u00f2 campione a sud. Dundee e Rangers furono i vincitori dell'edizione 1951-1952, mentre nel 1952-1953, quando i \"Gers\" si confermarono nel raggruppamento meridionale, fu l'Aberdeen ad imporsi in quello settentrionale.\nNessuna di queste formazioni venne promossa nel campionato superiore. L'unica squadra ad ottenere una promozione in Division B fu il Brechin City nella stagione 1953-1954, mentre i Rangers conservarono la supremazia nel gruppo \"South-East\".\nDopo la vittoria di Aberdeen e Partick Thistle, al termine della stagione 1954-1955 il campionato di Division C fu abolito e cinque club (Montrose, East Stirlingshire, Berwick Rangers, Dumbarton e Stranraer) furono ammessi alla Division B. Tutte le altre squadre tornarono allo status amatoriale.\nLa Scottish Second Division fu creata nel 1975 come parte di un'ampia ristrutturazione della Scottish Football League (SFL). Fino al 1975 la SFL era divisa in due divisioni (Division One and Division Two). La ristrutturazione consistette nel passaggio a un sistema a tre divisioni: il primo livello rinominato Premier Division, il secondo livello First Division e il nuovo terzo livello Second Division. Nel 1994 fu creata anche un quarto livello, la Third Division.\nDopo che nel 1998 fu creata la Scottish Premier League (SPL), la Second Division divenne il secondo livello della SFL, pur rimanendo il terzo livello del calcio scozzese. Nel 2013 la SFL e la SPL si fusero dando vita alla Scottish Professional Football League (SPFL). La SPFL nomin\u00f2 Scottish League One il terzo livello, andando cos\u00ec a sostituire la Scottish Second Division.\nCompetizione.\nDal 1994 la competizione consiste di dieci squadre. Dal 1994 al 2005 le prime due squadre classificate sono state promosse in First Division, mentre le ultime due sono state retrocesse in Third Division. A partire dal 2006 sono stati istituiti i playoff promozione. La prima classificata viene promossa direttamente nella serie superiore (First Division fino al 2013, Championship dal 2013), mentre la seconda promozione viene decisa dai playoff tra la seconda, la terza e la quarta classificata con la nona classificata della serie superiore (First Division fino al 2013, Championship dal 2013). La squadra ultima classificata viene retrocessa direttamente nella serie inferiore (Third Division fino al 2013, League Two dal 2013), mentre la nona classificata partecipa ai playoff promozione con la seconda, la terza e la quarta della serie inferiore (Third Division fino al 2013, League Two dal 2013).\nAlbo d'oro.\nSi riportano gli esiti delle stagioni da quando la Second Division \u00e8 diventata il terzo livello del campionato di calcio scozzese:"}
{"id": "2525819", "revid": "339392", "url": "https://it.wikipedia.org/wiki?curid=2525819", "title": "Free runner", "text": ""}
{"id": "2525820", "revid": "1714743", "url": "https://it.wikipedia.org/wiki?curid=2525820", "title": "Giulia Della Rovere", "text": "Biografia.\nEra figlia del duca di Urbino Francesco Maria I Della Rovere e di Eleonora Gonzaga.\nVenne data in sposa ad Alfonso d'Este, figlio illegittimo di Alfonso I d'Este, duca di Ferrara, e di Laura Dianti. Il matrimonio venne celebrato il 3 gennaio 1549.\nGiulia mor\u00ec nel 1563 e Alfonso si rispos\u00f2 con Violante Signa da cui ebbe altri due figli.\nDi lei rimane il ritratto che Tiziano realizz\u00f2 nel e ora conservato a Firenze presso Palazzo Pitti.\nDiscendenza.\nGiulia e Alfonso ebbero tre figli:"}
{"id": "2525822", "revid": "76963", "url": "https://it.wikipedia.org/wiki?curid=2525822", "title": "Daniel Davis", "text": "\u00c8 conosciuto principalmente per il ruolo di Niles, il maggiordomo della serie televisiva anni novanta \"La tata\", personaggio particolarmente amato dal pubblico per il suo umorismo pungente ai danni soprattutto di C.C. Babcock (Lauren Lane), collaboratrice del suo datore di lavoro Maxwell Sheffield.\nBiografia.\nInizia a recitare fin da giovane, dopo essersi appassionato alla recitazione ispirato da Tyrone Power, e vivendo gran parte delle giornate nella sala cinematografica di propriet\u00e0 dei genitori. Debutta a soli 11 anni nello spettacolo \"Betty's Little Rascals\".\nAttore prevalentemente teatrale, recita anche a Broadway, ma \u00e8 particolarmente noto per alcune sue apparizioni televisive in sitcom come \"La tata\". Ha inoltre partecipato ad una serie di \"Colombo\" nel 1990, oltre ad apparire come guest star in telefilm come \"Frasier\" e \"\".\nSul grande schermo, da ricordare le sue partecipazioni ai film \"Caccia a Ottobre Rosso\" (1990) e \"Havana\" (1990), di Sydney Pollack, interpretato da Robert Redford.\nNegli anni duemila compare nello spettacolo \"Talking Heads\" e nel musical \"The Frogs\". Ha partecipato alla direzione di \"La cage aux folles\" e compare nel film \"The Prestige\" (2006)."}
{"id": "2525825", "revid": "767487", "url": "https://it.wikipedia.org/wiki?curid=2525825", "title": "ABN AMRO World Tennis Tournament 2001", "text": "L'ABN AMRO World Tennis Tournament 2001 \u00e8 stato un torneo di tennis giocato sul cemento indoor. \n\u00c8 stata la 29\u00aa edizione del ABN AMRO World Tennis Tournament, \nche fa parte della categoria International Series Gold nell'ambito dell'ATP Tour 2001.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 19 al 25 febbraio 2001.\nCampioni.\nSingolare.\n Nicolas Escud\u00e9 ha battuto in finale Roger Federer, 7\u20135, 3\u20136, 7\u20136(5)\nDoppio.\n Jonas Bj\u00f6rkman / Roger Federer hanno battuto in finale Petr P\u00e1la / Pavel V\u00edzner, 6\u20133, 6\u20130"}
{"id": "2525828", "revid": "25988670", "url": "https://it.wikipedia.org/wiki?curid=2525828", "title": "Stromsgodset", "text": ""}
{"id": "2525833", "revid": "135491", "url": "https://it.wikipedia.org/wiki?curid=2525833", "title": "Zaytalh\u00fctte", "text": ""}
{"id": "2525834", "revid": "284225", "url": "https://it.wikipedia.org/wiki?curid=2525834", "title": "Aquila australiana", "text": ""}
{"id": "2525837", "revid": "486946", "url": "https://it.wikipedia.org/wiki?curid=2525837", "title": "Pappagallini ondulati", "text": ""}
{"id": "2525839", "revid": "599013", "url": "https://it.wikipedia.org/wiki?curid=2525839", "title": "Ismael Bonilla", "text": "Carriera.\nLa sua carriera nel motociclismo si \u00e8 svolta soprattutto nei campionati di velocit\u00e0 spagnoli mentre, per quanto riguarda le competizioni del motomondiale, le sue partecipazioni sono avvenute sempre grazie a wild card ottenute in occasione dei gran premi disputati in territorio iberico.\nEsordisce nella classe 250 nel 1996 con una Honda, corre due Gran Premi nel 1997, due nel 1998, uno nel 1999, due nel 2000 e uno nel 2001, ottenendo punti validi per la classifica iridata solo nel 1998, anno in cui ha concluso al 37\u00ba posto.\n\u00c8 scomparso nel 2020 all'et\u00e0 di 41 anni, vittima di un incidente durante una sessione di allenamento privata tenuta sul circuito di Jerez de la Frontera."}
{"id": "2525840", "revid": "486946", "url": "https://it.wikipedia.org/wiki?curid=2525840", "title": "Cocorito", "text": ""}
{"id": "2525841", "revid": "110157", "url": "https://it.wikipedia.org/wiki?curid=2525841", "title": "Naveed", "text": "Naveed \u00e8 il primo album degli Our Lady Peace. \u00c8 stato prodotto da Arnold Lanni. L'album \u00e8 stato pubblicato il 22 marzo del 1994 dai Sony Records. Naveed diventer\u00e0 un successo in Canada, vendendo pi\u00f9 di 100,000 copie(Certificazione di Platino)alla fine dell'anno. L'album \u00e8 il pi\u00f9 lungo degli altri studio album della band, infatti \u00e8 di due minuti pi\u00f9 lungo della durata media degli altri di 45 minuti. In questo album ci sono 5 singoli pubblicati. Il primo \u201cThe Birdman\u201d, introduce la band. Il secondo e il terzo singolo rispettivamente \u201cStarseed\u201d e \u201cNaveed\u201d diventeranno delle hit in Canada. Entrambe diventeranno dei componenti importanti per le performance della band live infatti da quel giorno ogni setlist(lista di canzoni in un concerto) sar\u00e0 aperta con Naveed e chiusa con Starseed.\nNaveed \u00e8 considerato l'album pi\u00f9 crudo e pungente che la band abbia mai fatto. I punti salienti sono quando Raine Maida impiega il suo falsetto estremo, infatti egli passa da massime a minime ottave con variazioni di intensit\u00e0 con facilit\u00e0. Questo tipo di voce fornisce un condensato di melodia mescolato con la pesantezza degli strumenti.\n\u00c8 noto come recentemente il leader della band abbia promesso che nel nuovo album Burn Burn avremo una musica molto vicina a Naveed un po' pi\u00f9 matura.\nTracce.\nMusiche di Mike Turner, Raine Maida, Chris Eacrett, Arnold Lanni. Testi di Raine Maida."}
{"id": "2525842", "revid": "125787796", "url": "https://it.wikipedia.org/wiki?curid=2525842", "title": "Miriam Leone", "text": "Biografia.\n\u00c8 nata a Catania e ha vissuto ad Acireale; il padre, Ignazio Leone, \u00e8 insegnante di lettere, la madre, Gabriella Leotta, diciannovenne, era una sua studentessa, in seguito impiegata presso il comune di Aci Catena. Ha un fratello minore, Sergio Leone. Ha frequentato il Liceo classico \"Gulli e Pennisi\" ad Acireale, e la Facolt\u00e0 di Lettere e Filosofia dell'Universit\u00e0 degli Studi di Catania, non terminandola.\nHa partecipato al concorso Miss Italia 2008 con il titolo di Miss Prima dell'Anno 2008. Nel concorso Miss Italia 2008, dopo essere stata inizialmente eliminata, \u00e8 stata successivamente ripescata aggiudicandosi in finale la fascia di Miss Italia 2008, oltre il titolo di Miss Cinema, attribuitole da Ann Strasberg dell'Actors Studio, che le ha anche assegnato una borsa di studio.\nDal giugno al settembre 2009 ha condotto, su Rai 1, \"Unomattina estate\", in coppia con Arnaldo Colasanti. Sempre per la stessa rete, il 6 agosto 2009 ha presentato, assieme a Massimo Giletti, la serata \"Mare latino\". Dal 26 settembre 2009 ha condotto, insieme a Tiberio Timperi, su Rai 2, \"Mattina in famiglia\", conduzione confermata anche per la stagione 2010-2011 con il programma spostato su Rai 1. Nel 2010 ha debuttato come attrice sia sul grande schermo con il film \"Genitori &amp; figli - Agitare bene prima dell'uso\", di Giovanni Veronesi, sia sul piccolo schermo con il film TV \"Il ritmo della vita\", diretto da Rossella Izzo e trasmesso su Canale 5.\nNel 2011 ha condotto su Rai 1 il premio cinematografico Nastri d'argento. Per la stagione 2011-2012 \u00e8 stata nuovamente confermata alla conduzione di \"Mattina in famiglia\", che in quest'annata cambia il suo titolo in \"Unomattina in famiglia\", sempre con Tiberio Timperi.\nDal settembre 2011 ha fatto parte dell'undicesima stagione della fiction \"Distretto di Polizia\" in onda su Canale 5, dove ha interpretato il personaggio di Mara Fermi, una escort d'alto bordo, mentre a novembre \u00e8 stata al fianco di Ale e Franz come spalla comica in \"A&amp;F - Ale e Franz Show\" in onda su Italia 1. \u00c8 stata nel cast del film \"I soliti idioti - Il film\", uscito il 4 novembre 2011 ed \u00e8 stata protagonista di un episodio della quinta stagione della sitcom \"Camera Caf\u00e9\" in onda su Italia 1. Il 28 dicembre 2011 ha preso parte alla puntata pilota dello sketch-show di Rai 4 \"Big End - Un mondo alla fine\", con Francesco Mandelli e Fabrizio Biggio. Dal 18 aprile 2012 ha condotto, su Rai Movie, il programma \"Drugstore\" dedicato a cinema e cultura digitale.\nNell'autunno 2012, oltre a condurre nuovamente assieme a Timperi una nuova edizione di \"Unomattina in famiglia\", ha recitato al fianco di Terence Hill nella seconda stagione della fiction di Rai 1 \"Un passo dal cielo\" e inoltre ha condotto, assieme ad Enrico Bertolino, il variet\u00e0 comico di seconda serata \"Wikitaly - Censimento Italia\" in onda su Rai 2. Viene in seguito riconfermata, sempre in coppia con Tiberio Timperi, alla conduzione di \"Unomattina in famiglia\" anche per l'edizione 2013/2014, ma preferisce abbandonare la trasmissione per dedicarsi a nuovi progetti.\nHa partecipato ai film \"Fratelli unici\" di Alessio Maria Federici, dove \u00e8 protagonista al fianco di Raoul Bova, Luca Argentero e Carolina Crescentini, e \"La scuola pi\u00f9 bella del mondo\" di Luca Miniero, interpretato a fianco di Christian De Sica, Rocco Papaleo, Angela Finocchiaro e Lello Arena, distribuito nelle sale nel novembre 2014. Nello stesso anno appare, accanto a Claudio Gio\u00e8, anche nel decimo episodio della seconda stagione della fiction \"Il tredicesimo apostolo\", trasmessa su Canale 5.\nIn seguito prende parte alla serie tv di Sky Italia \"1992\", ambientata nella Milano di Tangentopoli, in cui interpreta il personaggio di Veronica Castello, un'aspirante showgirl pronta a tutto pur di sfondare in televisione. Nello stesso periodo veste anche i panni di Clara Grandi Foss\u00e0, la protagonista di un'altra serie TV: \"La dama velata\", feuilleton in costume, ambientato in Trentino tra la fine dell'Ottocento e gli inizi del Novecento, in onda su Rai 1, per la regia di Carmine Elia, in cui \u00e8 affiancata da Lino Guanciale.\nNei primi mesi del 2015 inizia a girare la fiction poliziesca \"Non uccidere\", ancora sotto la regia di Gagliardi, che viene trasmessa dall'autunno dello stesso anno su Rai 3, dove interpreta anche qui la protagonista, l'ispettrice di polizia Valeria Ferro, specializzata nella risoluzione di crimini maturati in comunit\u00e0 chiuse ed in ambiente domestico-familiare.\nTra il 2015 e il 2016 la Leone \u00e8 sul set di tre pellicole cinematografiche: \"In guerra per amore\" di Pif, \"Fai bei sogni\" di Marco Bellocchio (tratto dall'omonimo romanzo di Massimo Gramellini) e \"Un paese quasi perfetto\" di Massimo Gaudioso. Nel 2016 \u00e8, inoltre, nel cast totalmente rinnovato della storica trasmissione di Italia 1 \"Le Iene\", assieme a Geppi Cucciari e Fabio Volo. Del cast fanno parte anche Pif e Nadia Toffa, che per\u00f2 condurranno, sempre con Geppi Cucciari, il secondo appuntamento settimanale del programma.\nIn seguito \u00e8 stata co-protagonista del film TV di Rai 1 \"In arte Nino\" sulla vita di Nino Manfredi, accanto ad Elio Germano. \u00c8 stata anche tra gli interpreti della produzione kolossal internazionale \"I Medici\", serie televisiva incentrata sulla celebre famiglia fiorentina, e inoltre torna a vestire sia i panni di Valeria Ferro nella seconda stagione di \"Non uccidere\" (che passa da Rai 3 a Rai 2), sia quelli di Veronica Castello in \"1993\", seconda serie della trilogia dedicata agli anni di Tangentopoli. Inoltre viene scelta da Gucci come testimonial, insieme ad altre modelle, della campagna Cruise Resort 2018.\nNella primavera del 2018 torna al cinema come protagonista della commedia dei registi esordienti Giancarlo Fontana e Giuseppe Stasi, \"Metti la nonna in freezer\", dove recita accanto a Fabio De Luigi, Lucia Ocone e Barbara Bouchet. In seguito \u00e8 ancora protagonista al cinema del thriller \"Il testimone invisibile\" diretto da Stefano Mordini, in cui recita accanto a Riccardo Scamarcio e Fabrizio Bentivoglio, che viene distribuito nelle sale dal 13 dicembre 2018. Le riprese del film si sono svolte tra Roma e il Trentino, per la durata di sei settimane.\nNell'autunno 2018 riprende per l'ultima volta i panni di Veronica Castello, iniziando a girare la serie televisiva di Sky Italia \"1994\", ultimo capitolo della trilogia dedicata agli anni di Tangentopoli, che viene trasmessa sul canale Sky Atlantic nell'autunno 2019. Nel 2021 interpreter\u00e0 Eva Kant nel film \"Diabolik\" diretto dai Manetti Bros., in cui \u00e8 affiancata da Luca Marinelli. A inizio anno partecipa, a distanza di tre anni dall'ultima volta, a \"Danza con me\", programma di Roberto Bolle su Rai 1.\nVita privata.\nIl 18 settembre 2021 ha sposato a Scicli Paolo Carullo, un musicista e manager di Caltagirone."}
{"id": "2525843", "revid": "93556", "url": "https://it.wikipedia.org/wiki?curid=2525843", "title": "Marta Robin", "text": "Biografia.\nNacque a Ch\u00e2teauneuf-de-Galaure (Dr\u00f4me), nel sud-est della Francia, il 13 marzo 1902, sestogenita di Joseph Robin e Am\u00e9lie-C\u00e9lestine Chosson, modesti contadini, che la fecero battezzare il 5 aprile a Saint-Bonnet-de-Galaure.\nNel 1912 fece la Prima Comunione, nel 1916 lasci\u00f2 la scuola per aiutare in casa e nei campi, come era consuetudine per le ragazze del suo livello sociale.\nNel 1918, in conseguenza dell'influenza spagnola, fu colpita da un'encefalite letargica, grave malattia neurologica che, dopo averla lasciata in coma per 27 mesi, nell'arco di un decennio, dopo un alternarsi di miglioramenti e peggioramenti, la port\u00f2 ad essere paralizzata per tutta la vita.\nIl 25 marzo 1921, festa dell'Annunciazione di Maria, avrebbe avuto la prima apparizione mariana. Colpita dalla santit\u00e0 di Teresa di Lisieux, avrebbe voluto farsi carmelitana, ma le sue condizioni di salute non glielo consentirono.\nIl 15 ottobre 1925, nello stesso giorno in cui papa Pio XI canonizz\u00f2 Teresa di Lisieux, Robin consacr\u00f2 la sua vita a Dio. L'anno successivo le sarebbe apparsa tre volte la santa di Lisieux, preannunciandole la sua futura missione.\nDal 25 marzo 1928, quasi completamente paralizzata, non fu pi\u00f9 in grado di assumere cibo n\u00e9 bevande, assumendo soltanto l'Ostia consacrata che le portavano una o due volte la settimana, mentre faceva pi\u00f9 volte al giorno la comunione spirituale. Inoltre non dormiva pi\u00f9 e doveva restare al buio in quanto ipersensibile alla luce: tutte queste condizioni durarono per oltre cinquant'anni, compresa l'assunzione soltanto dell'Eucaristia, fino alla morte. Nello stesso anno divenne terziaria francescana.\nMarthe visse la sua malattia come partecipazione alle sofferenze di Cristo, che le sarebbe apparso nel settembre 1930 per coinvolgerla nella sua missione di redenzione. Dallo stesso anno, dopo aver ricevuto le stigmate, rivisse fisicamente e nell'anima ogni venerd\u00ec la Passione di Ges\u00f9. Le sofferenze della mistica, le estasi e anche le vessazioni diaboliche sono descritti nei suoi quaderni.\nIspirata durante le sue esperienze mistiche, con la collaborazione dell'abate Finet, sacerdote lionese, fond\u00f2 i Foyers de Charit\u00e9 (Focolari della Carit\u00e0), associazione sul modello delle prime comunit\u00e0 cristiane, che si diffusero in tutto il mondo.\nSecondo il postulatore della causa di beatificazione, Robin ha inoltre accompagnato, in misura diversa, la costituzione di nuove comunit\u00e0 ed associazioni religiose cattoliche quali, ad esempio, la Comunit\u00e0 di San Giovanni, la Comunit\u00e0 dell'Emmanuele, la Comunit\u00e0 delle Beatitudini, i Frati Missionari delle Campagne, fondata dal domenicano Epagneul, e molte altre.\nMarta Robin mor\u00ec a Ch\u00e2teauneuf-de-Galaure il 6 febbraio 1981."}
{"id": "2525849", "revid": "25988834", "url": "https://it.wikipedia.org/wiki?curid=2525849", "title": "Comune di Siena", "text": ""}
{"id": "2525850", "revid": "1086846", "url": "https://it.wikipedia.org/wiki?curid=2525850", "title": "Chelsea Football Club 2009-2010", "text": "Questa pagina contiene rosa e risultati del Chelsea Football Club nelle competizioni ufficiali della stagione 2009-2010.\nStagione.\nCome si vociferava da quasi un'intera stagione viene nominato nuovo allenatore dei \"Blues\" l'italiano Carlo Ancelotti, a cui si aggiungono come acquisti del mercato estivo solamente il russo Jurij \u017dirkov dal , l'inglese Ross Turnbull dal e i giovani talenti Nemanja Mati\u0107 e Daniel Sturridge.\nLa stagione inizia nel migliore dei modi, con la conquista del Community Shield ai danni del e una serie di sei vittorie consecutive in campionato (conquistando cos\u00ec un nuovo record inglese). La formazione londinese interrompe la propria serie positiva il 25 settembre 2009, con una sconfitta in casa del Wigan (3-1), a cui segue poi l'importante vittoria casalinga col (2-0), oscurata per\u00f2 una settimana dopo dalla seconda sconfitta stagionale, stavolta sul campo dell' (2-1). Da questo momento in poi, la squadra, in splendida forma, totalizza 5 vittorie consecutive in campionato, di cui tre goleade contro (5-0), e (entrambe 4-0), e le vittorie chiave in casa col Manchester United (1-0) e in trasferta con l' (3-0), le quali permettono alla compagine di piazzarsi saldamente in testa alla classifica.\nIl 2 dicembre, per\u00f2, arriva la prima delusione per i tifosi dei \"Blues\": infatti, i loro beniamini vengono battuti al quinto turno di Carling Cup (4-3 ai calci di rigore) dal Blackburn, dopo che i tempi supplementari si erano conclusi 3-3. Inizia cos\u00ec un periodo negativo, caratterizzato dalla sconfitta per 2-1 sul campo del , dai pareggi contro (3-3), (1-1) e (0-0), e da un'unica vittoria col (2-1).\nSul fronte europeo, invece, il Chelsea conclude i gironi di Champions League l'8 dicembre con un pareggio casalingo contro i ciprioti dell' (2-2), dopo aver gi\u00e0 vinto la gara d'andata contro gli stessi isolani (1-0), le due col (entrambe 1-0) e aver ottenuto una vittoria e un pareggio con l' (4-0 a Stamford Bridge e 2-2 al Vicente Calder\u00f3n). Grazie a questi risultati, la formazione londinese passa per prima nel girone D, venendo sorteggiata come prossima avversaria dell' del suo ex allenatore Jos\u00e9 Mourinho.\nNon appena inizia il girone di ritorno del campionato, il Chelsea si risolleva dagli ultimi risultati negativi: dopo la vittoria per 2-1 nel derby del 28 dicembre contro il , la squadra ricomincia a marciare spedita per altre tre paritite di Premier League, tra le quali spicca il 7-2 casalingo contro il . A questo punto, per\u00f2, la stabilit\u00e0 della squadra \u00e8 turbata da un avvenimento percepito come scandaloso dall'opinione pubblica britannica: un tabloid, infatti, rivela l'esistenza di una storia d'amore segreta tra John Terry, capitano dei \"Blues\", sposato e con due figli, e Vanessa Perroncel, modella ex fidanzata di Wayne Bridge, ex compagno di squadra (ora in forza al Manchester City) e amico del numero 26. Terry, su espressa richiesta del ministro dello sport inglese, viene privato della fascia di capitano della nazionale dal CT Fabio Capello, anche se conserva quella della compagine londinese.\nAnche a causa di errori difensivi da parte del proprio leader carismatico, il Chelsea ottiene soltanto un pareggio con l' (1-1 del 2 febbraio 2010), seguito poi dalla vittoria sul campo dell'Arsenal (2-0). La squadra, continuamente bersagliata da giornali e critica inglese, una settimana dopo deve arrendersi in trasferta contro l'Everton (2-1), partita nella quale perde per circa due mesi a causa di una frattura alla tibia il terzino sinistro Ashley Cole (che si aggiunge a una considerevole lista di infortunati). La reazione tanto attesa dai tifosi arriva durante il turno successivo, in casa del Wolverhampton, battuto 2-0.\nForti di aver comunque mantenuto la testa della classifica nonostante il periodo negativo, il 24 febbraio i \"Blues\" si presentano allo Stadio Giuseppe Meazza di Milano per gli ottavi di finale di Champions League, ma, sebbene esprimano un buon calcio, vengono sconfitti 2-1 dall'Inter di Mourinho. Alla prima sconfitta nella coppa europea segue la prima a Stamford Bridge, un 4-2 proprio contro il Manchester City di Bridge, il quale nel prepartita rifiuter\u00e0 anche di stringere la mano all'ex amico. Ad ogni modo, dopo un 2-0 contro lo in FA Cup (che permette alla compagine di approdare alla semifinale) e un 4-1 contro il West Ham in Premier League, il Chelsea sembra finalmente risorto, ma verr\u00e0 comunque sconfitto in casa per 1-0 da un'ottima Inter (seconda e ultima battuta d'arresto casalinga del club londinese).\nNonostante le parole di Carlo Ancelotti, che invitano la sua squadra a concentrarsi sui restanti obiettivi, ossia campionato e FA Cup, la formazione londinese subisce il colpo dell'eliminazione della Champions League, pareggiando 1-1 sul campo del Blackburn, incontro nel quale si infortuna pure il terzino destro Branislav Ivanovi\u0107, lasciando i compagni in piena emergenza difensiva. Questo risultato permetter\u00e0 al Manchester United di superare momentaneamente il Chelsea in classifica. Ad ogni modo, la squadra riesce a reagire pochi giorni dopo, ricominciando a giocare bene e a segnare: di questo sono testimoni il 5-0 sul campo del Portsmouth, il 7-1 casalingo contro l'Aston Villa (fino a quel momento la miglior difesa della Premier League), il 2-1 all'Old Trafford di Manchester (che riporter\u00e0 la testa della classifica), il 3-0 in semifinale di FA Cup contro di nuovo l'Aston Villa, e l'1-0 interno contro il Bolton.\nQuesta serie di risultati positivi viene interrotta il 17 aprile con la sconfitta per 2-1 nel derby col , squadra in lotta per il 4\u00ba posto, avvenimento che comunque non lascer\u00e0 alcun effetto nel morale dei \"Blues\". Infatti, essi ricominciano a macinare gol e risultati negli ultimi 3 incontri di campionato: 7-0 allo Stoke City, 2-0 al Liverpool, 8-0 al Wigan. Questi risultati consegnenano ufficialmente la quarta Premier League nelle mani del Chelsea, la prima dopo 4 anni di astinenza, caratterizzata dal record di gol mai segnati in una sola stagione (103).\nLa settimana dopo, a Wembley i \"Blues\" di Carlo Ancelotti conquisteranno per la prima volta nella storia del club il \"double\" campionato-FA Cup, sconfiggendo 1-0 il Porstmouth dell'ex allenatore Avram Grant. I risultati ottenuti durante questa stagione, come ricordato dalla stampa inglese, sono stati merito soprattutto dell'abilit\u00e0 tattica e psicologica del tecnico italiano, di uno splendido campionato da parte del centravanti Didier Drogba (capocannoniere della Premier League con 29 gol, 37 in tutte le competizioni, votato miglior giocatore del Chelsea dai tifosi), dell'esterno Florent Malouda (rivalorizzato dopo alcune stagioni opache) e del vice-capitano Frank Lampard (autore di 14 gol soltanto nelle ultime 14 partite tra campionato e coppa d'Inghilterra).\nMaglie e sponsor.\nLo sponsor tecnico per la stagione 2009-2010 \u00e8 Adidas, mentre lo sponsor ufficiale \u00e8 Samsung."}
{"id": "2525851", "revid": "838137", "url": "https://it.wikipedia.org/wiki?curid=2525851", "title": "Pallavolo femminile ai XIV Giochi del Mediterraneo", "text": "L'VIII campionato di pallavolo femminile ai Giochi del Mediterraneo si \u00e8 svolto dal 2 al 15 settembre 2001 a Tunisi, in Tunisia, durante i XIV Giochi del Mediterraneo. Al torneo hanno parteciperanno 12 squadre nazionali di stati che si affacciano sul Mar Mediterraneo e la vittoria finale \u00e8 andata per la quinta volta, la seconda consecutiva, all'Italia.\nPodio.\nCampione.\nItalia(Quinto titolo)\nSecondo posto.\nTurchia\nTerzo posto.\nFrancia"}
{"id": "2525852", "revid": "2028514", "url": "https://it.wikipedia.org/wiki?curid=2525852", "title": "Seborga", "text": "Seborga (\"A Seborca\" in ligure) \u00e8 un comune italiano di 285 abitanti della provincia di Imperia in Liguria.\nGeografia fisica.\nTerritorio.\nIl territorio comunale di Seborga \u00e8 situato nell'entroterra tra Ospedaletti e Bordighera, alla sommit\u00e0 di un promontorio sul crinale boscoso che dal monte Bignone e monte Caggio digrada verso la costa; un tratto pianeggiante e circondato da un semicerchio di minori rilievi chiudono a settentrione le valli del rio Borghetto e del rio Sasso.\nTra le vette del territorio seborghino il monte Carparo (911 m), la Cima Ferrissoni (760 m), la Testa di Benzi (721 m), la Cima Crostiglioni (710 m) e la Costa del Montenero (590 m).\nClima.\nDal clima con estati fresche e inverni miti, Seborga gode di un'ottima posizione, sempre soleggiata e con ampie montagne alle sue spalle che la proteggono dai venti freddi del Nord. Il comune di Seborga ricade nella classificazione climatica E (i gradi giorno della citt\u00e0 sono 2342).\nStoria.\nEsiste la copia di un documento datato al 954, in cui un marchese Guido, conte imperiale di Ventimiglia, in partenza per la Spagna per portare aiuto a re Alfonso (\"in subsidium illustris D.ni Ildefonsi, regis Hispanie\") che combatteva \"contra perfidos Saracenos\", avrebbe donato delle propriet\u00e0 situate a Seborga e a Vallebona ai monaci benedettini dell'abbazia di Lerino. Nel documento vengono anche citati un \"Luigi, imperatore dei Romani\", Tommaso, \"comite Sabaudie\" (nonch\u00e9 \"fratre uxoris mee\") e un Raimondo, \"marchione Montisferrati\", ovvero personaggi e titoli inesistenti nell'anno 954..\nTuttavia, una donazione del feudo di \"Castrum Sepulchri\" di Seborga a Lerino, da parte di un Guido conte di Ventimiglia, non databile nel 954, sembra ritenuta valida nel corso di un processo risalente al 1177, conservato in copia autentica dell'anno 1305. Infatti, nella seconda met\u00e0 del XII secolo il comune di Ventimiglia pretese che Seborga diventasse parte del proprio territorio. Inizi\u00f2 quindi una causa con l'abate di Lerino e il 13 luglio 1177 fu emessa la sentenza da parte del vescovo di Ventimiglia e dei consoli ventimigliesi che riconobbero il lascito del conte Guido, in base all'atto di donazione (\"quod per privelugium bullatum bulla dicti comitis comprobabat\") e alla testimonianza di dodici maggiorenti locali. La maggioranza degli storici accademici ammette l'autenticit\u00e0 dell'atto del 1177, ma non mancano autorevoli autori che pongono in discussione anche l'atto del 1177 ritenendolo un falso dell'anno 1305.\nNel 1181 la Repubblica di Genova, che aveva esteso i suoi domini sino a Nizza, dichiar\u00f2 di assumere la protezione delle isole di Lerino e quindi anche di Seborga; in realt\u00e0, di fatto Seborga continu\u00f2 a dipendere politicamente e amministrativamente dalla Contea di Provenza. Tale situazione rimase immutata sino al Settecento, secoli comunque caratterizzati da continui litigi sull'entit\u00e0 dei confini di Seborga.\nNel 1666, la vigilia di Natale, l'abate Cesare Barcillon appalt\u00f2 a Bernardino Bareste una zecca per la durata di cinque anni dietro a un corrispettivo di 740 lire all'anno. Vi si coniarono imitazioni del \"petit louis\" dal 1667 al 1671. Le monete recavano al dritto il busto di san Benedetto e al rovescio lo stemma ancora in uso. La circolazione di queste monete fu vietata dal re di Sardegna nel 1667 e le monete stesse furono stigmatizzate come fraudolente dal vescovo di Nizza nel 1672. Sono noti altri contratti di appalto della zecca nel 1679 e nel 1684, ma non sono noti prodotti di questi contratti successivi.\nNel 1697 Vittorio Amedeo II di Savoia fu sul punto di comprare il territorio di Seborga, ma l'opposizione dei Genovesi che fecero pressioni sul papa Innocenzo XII fece s\u00ec che la vendita si perfezionasse solo trent'anni dopo (il 31 gennaio 1729).\nNel 1793 Seborga entr\u00f2 a far parte del cantone di Perinaldo, distretto di Mentone, dipartimento francese delle Alpi Marittime. Nel 1805 Seborga fu trasferita al cantone di Bordighera, nel nuovo distretto di Sanremo dello stesso dipartimento, esteso ad est per annessione di una parte della Repubblica Ligure..\nSeborga entr\u00f2, con la Liguria, nel 1815 a far parte del Regno di Sardegna e, dal 1861 del Regno d'Italia.\nIl 9 settembre 1944 Seborga fu bombardata dai nazifascisti impegnati in un attacco contro la Resistenza locale. Nel corso del bombardamento rimasero uccise cinque persone, dopodich\u00e9 il paese venne rastrellato. In questa fase venne uccisa una sesta persona solo per essersi attardata a consegnare i documenti. Poco dopo altre cinque persone, tra cui due giovani sorelle, furono seviziate e giustiziate perch\u00e9 sospettate di essere partigiane.\nDal 1973 al 30 aprile 2011 ha fatto parte della Comunit\u00e0 montana Intemelia.\nIl \"Principato di Seborga\".\nA partire dagli anni cinquanta del XX secolo alcuni membri della comunit\u00e0 di Seborga hanno rivendicato un'indipendenza dalla Repubblica Italiana, in virt\u00f9 di un presunto antico \"status\" di Principato di cui la localit\u00e0 anticamente avrebbe goduto, ritenendo non valida l'annessione al Regno di Sardegna.\nI cittadini di Seborga eleggono perci\u00f2 anche un principe con funzioni prettamente simboliche: il ruolo \u00e8 stato svolto dal 14 maggio 1963 fino al 25 novembre 2009, data della sua morte, da Giorgio Carbone (Giorgio I), dal 25 aprile 2010 al 10 novembre 2019 da Marcello Menegatto (Marcello I) e dal 10 novembre 2019 da Nina Menegatto (Nina), prima donna a ricoprire la carica. La principessa \u00e8 coadiuvata da un consiglio di ministri, privi di potere legale.\nIl principato conia una moneta, chiamata \"luigino\" (nome ispirato a quello delle monete coniate nel XVII secolo), senza alcun valore legale, ma utilizzata come buono spendibile in citt\u00e0; ci\u00f2 ha suscitato un certo interesse nel mondo del collezionismo numismatico. Il valore dato al cosiddetto luigino \u00e8 fissato in 6 dollari statunitensi.\nSeborga ha anche proprie \"targhe automobilistiche\" che, per\u00f2, non possono essere utilizzate se non \"a latere\" di quelle italiane. Vengono poi distribuiti ai richiedenti \"passaporti\" e \"patenti di guida\" recanti l'effigie e i timbri del principato che hanno unicamente funzione folcloristica e di promozione turistica.\nLa pretesa indipendenza del principato sarebbe, secondo molti, soltanto una trovata pubblicitaria per attirare turisti e investitori.\nIl sedicente principato, analogamente alle altre micronazioni, non vanta alcun riconoscimento internazionale; l'Italia esercita \"de iure\" e \"de facto\" la giurisdizione sul territorio seborghino.\nSimboli.\nLo stemma \u00e8 stato approvato con il decreto del Presidente della Repubblica datato al 9 febbraio del 1994. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Seborga sono .\nQualit\u00e0 della vita.\nIl comune \u00e8 stato insignito nel 2009 della Bandiera arancione dal Touring Club Italiano. Fa parte altres\u00ec dei Borghi pi\u00f9 belli d'Italia.\nGeografia antropica.\nIl territorio comunale \u00e8 costituito dal solo capoluogo per una superficie territoriale di 4,87\u00a0km\u00b2.\nConfina a nord con i comuni di Perinaldo e Sanremo, a sud con Vallebona e Ospedaletti, ad ovest con Perinaldo e Vallebona, ad est con Sanremo.\nSport.\nLa societ\u00e0 \"Pro Seborga\" \u00e8 affiliata alla Federazione Italiana Football Sala.\nIl 25 aprile 2009 si \u00e8 disputata proprio a Seborga la finale del Campionato Europeo Disabili di FUT-SALA che ha visto la squadra seborghina classificarsi al 3\u00ba posto. Nel 2010 la squadra ha conseguito una vittoria per 7 a 5 contro il Per\u00f9 nella finale per il 1\u00ba e 2\u00ba posto del Mundialito Cup Tournament a Cornaredo il 3 e il 4 aprile 2010. Inoltre il 5 settembre 2010 \u00e8 arrivata anche la vittoria nell'Europa Cup Tournament di Ventimiglia contro l'AS Monaco Futsal per 15 a 13.\nIl Principato ha una propria rappresentativa di calcio affiliata alla NF-Board.\nEconomia.\nOltre che come meta turistica, Seborga \u00e8 conosciuta per la sua attivit\u00e0 agricola: in particolare, la coltivazione e raccolta delle olive e la produzione floricola, in particolare della mimosa.\nInfrastrutture e trasporti.\nStrade.\nIl territorio di Seborga \u00e8 attraversato dalla strada provinciale 57 che permette il collegamento stradale a sud con Vallebona e Sasso di Bordighera.\nAmministrazione.\nGemellaggi.\nSeborga \u00e8 gemellata con:"}
{"id": "2525855", "revid": "253269", "url": "https://it.wikipedia.org/wiki?curid=2525855", "title": "Benjamin Salisbury", "text": "Biografia.\nDebutta nel cinema con il film \"Finch\u00e9 dura siamo a galla\" (1992), ma \u00e8 principalmente noto per il ruolo di Brighton Sheffield nella sitcom degli anni novanta \"La tata\" (1993-1999). Nello stesso periodo partecipa, in un ruolo marginale, al film \"Ducks - Una squadra a tutto ghiaccio\" (1996). Dopo il grande successo ottenuto da \"La tata\", termina gli studi e diventa giornalista professionista.\nAbbandona la carriera di attore e si sposa il 2 luglio 2006 con Kelly Murkey. Da quel momento viene scelto come testimonial della catena di fast food \"Domino's pizza\"."}
{"id": "2525856", "revid": "767487", "url": "https://it.wikipedia.org/wiki?curid=2525856", "title": "Eldar Had\u017eimehmedovi\u0107", "text": "Carriera.\nClub.\nTrasferitosi in Norvegia all'et\u00e0 di circa 12 anni, dopo un primo periodo trascorso indossando la maglia del B\u00e6rum, esordisce nella massima serie norvegese grazie all'acquisto da parte del Lyn, squadra della capitale Oslo. Non fu un'esperienza particolarmente brillante, in quanto collezion\u00f2 solamente 9 presenze e un goal in campionato tra il 2001 e il 2003. Tuttavia vive il suo momento di gloria il 28 agosto 2003, quando nel match contro il NS\u00cd Runav\u00edk valido per il turno preliminare della Coppa UEFA 2003-2004 mette a segno 6 reti, nonostante la sostituzione subita al 70\u00ba minuto: ci\u00f2 gli permette comunque di detenere il record assoluto del giocatore con pi\u00f9 marcature in una singola partita di Coppa UEFA, oltre che il record delle marcature in una singola partita con la maglia del Lyn (quest'ultimo in coabitazione con John Sveinsson).\nNel 2004 passa allo Str\u00f8msgodset in seconda serie, dove rimane per una stagione segnando solamente una rete in campionato. Il resto della sua carriera si divide tra Pors Grenland, Modum e L\u00f8renskog. Il 21 novembre 2013, viene ingaggiato dal Brumunddal.\nNazionale.\nHad\u017eimehmedovi\u0107 ha mai avuto apparizioni con la Nazionale maggiore bosniaca, ma ha collezionato 6 presenze con l'Under-19 e 5 con l'Under-21."}
{"id": "2525861", "revid": "1584565", "url": "https://it.wikipedia.org/wiki?curid=2525861", "title": "Julie rosa di bosco", "text": " \u00e8 una miniserie animata in 13 episodi realizzato nel 1979 dallo studio di animazione giapponese Dax International. L'anime \u00e8 stato trasmesso in Italia per la prima volta su Rete 4 nel 1983.\nTrama.\nLa serie \u00e8 ambientata in Austria, alla fine della prima guerra mondiale. Julie Braun, una ragazzina tirolese di 12 anni figlia di contadini \u00e8 rimasta orfana dopo che i genitori vengono uccisi per sbaglio in un'incursione aerea italiana poco prima della fine della guerra. Cessato il conflitto, Julie \u00e8 costretta ad abbandonare l'amato Tirolo e ad andare a vivere con lo zio Carl Klemen che lavora in una vetreria di Vienna con la sua famiglia.\nJulie \u00e8 una ragazza di campagna che deve inserirsi nella societ\u00e0 viennese, ma per il suo buon carattere non fatica a farsi accogliere come una figlia dai Klemen e a stringere nuove amicizie soprattutto tra i compagni di scuola; in particolare con Alan, lo studente pi\u00f9 ammirato dell'istituto, sorge una simpatia reciproca che andr\u00e0 aldil\u00e0 della semplice amicizia, suscitando l'invidia di Carolina, una compagna ricca e molto snob. Nella cerchia familiare, Julie trover\u00e0 una grande complicit\u00e0 con Tania, la cugina.\nSullo sfondo c'\u00e8 la difficile situazione economica austriaca, con lo zio Carl che viene licenziato dalla vetreria dove lavora cosicch\u00e9 tutta la famiglia sar\u00e0 costretta ad affrontare seri problemi economici. Julie teme di essere diventata un peso per i Klemen ma tutti le faranno capire di non essere un'ospite ma un membro della famiglia a tutti gli effetti.\nJulie col passare del tempo si scopre un'ottima cantante, comincia ad allietare tutti con canzoni della tradizione classica e della sua terra. La rivalit\u00e0 tra Julie e Carolina si accentua quando Julie diventa voce solista nel coro della Cattedrale di S. Carlo, la pi\u00f9 grande ed importante chiesa di Vienna, a scapito dell'altra. Nonostante i tentativi di Carolina e di suo padre di boicottarla e la nostalgia per il Tirolo che Julie comincia a provare, la ragazza riuscir\u00e0 nel suo intento di cantare la sera della prima e il concerto sar\u00e0 un trionfo.\nJulie ormai \u00e8 cresciuta e non \u00e8 pi\u00f9 la ragazzina di campagna dell'inizio della storia, ma \u00e8 diventata una cittadina di Vienna, sicura e decisa.\nTemi.\nLa serie che appare una produzione a basso budget (vi sono numerosi inserti di filmati dal vivo e disegni fissi, animati solamente con movimenti laterali o con lo zoom) ha intenti didascalici, presentando una carrellata di meraviglie architettoniche, naturalistiche e culturali dell'Austria. L'anime illustra inoltre il difficile contesto socio-economico della societ\u00e0 viennese postbellica, con l'impero austro-ungarico in disfacimento, tra crisi economica e disoccupazione, ma con la volont\u00e0 di rinascita grazie anche alla musica ed ai valori dell'amicizia e delle tradizioni austriache.\nSigla e colonna sonora.\nLa sigla di apertura giapponese, utilizzata anche nell'edizione italiana \u00e8 \"\"Rosellina della landa\" (o \"Rosellina selvatica\"\" come viene chiamata nell'anime) di Franz Schubert cantata da Choral Echo in giapponese. La sigla \u00e8 introdotta da immagini filmate e sonoro di combattimenti della prima guerra mondiale.\nLa colonna sonora dell'anime comprende brani di Schubert, , Mozart e Beethoven sempre cantati in giapponese, anche nella versione italiana.\nUna prima sigla italiana \"Julie rosa di bosco\" \u00e8 stata realizzata da Marco Fapani e cantata da Cristina Colangelo nel 2014: ne era previsto l'utilizzo in una futura messa in onda della serie annunciata da NekoTV, che per\u00f2 non \u00e8 mai avvenuta.\nDal 2018 la serie \u00e8 distribuita in Italia dalla A.R.C. Altair Recording Communication che ha realizzato e pubblicato in 45 giri una propria sigla italiana \"Julie rosa di bosco\", scritta da Arnaldo Capocchia e Douglas Meakin ed eseguita dai Rocking Horse.\nDal 2020 la serie \u00e8 stata trasmessa nel contenitore \"Contactoons\" prodotto dalla Sanver Production, dietro licenza A.R.C. Per l'occasione \u00e8 realizzata un'ulteriore sigla italiana \"Julie rosa di bosco\", scritta da Santo Verduci e Gennaro De Stefano e cantata da Santo Verduci assieme a Michela Tupputi."}
{"id": "2525865", "revid": "599013", "url": "https://it.wikipedia.org/wiki?curid=2525865", "title": "Corine Petit", "text": "Biografia.\nNel giugno del 2009, insieme alle compagne di nazionale Ga\u00ebtane Thiney e Sarah Bouhaddi, ha posato per una serie di foto senza veli per attirare l'attenzione dei media sul calcio femminile.\nNel gennaio del 2014 ha ripreso il suo cognome da nubile, Petit.\nCarriera.\nNazionale.\nIl 22 febbraio 2003 ha esordito con la nazionale francese maggiore, in una partita persa per 1-2 contro la Cina."}
{"id": "2525866", "revid": "169529", "url": "https://it.wikipedia.org/wiki?curid=2525866", "title": "Ruolo della 14\u00aa Armata Sovietica nel conflitto di Transnistria", "text": "La 14\u00aa Armata della Guardia fu un'unit\u00e0 dell'Armata Rossa, costituita nel 1956. Successivamente allo scioglimento dell'Unione Sovietica l'unit\u00e0 pass\u00f2 nell'Esercito Russo, con la stessa denominazione. Sotto questo comando ha operato nella Guerra di Transnistria, contribuendo notevolmente a determinare l'esito delle operazioni, che lasciarono la Transnistria con un'indipendenza di fatto dalla Moldavia.\nOrigini.\nLa \"14\u00aa Armata della Guardia\" fu costituita come unit\u00e0 indipendente circa nel 1956, traendo gli effettivi dal \"10\u00ba Corpo Fucilieri della Guardia \"Budapest\"\", che precedentemente era sotto il comando del Distretto Militare di Odessa con quartier generale a Chi\u0219in\u0103u.\nNegli anni ottanta il comando fu spostato a Tiraspol, in quella che all'epoca era la Repubblica Socialista Sovietica di Moldavia. Nel 1991, dall'armata furono staccate quattro divisioni di fanteria motorizzata e altre unit\u00e0 minori. Nella zona della Transnistria, sulla riva sinistra del Dniester, rimasero solamente la \"59\u00aa Divisione Motorizzata della Guardia\" e alcune unit\u00e0 minori, fra cui il \"1162\u00ba Reggimento Contraerei Missili\". Secondo fonti dell'esercito la maggior parte dei militari era originaria della Transnistria, con il 51% degli ufficiali ed il 79% dei richiamati.\nOperazioni nella guerra di Transnistria.\nMentre la politica ufficiale della Federazione Russa all'inizio del conflitto armato allargato nel 1992 era di neutralit\u00e0, molti soldati e ufficiali della \"14\u00aa Armata\" erano simpatizzanti per la Repubblica di Transnistria, ed avevano disertato partecipando al conflitto inquadrati nelle forze armate della repubblica, la Guardia Repubblicana. Gran parte del materiale bellico dell'armata era stato portato via senza opposizione e ceduto alle milizie armate transnistre.\nIl comandante dell'armata, generale G. I. Yakovlev era chiaramente orientato a favore della autoproclamata Repubblica transnistra. Partecip\u00f2 alla creazione di raggruppamenti armati, prest\u00f2 servizio nel Soviet supremo della Transnistria e, il 3 dicembre 1991, accett\u00f2 la posizione di primo presidente nel dipartimento della difesa: in conseguenza di ci\u00f2 il comandante supremo delle forze armate della Comunit\u00e0 degli Stati Indipendenti, Yevgeny Shaposhnikov, lo sollev\u00f2 dal grado e dall'incarico nelle forze russe.. Il successore di Yakovlev, generale Yuriy Netkachev aveva assunto una posizione pi\u00f9 neutrale nel conflitto, tuttavia i suoi tentativi di mediazione fra Chi\u0219in\u0103u e Tiraspol furono privi di risultati.\nIl 23 marzo 1992 Shaposhnikov firm\u00f2 un decreto che autorizzava il trasferimento, alla Repubblica di Moldavia, di equipaggiamenti militari delle unit\u00e0 della \"14\u00aa Armata della Guardia\" stanziate sulla riva destra del Dniester. Questo equipaggiamento militare costitu\u00ec la maggior parte del materiale utilizzato dalla Repubblica di Moldavia nella successiva Guerra di Transnistria. Un secondo decreto, emesso il 1\u00ba aprile da Boris Yeltsin, trasfer\u00ec il personale della \"14\u00aa Armata della Guardia\", sulla riva sinistra, compreso l'equipaggiamento militare, incluso un grande magazzino di armamenti a Cobasna, sotto giurisdizione russa.\nNel giugno 1992 la situazione si evolse in un confronto militare. Con la quasi completa disgregazione dell'armata nei duri combattimenti entro e attorno alla citt\u00e0 di Tighina, nella scia di un'offensiva coordinata delle forze Moldave, il maggior generale Alexander Lebed arriv\u00f2 al quartier generale della \"14\u00aa Armata\" il 23 giugno con ordini tassativi di fermare il conflitto in corso con qualsiasi mezzo, ispezionare l'armata, prevenire il furto di armamenti dai suoi depositi e rendere sicura l'evacuazione senza intralci di armamenti e personale dell'armata dal territorio moldavo attraverso l'Ucraina. Dopo aver fatto una rapida valutazione sul campo, assunse il comando dell'armata, sollevando Netkachev, e ordin\u00f2 alle sue truppe di entrare direttamente nel conflitto. Il 3 luglio, alle 03.00, un massiccio tiro dell'artiglieria delle unit\u00e0 della \"14\u00aa Armata\", posizionate sulla riva sinistra del Dniester, cancell\u00f2 le forze moldave concentrate nella foresta di Gerbovetskii, presso Tighina, ponendo in tal modo termine alla fase militare del conflitto. Secondo una fonte moldava, il tiro di artiglieria uccise 112 soldati moldavi.\nDopoguerra.\nDalla fine del conflitto fu spostata nella regione un'altra unit\u00e0 russa, quale parte della Commissione di controllo congiunta, la trilaterale forza di pace congiunta russo-moldava-transnistria. La stessa \"14\u00aa Armata di Guardia\", nell'aprile 1995, fu riorganizzata come Gruppo Operativo delle forze russe in Moldavia, il cui comando pass\u00f2 dal distretto militare di Odessa a quello di Mosca, ricevendo l'incarico di vigilare sui depositi di armi a Cobasna. Essa contava ora circa 12000 uomini e, secondo il Kommersant-Vlast nel 2005, consisteva dell'\"8\u00aa Brigata Fanteria Motorizzata della Guardia\", del \"1162\u00ba Reggimento Contraerei Missili\", del \"15\u00ba Reggimento Genio Trasmissioni\" e di altre unit\u00e0 di supporto.\nSituazione attuale.\nDal settembre 2006, il \"Gruppo Operativo\" \u00e8 sotto il comando del Maggior generale russo Boris Sergeyev e comprende 1200 uomini ed \u00e8 in servizio per la Commissione di Controllo Congiunta.\nIl 18 novembre 2008 l'Assemblea generale della NATO ha adottato una risoluzione in cui esortava la Russia a \"rispettare gli impegni assunti nel summit dell'OSCE del 1999 a Istanbul, e di ritirare in tempi brevissimi la sua illegittima presenza militare dalla regione moldava della Transnistria\".\nA tutt'oggi questo impegno, ed il conseguente ritiro dei reparti russi, \u00e8 stato disatteso. In compenso, durante la invasione russa dell'Ucraina del febbraio 2022 si \u00e8 registrata un'\u00aboffensiva partita a ovest dalla Transnistria, autoproclamata repubblica non riconosciuta dall'Onu, ma sostenuta dalla Russia all'interno della Moldavia. La contraerea ucraina ha abbattuto nel cielo del villaggio di Artsiz, 160 chilometri da Odessa, un missile partito dalle basi di Tiraspol\u00bb."}
{"id": "2525868", "revid": "287204", "url": "https://it.wikipedia.org/wiki?curid=2525868", "title": "Onoguri", "text": "Gli Onoguri furono un'orda di nomadi equestri che vagavano per le pianure eurasiatiche nel V-VIII secolo d.C. Etnicamente e strettamente relazionati alle trib\u00f9 bulgare (e anche alleate), erano soliti vivere nella steppa caucasica del nord a est del fiume Don.\nL'alleanza tribale del VII secolo dell'antica Grande Bulgaria era anche nota come l\"'impero onogundur-bulgaro\" (o nella sua versione occidentale \"Onoguria\"). Alcuni studiosi identificano gli Onogunduri con gli Onoguri, considerandoli come una delle trib\u00f9 guida della confederazione bulgara. Altri rigettano l'identificazione dei due nomi.\nL'origine dei nomi \"Ungheria\" e \"Ungari\" non proviene dagli Unni (un popolo nomade dell'Asia Centrale), come si \u00e8 creduto precedentemente, ma piuttosto dal nome degli Onoguri, o dall'alleanza tribale onogura del VII secolo. Il termine venne ripreso dai governatori utiguri-bulgari come Ratimir, Pribina, Salan e Glad e Morut durante il loro governo in Pannonia.\nEtimologia.\nPer analizzarne l'etimologia spesso il termine viene spezzettato in due principali radici, \"on-o\u011fur\". la prima, \"on,\" ha un significato che sta a indicare il numero dieci nelle lingue turciche, mentre \"o\u011fur\" \u00e8 un termine ambiguo, il cui significato pi\u00f9 prossimo sembra sempre essere, dopo molteplici interpretazioni e analisi, quello di \"freccia\" e \"trib\u00f9,\" il che ha comunque senso siccome in antico turcico la parola per \"freccia\" pu\u00f2 essere usata come sinonimo di quella per \"trib\u00f9\", ma non il contrario\".\" Quello che otteniamo allora \u00e8 un vocabolo traducibile quindi in \"dieci frecce\" o \"dieci trib\u00f9\", deducendo quindi che gli Onoguri fossero una delle tante, all'epoca, confederazioni di trib\u00f9 (turciche per la maggior parte, ma a volte anche confederazioni miste turciche, iraniche, ugriche o mongoliche) provenienti dall'Asia Centrale, come gli Uiguri, gli Avari o i G\u00f6kt\u00fcrk."}
{"id": "2525870", "revid": "76963", "url": "https://it.wikipedia.org/wiki?curid=2525870", "title": "Jansen Panettiere", "text": "Biografia.\nFiglio di Lesley Vogel e di Alan L. \"Skip\" Panettiere, nonch\u00e9 fratello minore dell'attrice Hayden Panettiere, Jansen ha iniziato ad intraprendere la sua attivit\u00e0 come attore nella prima parte degli anni 2000, ancora bambino.\nTra i lavori interpretati da Panettiere, vari film e telefilm; in varie occasioni, nel corso della sua carriera, \u00e8 stato affiancato da altri giovani attori di fama mondiale: ha recitato con la sorella Hayden, con Frankie Muniz, Spencer Treat Clark, Taylor Boggan, Jake T. Austin, Mois\u00e9s Arias.\nRiconoscimenti.\nPanettiere ha conseguito una nomination relativa agli Young Artist Awards nel 2008."}
{"id": "2525877", "revid": "1776051", "url": "https://it.wikipedia.org/wiki?curid=2525877", "title": "Vincenzo Tamborino", "text": "Fu segretario alla Presidenza del Senato e sindaco di Maglie dal 1920 al 1942.\nBiografia.\nVincenzo Tamborino, dopo la maturit\u00e0 classica presso il Liceo Palmieri a Lecce, frequent\u00f2 a Napoli la facolt\u00e0 di Giurisprudenza solo per un biennio (1893-1895), perch\u00e9 l'improvvisa morte dello zio Achille lo costrinse a prendere in mano le redini della vasto patrimonio familiare.\nNel 1897 spos\u00f2 a Scorrano Domenica Frisari, secondogenita del Duca Salvatore, e nipote di Luisa Frisari, la vedova di Achille Tamborino, fondatrice nel 1908 di un \"Asilo di mendicit\u00e0\". I discendenti assumeranno il doppio cognome Tamborino Frisari.\nNel 1914, deputato al Parlamento, chiese il finanziamento di borse di studio presso la Scuola Agraria di Maglie, si adoper\u00f2 per le bonifiche e l'irrigazione, per il porto di Otranto, per il raddoppio della rete ferroviaria Bologna-Otranto.\nIl 6 ottobre 1919 venne nominato Senatore del Regno. Gli subentrer\u00e0 nella lista ministeriale e, dopo la vittoria, alla Camera il cugino Paolo Tamborino (1868-1948).\nNel 1920 fu Sindaco di Maglie, rimanendo in carica come podest\u00e0, fino al 1942.\nNel 1934 Vincenzo Tamborino don\u00f2 al Comune il terreno dello stadio che porta il nome del figlio Antonio, area appositamente da lui acquistata per l'opportuna ubicazione: lo \"Stadio Antonio Tamborino Frisari\". Negli stessi anni ristruttur\u00f2 il grande largo adiacente alla sua residenza magliese come piazza pubblica, con fontana, alberi, aiuole e viali di passeggio; \u00e8 l'attuale \"Piazza Antonio Tamborino\".\n(da \"Il Senatore Vincenzo Tamborino\" di F. Cezzi)."}
{"id": "2525881", "revid": "220256", "url": "https://it.wikipedia.org/wiki?curid=2525881", "title": "Omnes vulnerant, ultima necat", "text": ""}
{"id": "2525887", "revid": "339392", "url": "https://it.wikipedia.org/wiki?curid=2525887", "title": "Dipinto ad olio", "text": ""}
{"id": "2525891", "revid": "1442080", "url": "https://it.wikipedia.org/wiki?curid=2525891", "title": "ABN AMRO World Tennis Tournament 2001 - Singolare", "text": "Il singolare dell'ABN AMRO World Tennis Tournament 2001 \u00e8 stato un torneo di tennis facente parte dell'ATP Tour.\nC\u00e9dric Pioline era il detentore del titolo, ma ha perso nel 1\u00ba turno contro Andreas Vinciguerra.\nNicolas Escud\u00e9 ha battuto in finale 7\u20135, 3\u20136, 7\u20136(5), Roger Federer."}
{"id": "2525901", "revid": "729019", "url": "https://it.wikipedia.org/wiki?curid=2525901", "title": "Operazione Excess", "text": "Operazione Excess era il nome in codice di una serie di vaste operazioni navali intraprese tra il 6 e il 13 gennaio 1941 nel bacino del Mar Mediterraneo dalla Royal Navy britannica, parte delle pi\u00f9 ampie azioni della battaglia del Mediterraneo della seconda guerra mondiale.\nL'operazione vide l'organizzazione di una serie di convogli navali diretti a portare rifornimenti a Malta e in Grecia, sotto la protezione di ampie aliquote della Force H di base a Gibilterra e della Mediterranean Fleet di Alessandria d'Egitto. I convogli giunsero a destinazione intatti, ma le unit\u00e0 di scorta dovettero subire una forte reazione da parte delle unit\u00e0 dell'Asse: se gli attacchi di alcune siluranti della Regia Marina italiana non ebbero alcun esito, svariati attacchi aerei intrapresi alla Regia Aeronautica e soprattutto dalla Luftwaffe tedesca, al suo debutto operativo sul fronte del Mediterraneo, provocarono varie vittime tra cui l'affondamento dell'incrociatore e il grave danneggiamento della portaerei .\nAntefatti.\nAll'inizio del 1941 la situazione militare nel bacino del Mar Mediterraneo era in rapido mutamento. Dopo alcuni fugaci scontri tra i due nuclei delle flotte principali, la contesa tra la Royal Navy e la Regia Marina si era tramutata in una vasta battaglia di convogli navali: le rotte che dall'Italia facevano pervenire i rifornimenti per alimentare il fronte nordafricano tra Libia ed Egitto erano pesantemente insidiate dai mezzi navali e aerei dislocati dai britannici sulla strategica isola di Malta, ma di converso la necessit\u00e0 di mantenerla come base militare operativa obbligava la Royal Navy a recapitarvi periodicamente ogni genere di materiale bellico, caricato su convogli di navi mercantili fortemente scortati; dopo l'attacco italiano alla Grecia, inoltre, i britannici avevano dovuto allestire un sistema di convogli per inviare materiali bellici indispensabili ai loro nuovi alleati ellenici.\nLe prime operazioni britanniche di rifornimento di Malta avevano visto l'opposizione da parte della flotta italiana, ma le pesanti perdite patite nella cosiddetta \"notte di Taranto\" dell'11-12 novembre 1940 avevano obbligato il comando della Regia Marina (Supermarina) a impiegare con pi\u00f9 parsimonia le sue unit\u00e0 maggiori. Il contrasto alle operazioni britanniche fu demandato principalmente alla Regia Aeronautica, la quale per\u00f2 non disponeva dei mezzi adeguati a ci\u00f2: le specialit\u00e0 degli aerosiluranti e dei bombardieri in picchiata, le armi pi\u00f9 efficaci nel contrastare le navi nemiche, erano state ignorate negli anni prima della guerra, obbligando l'aeronautica italiana a correre ai ripari e improvvisare a ostilit\u00e0 ormai iniziate. La critica situazione dell'alleato nel Mediterraneo spinse infine la Germania nazista a correre in suo aiuto: alla fine del dicembre 1940 iniziarono ad affluire negli aeroporti della Sicilia le forze del X. Fliegerkorps (\"X Corpo aereo\", detto dagli italiani anche X CAT) della Luftwaffe, formazione bene addestrata nelle missioni di contrasto delle operazioni navali nemiche.\nLa presenza delle forze aeree tedesche nel Mediterraneo si rivel\u00f2 nel gennaio 1941, quando la Royal Navy diede avvio a una vasta operazione nota con il nome in codice di \"Excess\" (\"Eccesso\" in lingua inglese). Una numerosa serie di missioni di rifornimento sarebbe stata condotta in contemporanea nei primi giorni dell'anno nuovo, sotto l'egida sia della Force H di base a Gibilterra che della Mediterranean Fleet di Alessandria d'Egitto:\nUn grosso scaglione della Mediterranean Fleet di Alessandria, denominato per l'occasione \"Force A\" e comandato dall'ammiraglio Andrew Cunningham, avrebbe fornito protezione a distanza ai convogli in navigazione nel Mediterraneo orientale con le navi da battaglia e , la portaerei e i cacciatorpediniere , , , , , e ; la Force H dell'ammiraglio James Somerville da Gibilterra avrebbe protetto a distanza il convoglio MC 4 nel Mediterraneo occidentale con le navi da battaglia e , la portaerei (che avrebbe catapultato cinque aerosiluranti Fairey Swordfish diretti a Malta), l'incrociatore leggero e i cacciatorpediniere , , , , , e .\nL'operazione.\nPrime azioni.\nExcess prese avvio nel pomeriggio del 6 gennaio 1941, quando il convoglio MC 4 salp\u00f2 da Gibilterra inizialmente procedendo in direzione ovest verso l'Oceano Atlantico, per poi virare a est e penetrare in Meditarreno con il buio, una mossa tesa a sviare eventuali agenti dell'Asse posti in osservazione dei movimenti navali britannici dalla costa della neutrale Spagna; una volta nel Mediterraneo, il convoglio fu raggiunto dalla Force H per la scorta a distanza: la nave da battaglia \"Malaya\" e i cacciatorpediniere \"Jaguar\" e \"Firedrake\" si avvicinarono poi al convoglio per difenderlo pi\u00f9 da vicino. Contemporaneamente, la Force B prese il mare da Alessandria alla volta di Malta dove giunse indisturbata il giorno seguente; dopo aver fatto rifornimento di carburante, ripart\u00ec l'8 gennaio in direzione ovest incontro al convoglio MC 4. All'alba del 7 gennaio la Force A part\u00ec dunque da Alessandria diretta alla Baia di Suda, dove giunse alle 12:30 dell'8 gennaio: riforniti di carburante i cacciatorpediniere, la squadra ripart\u00ec alle 14:00 alla volta del Mediterraneo occidentale incontro ai convogli in arrivo, accompagnata per un tratto dall'incrociatore leggero e dal cacciatorpediniere (poi distaccatisi per raggiungere Alessandria il 9 gennaio). Il convoglio MW 5 salp\u00f2 da Alessandria alle 14:00 del 7 gennaio, arrivando a Malta senza essere stato localizzato dalle forze italo-tedesche alle 08:00 del 10 gennaio; subito dopo il suo arrivo salparono i convogli ME 5 e ME 6, i quali giunsero senza troppi problemi ad Alessandria il 13 gennaio seguente. La Force D lasci\u00f2 Alessandria per Suda il 7 gennaio, ripartendone poi il 10 gennaio per andare a scortare i tre convogli in navigazione nel Mediterraneo orientale.\nIl primo sentore da parte delle forze dell'Asse dell'avvio dell'operazione si ebbe il 7 gennaio, quando un ricognitore italiano individu\u00f2 la Force H in navigazione nel Mediterraneo occidentale: vista la presenza di una portaerei, Supermarina ritenne che le navi di Somerville fossero dirette a una solita missione di lancio aerei per Malta a partire dalla zona a sud delle Baleari (poi effettivamente eseguita dalla \"Ark Royal\" nelle prime ore del 9 gennaio), ma la mancanza di alcun contatto il giorno seguente fece ritenere che la missione fosse stata annullata e che i britannici fossero rientrati a Gibilterra. Nella notte dell'8 gennaio bombardieri Vickers Wellington decollati da Malta colpirono duramente il porto di Napoli, divenuto nuova sede della squadra da battaglia italiana dopo i fatti di Taranto: la nave da battaglia fu leggermente danneggiata da bombe cadute nelle vicinanze, ma per evitare ulteriori rischi il pomeriggio seguente la \"Cesare\" e la lasciarono Napoli per la pi\u00f9 sicura base di La Spezia.\nIl nuovo avvistamento delle navi della Force H, avvenuto la mattina del 9 gennaio al largo delle coste settentrionali della Tunisia, colse di sorpresa Supermarina: le uniche forze di superficie immediatamente disponibili per contrastare la formazione britannica erano una squadriglia di MAS (dislocata in agguato al largo di Capo Bon ma costretta poi a rientrare a causa del mare agitato) e le due torpediniere e , partite da Trapani e dirette nella zona di Pantelleria. Contro la formazione britannica, che intanto si era ricongiunta alla Force B proveniente da Malta, diresse la Regia Aeronautica: alle 13:20 i radar dello \"Sheffield\" localizzarono dieci bombardieri Savoia-Marchetti S.M.79 in rotta di avvicinamento da nord, subito ingaggiati dai caccia Fairey Fulmar decollati dalla \"Ark Royal\" i quali abbatterono due degli attaccanti; i superstiti sganciarono bombe ai danni della nave da battaglia \"Malaya\" e dell'incrociatore \"Gloucester\", i quali tuttavia non riportarono danni. I cacciatorpediniere \"Forrester\" e \"Foxhound\" recuperarono poi dal mare i tre superstiti degli equipaggi dei velivoli abbattuti.\nAlle 15:30 del 9 gennaio, giunta ormai all'imboccatura del Canale di Sicilia, la Force H invert\u00ec la rotta e si ritir\u00f2 verso ovest lasciando il convoglio MC 4 alla protezione della sua scorta ravvicinata (Force B e F con gli incrociatori \"Bonaventure\", \"Gloucester\" e \"Southampton\" e cinque cacciatorpediniere); le unit\u00e0 maggiori di Somerville rientrarono quindi a Gibilterra la sera dell'11 gennaio senza essere state ulteriormente disturbate. Il convoglio continu\u00f2 la sua navigazione alla volta di Malta finch\u00e9, alle 7:20 del 10 gennaio, non incapp\u00f2 nelle torpediniere italiane \"Circe\" e \"Vega\" a sud-ovest di Pantelleria; le due unit\u00e0 si avventarono all'attacco lanciando siluri e aprendo il fuoco con l'artiglieria, venendo contrastate inizialmente dal tiro dell'incrociatore \"Bonaventure\" e del cacciatorpediniere \"Jaguar\" cui poi si aggiunsero le altre unit\u00e0 della scorta. Dopo un furibondo scontro a fuoco (il solo \"Bonaventure\" spar\u00f2 600 colpi dei suoi cannoni principali da 133\u00a0mm, il 75% della dotazione), la \"Circe\" si allontan\u00f2 indenne ma la \"Vega\", al contrario, fu raggiunta da numerose salve di artiglieria e infine colata a picco da un siluro lanciato dal cacciatorpediniere \"Hereward\": il comandante della torpediniera, capitano di fregata Giuseppe Fontana, cedette il suo giubbotto salvagente a un marinaio e prefer\u00ec affondare con la sua nave, perduta con quasi tutto l'equipaggio. Da parte britannica si registr\u00f2 solo un colpo di artiglieria arrivato sul \"Bonaventure\", che caus\u00f2 danni minori oltre a due morti e tre feriti.\nPoco dopo questo scontro il convoglio MC 4 si ricongiunse con la Force A, proseguendo poi sotto la sua protezione alla volta del Pireo dopo aver distaccato il piroscafo \"Essex\" (che diresse su Malta accompagnato dal cacciatorpediniere \"Hero\"); a causa del combattimento, per\u00f2, la formazione aveva dovuto deviare pi\u00f9 a sud della rotta prevista e alle 8:35 il cacciatorpediniere \"Gallant\" fin\u00ec in un campo di mine navali a sud-est di Pantelleria: l'esplosione di un ordigno caus\u00f2 il distacco della sezione di prua oltre a pesanti perdite umane tra l'equipaggio (65 morti e 15 feriti), obbligando l'unit\u00e0 a dirigere su Malta dove giunse l'11 gennaio a rimorchio del cacciatorpediniere \"Mohawk\" e scortata dal \"Bonaventure\" e dal cacciatorpediniere \"Griffin\".\nGli attacchi della Luftwaffe.\nLa navigazione della Force A si era svolta fino a quel momento senza alcun contrasto (dopo essere stata individuata da un ricognitore italiano alle 11:40 del 9 gennaio, due S.M.79 in versione aerosilurante erano decollati quella sera alla sua ricerca salvo rientrare alla base senza averla avvistata), ma nel corso del 10 gennaio la formazione fu ben presto sottoposta a vari attacchi aerei da parte dei velivoli dell'Asse. Alle 11:50 due aerosiluranti S.M.79 avvistarono la formazione e si lanciarono risolutamente all'attacco: gli equipaggi rivendicarono un centro ai danni di una portaerei, ma i siluri sganciati dai velivoli sotto un pesante fuoco contraereo passarono invece a poca distanza dalla nave da battaglia \"Valiant\"; inseguiti da quattro caccia Fulmar della \"Illustrious\", i due S.M.79 furono ripetutamente mitragliati (due dei velivoli attaccanti esaurirono completamente le munizioni) tanto da far rivendicare ai britannici l'abbattimento di uno di essi, ma entrambi gli apparecchi riuscirono a raggiungere la Sicilia pur con vari danni e due feriti a bordo. Poco dopo questo attacco, alle 12:35 una vasta formazione di aerei tedeschi comprendente 40 bombardieri in picchiata Junkers Ju 87, integrati da alcuni bombardieri bimotori Junkers Ju 88, si lanci\u00f2 sulle navi britanniche; circa 30 Ju 87 presero di mira la \"Illustrious\" centrandola con sei bombe pi\u00f9 altri tre colpi ravvicinati che causarono gravi danni: il ponte di volo fu reso inutilizzabile, si svilupparono vari incendi, met\u00e0 dell'armamento fu messo fuori uso e il timone fu danneggiato. Altri dieci bombardieri in picchiata attaccarono la \"Valiant\" e la \"Warspite\", centrando quest'ultima con una bomba che tuttavia caus\u00f2 solo danni leggeri.\nLa Force A rimase a manovrare intorno alla danneggiata \"Illustrious\" fino alle 15:30, quando la nave riusc\u00ec a rimettersi in moto dirigendo su Malta alla velocit\u00e0 ridotta di 17 nodi sotto la protezione dei cacciatorpediniere \"Hasty\" e \"Jaguar\"; alle 13:15 tre aerosiluranti S.M.79 avevano tentato un nuovo attacco alle navi britanniche, ma la pesante reazione dei caccia di scorta e della contraerea aveva obbligato i velivoli ad allontanarsi senza aver potuto lanciare alcun siluro. Tra le 16:00 e le 17:00 le navi britanniche furono ancora una volta attaccate: sei Ju 87 con equipaggi italiani colpirono nuovamente la \"Illustrious\" con una bomba, mentre una dozzina di Ju 87 tedeschi presero di mira la \"Valiant\" senza tuttavia centrarla. Alle 22:00 la \"Illustrious\" riusc\u00ec infine a ormeggiare a Malta, dove gli incendi a bordo furono domati solo alle 3:00 dell'11 gennaio; le vittime totali risultarono quindi di 126 morti e 91 feriti.\nA parte un fallito attacco del sommergibile italiano la sera del 10 gennaio, la navigazione delle unit\u00e0 britanniche non sub\u00ec altri contrasti fino alle 15:20 dell'11 gennaio, quando una dozzina di Ju 87 tedeschi tornarono all'attacco della Force A: l'incrociatore \"Gloucester\" fu centrato da una bomba che pur non esplodendo caus\u00f2 9 morti e 14 feriti tra l'equipaggio, mentre il \"Southampton\" fu raggiunto da tre bombe che causarono gravi danni e vasti incendi. Nonostante ripetuti sforzi per estinguere le fiamme, il \"Southampton\" si rivel\u00f2 impossibile da salvare e nel pomeriggio fu abbandonato dall'equipaggio, preso a bordo dal cacciatorpediniere \"Diamond\"; il relitto fu poi colato a picco da siluri lanciati dal \"Gloucester\" e dallo \"Orion\": le vittime tra l'equipaggio dell'incrociatore ammontarono a 80 morti e 87 feriti.\nConseguenze.\nDopo aver ricevuto notizia del danneggiamento della \"Illustrious\", Supermarina fece uscire da La Spezia alle prime luci dell'alba dell'11 gennaio le navi da battaglia \"Vittorio Veneto\" e , nella speranza di tagliare alla portaerei la via del rientro ad Alessandria; informato tuttavia del fatto che la \"Illustrious\" era ormai arrivata a Malta, nel pomeriggio il comando italiano richiam\u00f2 alla base le due navi da battaglia. Per la mattina del 13 gennaio gli ultimi movimenti navali britannici erano stati portati a compimento e le ultime unit\u00e0 della Mediterranean Fleet rientrarono ad Alessandria; sfruttando il momento di riorganizzazione dei britannici, Supermarina colse l'occasione per avviare una serie di convogli verso le acque libiche tra il 12 e il 24 gennaio, tutti arrivati senza colpo ferire.\nL'operazione Excess fu un buon successo per i britannici, i cui convogli giunsero tutti intatti a destinazione recapitando rifornimenti importanti soprattutto per sostenere la difficile posizione di Malta; l'operazione aveva tuttavia fornito il primo assaggio della partecipazione della Luftwaffe nelle operazioni aeronavali nel Mediterraneo e il costo in fatto di perdite per la Royal Navy era stato significativo, una chiara inversione di tendenza rispetto alle operazioni precedenti. Le capacit\u00e0 del X. Fliegerkorps erano ancora limitate (sui 300 velivoli del corpo solo 130 erano operativi a gennaio), ma sufficienti per mettere sotto pressione l'esposta isola Malta e le unit\u00e0 che l\u00ec erano rifugiate: a partire dal 13 gennaio ripetuti raid tedeschi si abbatterono sul Porto Grande, nel tentativo di finire la \"Illustrious\" danneggiata. Due incursioni particolarmente distruttive avvennero il 16 gennaio e causarono ulteriori danni allo scafo gi\u00e0 martoriato. Alla fine, il 23, la portaerei salp\u00f2 da Malta dopo essere stata sommariamente riparata: coperta da una formazione comprendente le navi da battaglia e \"Valiant\", l'incrociatore \"Perth\" e dieci cacciatorpediniere, la nave riusc\u00ec a raggiungere Alessandria il 25 gennaio dopo aver navigato alla massima velocit\u00e0 possibile ed entrando in porto con appena 60 tonnellate di carburante residuo. L'altra unit\u00e0 rifugiata a Malta, il cacciatorpediniere \"Gallant\", fu sottoposto a raddobbo che per\u00f2 procedette molto a rilento (la data di completamento fu prevista per il giugno 1942); il 5 aprile 1942 lo scafo fu seriamente danneggiato in un'incursione aerea tedesca e portato a incagliare, venendo poi giudicato come non riparabile."}
{"id": "2525904", "revid": "466539", "url": "https://it.wikipedia.org/wiki?curid=2525904", "title": "Victorville", "text": "Victorville \u00e8 una citt\u00e0 degli Stati Uniti d'America situata nella Contea di San Bernardino, in California.\nNel 2007 la popolazione stimata era di 107.721 abitanti."}
{"id": "2525916", "revid": "2187", "url": "https://it.wikipedia.org/wiki?curid=2525916", "title": "Alberto Avogadro", "text": ""}
{"id": "2525917", "revid": "304077", "url": "https://it.wikipedia.org/wiki?curid=2525917", "title": "Port triggering", "text": "Nelle reti informatiche, il port triggering \u00e8 una tecnica simile al port forwarding, con la differenza che non c'\u00e8 necessariamente bisogno di conoscere l'indirizzo IP del destinatario. Il port triggering agisce su tutta la LAN o su un intervallo di indirizzi IP (dipendendo dal modello di router) ed apre una porta non appena sente la richiesta di trasferimento.\nDifferenze con il port forwarding.\nPoniamo per esempio che venga usata la porta 5555 per richieste in uscita (upload) e contemporaneamente arrivi una richiesta in entrata sulla stessa porta. Nel port forwarding la richiesta in entrata non potr\u00e0 passare e dovr\u00e0 aspettare che la porta si liberi. Invece con il port triggering, il router aprir\u00e0 temporaneamente un'altra porta (o altre) in modo da evitare le attese. Ecco perch\u00e9 \u00e8 utile nel gaming online: in questi casi bisogna gestire molte richieste contemporanee in entrata e in uscita; trovare una porta occupata creerebbe ritardi meglio conosciuti come Lag. In alcuni modelli di router \u00e8 necessario effettuare comunque il forwarding."}
{"id": "2525920", "revid": "47767", "url": "https://it.wikipedia.org/wiki?curid=2525920", "title": "Giambattista", "text": ""}
{"id": "2525921", "revid": "439868", "url": "https://it.wikipedia.org/wiki?curid=2525921", "title": "Chiesa di Sant'Andrea Apostolo", "text": ""}
{"id": "2525923", "revid": "287204", "url": "https://it.wikipedia.org/wiki?curid=2525923", "title": "Eleonora d'Este", "text": ""}
{"id": "2525924", "revid": "1865216", "url": "https://it.wikipedia.org/wiki?curid=2525924", "title": "Calotta di ghiaccio", "text": "Una calotta di ghiaccio o inlandsis, \u00e8 una massa di ghiaccio continentale che copre il terreno di una vasta area geografica, estendendosi per pi\u00f9 di 50.000\u00a0km\u00b2.\nSulla Terra sono rimaste solo due calotte di ghiaccio, una nell'emisfero nord in Groenlandia, l'altra nell'emisfero sud in Antartide mentre durante l'ultimo periodo glaciale la calotta glaciale Laurentide copriva gran parte del Canada e dell'America del Nord, la calotta glaciale weichseliana copriva l'Europa del nord e la calotta glaciale della Patagonia buona parte dell'America del sud.\nDescrizione.\nLe calotte di ghiaccio sono di notevoli dimensioni, pi\u00f9 grandi delle piattaforme di ghiaccio o dei ghiacciai: masse di ghiaccio inferiori ai 50.000\u00a0km\u00b2 sono invece denominate cappe di ghiaccio e di solito alimentano una serie di ghiacciai lungo la loro periferia.\nSebbene la superficie sia fredda, la base della calotta glaciale \u00e8 generalmente pi\u00f9 calda a causa del calore geotermico. Talvolta si verifica la liquefazione del ghiaccio e l'acqua sciolta lubrifica la calotta di ghiaccio che pu\u00f2 cos\u00ec fluire pi\u00f9 velocemente: questo processo produce dei canali a flusso veloce denominati flussi di ghiaccio (in inglese \u00ab\"ice stream\"\u00bb).\nLe attuali calotte polari sono relativamente giovani in termini geologici. La calotta glaciale dell'Antartico si \u00e8 formata a partire da una piccola cappa glaciale (o forse diverse) nel primo Oligocene, ritirandosi e avanzando parecchie volte fino al Pliocene, quando ha finito con l'occupare quasi tutta l'Antartide. La calotta glaciale della Groenlandia non si svilupp\u00f2 affatto fino al tardo Pliocene ma, a quanto sembra, si svilupp\u00f2 molto velocemente con la prima glaciazione continentale. Ci\u00f2 ha avuto l'insolito effetto di consentire ai fossili delle piante che una volta crescevano nell'attuale Groenlandia di preservarsi molto meglio di quanto sia successo nella lenta formazione della calotta glaciale antartica.\nLe calotte polari ricoprono l'importante ruolo di regolatori sul lungo periodo della temperatura degli oceani e, pi\u00f9 in generale, del pianeta: l'eventuale formazione di ghiaccio rilascia infatti il calore latente di fusione, viceversa un suo scioglimento lo richiede in ugual misura.\nCalotta glaciale antartica.\nLa calotta glaciale antartica \u00e8 la pi\u00f9 grande massa singola di ghiaccio della Terra. Copre un'area di quasi 14 milioni di km\u00b2 e contiene approssimativamente 30 milioni di km\u00b3 di ghiaccio. Circa il 90% dell'acqua dolce del pianeta \u00e8 contenuto nella sua calotta glaciale che, se si sciogliesse, causerebbe un innalzamento del livello del mare di 61,1m.\nLa calotta glaciale antartica \u00e8 la piu grande riserva di acqua allo stato solido nella terra.\nLo spessore medio della calotta glaciale antartica \u00e8 di 1.829 m, anche se mediamente \u00e8 maggiore nella parte orientale con 2.226 m rispetto ai 1.306 m della parte occidentale, raggiungendo il massimo di 4.776 m. Il ghiaccio riempie anche il punto pi\u00f9 basso dell'Antartide sotto il livello del mare, rappresentato dalla Fossa subglaciale di Bentley a -2.538 m, situata nella parte occidentale del continente antartico.\nLa calotta glaciale antartica \u00e8 divisa dai Monti Transantartici in due parti disuguali: la calotta glaciale antartica orientale (in inglese \u00ab\"East Antarctic ice sheet - EAIS\"\u00bb) e la calotta glaciale antartica occidentale (in inglese \u00ab\"West Antarctic Ice Sheet - WAIS\"\u00bb). Quella orientale poggia su una massa continentale mentre quella occidentale \u00e8 classificata come una calotta di ghiaccio con base marina: il suo letto quindi giace sotto il livello del mare mentre i suoi confini fluiscono verso piattaforme di ghiaccio galleggianti.\nCalotta glaciale della Groenlandia.\nLa calotta glaciale della Groenlandia, detta anche \"Sermersuaq\", occupa circa l'82% della sua superficie per complessivi 1,71 milioni di km\u00b2 e se si sciogliesse causerebbe l'innalzamento del livello del mare di 7,2 m, sommergendo isole come Tuvalu e le Maldive che hanno un'altitudine massima inferiore o di poco superiore tale valore.\nHa una lunghezza in direzione nord-sud di quasi 2400\u00a0km e una larghezza massima di 1100\u00a0km alla latitudine di 77\u00b0N, vicino al suo margine settentrionale. L'altezza media \u00e8 di 2.135 m, mentre il suo spessore \u00e8 generalmente maggiore di 2\u00a0km: il \"GISP\", \u00ab\"Greenland Ice Sheet Project\"\u00bb, ha estratto un campione di ghiaccio di 3\u00a0km in un punto alto 3207 m di coordinate 72,6\u00b0N e 38,5\u00b0O.\nAlcune stime nel cambiamento della massa della calotta glaciale della Groenlandia suggeriscono che si stia sciogliendo al ritmo di circa 239\u00a0km\u00b3 all'anno. Si tratta di misure fornite dal satellite della NASA, \"GRACE\", Gravity Recovery and Climate Experiment, messo in orbita nel 2002..\nDinamica delle calotte glaciali.\nIl movimento dei ghiacci \u00e8 dominato dal moto dei ghiacciai, la cui attivit\u00e0 \u00e8 determinata da numerosi processi. Il loro moto \u00e8 il risultato di impennate cicliche inframmezzate da periodi pi\u00f9 lunghi di inattivit\u00e0, su scale temporali sia orarie che centenarie.\nEffetti del riscaldamento globale.\nSi \u00e8 gi\u00e0 accennato al fatto che la Groenlandia, e probabilmente anche l'Antartide, hanno recentemente perso parte della loro massa: il fenomeno \u00e8 dovuto essenzialmente al fatto che le perdite derivanti dalla fusione e dai ghiacciai di sbocco superano l'accumulo delle precipitazioni nevose. Secondo l'Intergovernmental Panel on Climate Change (Gruppo intergovernativo di esperti sul cambiamento climatico, IPCC), la perdita di massa delle calotte glaciali dell'Antartide e della Groenlandia contribu\u00ec, rispettivamente, per circa 0,21 \u00b1 0,35 e 0,21 \u00b1 0,07\u00a0mm/anno all'innalzamento del livello del mare tra il 1993 e il 2003."}
{"id": "2525929", "revid": "729019", "url": "https://it.wikipedia.org/wiki?curid=2525929", "title": "Lago del Restello", "text": "Il lago del Restello \u00e8 uno specchio d'acqua che si trova sul fondo della val Lapisina, nel comune italiano di Vittorio Veneto (provincia di Treviso).\nSulle rive di questo bacino artificiale sorgono la torre di San Floriano, la chiesa omonima e un alto viadotto dell'autostrada A27. Il toponimo rimanda ai \"restelli di sanit\u00e0\", delle barriere istituite dalla Repubblica di Venezia per impedire la diffusione delle epidemie attraverso il controllo dei traffici."}
{"id": "2525939", "revid": "284225", "url": "https://it.wikipedia.org/wiki?curid=2525939", "title": "Funzionalismo (scienze etnoantropologiche)", "text": ""}
{"id": "2525942", "revid": "38120", "url": "https://it.wikipedia.org/wiki?curid=2525942", "title": "Giorgio Gaber (album)", "text": "Giorgio Gaber \u00e8 il primo album di Giorgio Gaber, pubblicato nel 1961.\nIl disco.\nTrattandosi del primo long playing di Gaber, gi\u00e0 sulla scena da alcuni anni e con una produzione ormai variegata, esso doveva costituire, secondo i criteri della Casa discografica, una sorta di panoramica generale dell'artista, anche con registrazioni in diretta appositamente effettuate.\nNel disco sono perci\u00f2 inclusi cinque brani gi\u00e0 pubblicati su 45 giri nel biennio precedente (salvo \"Le strade di notte\", uscita quasi in contemporanea all'album), quattro inediti (\"Una lettera\", \"Il girasole rosso\", \"Il borsellino e la valigia\" e \"La cartolina colorata\", canzoni perlopi\u00f9 presentate allora da Gaber nel recital \"Il Giorgio e la Maria\") e nuove versioni di \"Una fetta di limone\" (gi\u00e0 incisa insieme ad Enzo Jannacci nel duo i Due Corsari), \"Buonanotte tesoro\" e \"Benzina e cerini\". Queste ultime due hanno entrambe una strofa in meno rispetto alle loro esecuzioni d'origine.\nSulla copertina \u00e8 riportata la dicitura \"Special\", caratteristica comune ad altri LP della Ricordi di quel periodo (come ad esempio il primo album di Gino Paoli, anch'esso diviso tra recenti successi da singolo e brani rifatti) costituiti a presentare pi\u00f9 da vicino l'artista di turno, anche nella confezione, decisamente \"deluxe\", con copertina in cartone spesso, impaginazione a libro, diverse fotografie e note all'interno, con un intervento diretto dello stesso artista.\nNel caso di Gaber, la copertina \u00e8 curata da Daniele Usellini, mentre la presentazione al disco \u00e8 di Franco Belli; sempre all'interno figura, appunto, un breve scritto di Gaber stesso, oltre ad un indice discografico delle canzoni sino ad allora pubblicate.\nIl titolo \u00e8 stato ristampato nel 1965 nella serie economica della Ricordi, con numero di catalogo MRP 9016, e con copertina diversa, non pi\u00f9 apribile, che mantiene per\u00f2 la nota introduttiva originale di Gaber. \nNel 2004 \u00e8 uscita la prima (e a tutt'oggi unica) ristampa su CD, che riprende fronte e retro della prima edizione."}
{"id": "2525954", "revid": "38275", "url": "https://it.wikipedia.org/wiki?curid=2525954", "title": "Officine Reggiane", "text": ""}
{"id": "2525957", "revid": "1568601", "url": "https://it.wikipedia.org/wiki?curid=2525957", "title": "Ghiacciaio di Tal\u00e8fre", "text": "Il ghiacciaio di Tal\u00e8fre \u00e8 un ghiacciaio del massiccio del Monte Bianco situato sul versante francese del medesimo.\nPrende forma da importanti vette del massiccio e, particolarmente, dall'aiguille Verte, dall'aiguille de Triolet e dall'aiguille de Tal\u00e8fre. Scendendo confluisce nel ghiacciaio di Leschaux. Sul bordo si trova il refuge du Couvercle (2.687\u00a0m)."}
{"id": "2525967", "revid": "838137", "url": "https://it.wikipedia.org/wiki?curid=2525967", "title": "ABN AMRO World Tennis Tournament 2001 - Doppio", "text": "Il doppio dell'ABN AMRO World Tennis Tournament 2001 \u00e8 stato un torneo di tennis facente parte dell'ATP Tour.\nDavid Adams e John-Laffnie de Jager erano i detentori del titolo, ma de Jager ha deciso di non partecipare quest'anno.\nSolo Adams ha partecipato facendo coppia con Marius Barnard, ma ha perso nel 1\u00ba turno contro Dominik Hrbat\u00fd e David Prinosil.\nJonas Bj\u00f6rkman e Roger Federer hanno battuto in finale 6\u20133, 6\u20130, Petr P\u00e1la e Pavel V\u00edzner."}
{"id": "2525976", "revid": "74801", "url": "https://it.wikipedia.org/wiki?curid=2525976", "title": "Eleonora d'Este (1561-1637)", "text": "Biografia.\nEra figlia di Alfonso d'Este, marchese di Montecchio e figlio illegittimo del duca di Ferrara Alfonso I d'Este, e della prima moglie Giulia della Rovere, figlia del duca di Urbino Francesco Maria I della Rovere.\nVenne data in sposa a Carlo Gesualdo da Venosa; il matrimonio venne celebrato a Ferrara il 21 febbraio 1594.\nLa prima moglie di Carlo fu Maria d'Avalos, che fu trovata assieme all'amante e uccisa dal marito nella notte tra il 16 e il 17 ottobre 1590.\nEleonora diede al marito, che aveva gi\u00e0 avuto dalla prima moglie il figlio Emanuele, un bambino che visse solo alcuni anni\nIl matrimonio fu infelice a causa dell'avarizia e dei maltrattamenti del marito.\nIl 10 settembre 1613 rimase vedova e, bench\u00e9 il testamento del marito le imponesse di rimanere a Gesualdo, per poter beneficiare del vitalizio e dei titoli nobiliari, fece ritorno a Modena.\nDiscendenza.\nEleonora e Carlo ebbero un figlio:"}
{"id": "2525983", "revid": "25990244", "url": "https://it.wikipedia.org/wiki?curid=2525983", "title": "Riccardo Fedel Comandante Libero", "text": ""}
{"id": "2525986", "revid": "25990257", "url": "https://it.wikipedia.org/wiki?curid=2525986", "title": "Comandante Libero Riccardo Fedel", "text": ""}
{"id": "2525988", "revid": "1982", "url": "https://it.wikipedia.org/wiki?curid=2525988", "title": "Ibra", "text": "Ibra () \u00e8 una citt\u00e0 dell'Oman situata a circa 140\u00a0km a sud della capitale Mascate.\nIbra \u00e8 una delle citt\u00e0 pi\u00f9 antiche dell'Oman ed \u00e8 stata un importante centro commerciale, culturale e artistico. La citt\u00e0 acquis\u00ec la sua importanza come punto di transito della regione di al-Sharqiyya, in parte ricompresa nell'omonima provincia dell'Arabia Saudita.\nStoria.\nLa nascita di Ibra viene pre-datata all'era del profeta Maometto. La citt\u00e0 contiene numerosi castelli e antiche moschee. Ibra \u00e8 diventata una citt\u00e0 pi\u00f9 moderna dal 1970 sotto il regno del Sultano Qabus. I miglioramenti hanno compreso collegamenti a Mascate con una strada a due corsie, le comunicazioni sono state migliorate con l'accesso alla banda larga, ed \u00e8 stata dotata di un ospedale funzionale. Ibra \u00e8 anche un centro per l'istruzione, con un istituto tecnico e uno di scienze applicate. Vi si trovano due alberghi che insieme ai collegamenti stradali consentono la promozione del turismo nella zona.\nGeografia e clima.\nIbra \u00e8 circondata montagne da ogni lato, con uno scenario di alture a ridosso della citt\u00e0. Da novembre a marzo il clima \u00e8 alquanto freddo, con temperature che scendono al livello pi\u00f9 basso di 13\u00b0/14\u00b0 nei mesi di gennaio e febbraio. In estate, il clima \u00e8 caldo e secco, con temperature che si avvicinano ai 50\u00b0 in luglio. Le precipitazioni sono molto basse e si verificano soprattutto in inverno, quando masse di aria a bassa pressione portano la pioggia."}
{"id": "2526000", "revid": "1504506", "url": "https://it.wikipedia.org/wiki?curid=2526000", "title": "Duchi di Baviera", "text": ""}
{"id": "2526007", "revid": "508156", "url": "https://it.wikipedia.org/wiki?curid=2526007", "title": "Mellofono", "text": "Il mellofono \u00e8 uno strumento della famiglia degli ottoni, che trova impiego nelle marching band nel registro dei corni.\nIl loro aspetto \u00e8 simile a quello dei pi\u00f9 comuni flicorni soprani; possono essere distinti riconoscendo il loro canneggio, a vista ben pi\u00f9 lungo, e la campana molto grande e rastremata.\nRispetto ai tradizionali corni i mellofoni, pur essendo anch'essi intonati in Fa, hanno il canneggio lungo la met\u00e0, riducendo quindi la difficolt\u00e0 di esecuzione; si caratterizzano altres\u00ec per proiettare molto bene il suono in avanti, verso il pubblico (peculiarit\u00e0 questa particolarmente utile durante le marce e all'aperto).\nVengono suonati sia con bocchini a tazza, simili a quelli della tromba, sia con bocchini pi\u00f9 conici. Il timbro sar\u00e0 di conseguenza pi\u00f9 chiaro o pi\u00f9 scuro.\nOggi esistono in commercio anche corni da parata di aspetto molto simile, con naturalmente canneggio pi\u00f9 lungo.\nLo strumento \u00e8 stato valorizzato anche nel campo della musica jazz, grazie al trombettista statunitense Don Elliott che nel 1953 fu il primo strumentista a introdurlo nel genere."}
{"id": "2526008", "revid": "172866", "url": "https://it.wikipedia.org/wiki?curid=2526008", "title": "Mellophone", "text": ""}
{"id": "2526009", "revid": "462285", "url": "https://it.wikipedia.org/wiki?curid=2526009", "title": "Schnoor", "text": "Lo Schnoor (in basso tedesco anche: Snoor) o Schnoorviertel (\"Schnoor\" + \"Viertel\" \u201cquartiere\u201d) \u00e8 un famoso quartiere storico del centro della citt\u00e0 tedesca di Brema (Germania nord-occidentale), nel distretto di Bremen-Mitte, composto da piccoli edifici (molti dei quali a graticcio) del XVI \u2013 XIX secolo, miracolosamente scampati alle distruzioni della seconda guerra mondiale e restaurati a partire dal 1958: si tratta del pi\u00f9 antico nucleo abitativo della citt\u00e0.\nIl quartiere, in origine abitato da pescatori e che, all'inizio del XX secolo, era una delle zone pi\u00f9 povere della citt\u00e0, ha oggi un carattere prettamente turistico e gli edifici situati nelle strette viuzze dello Schnoor ospitano negozi (soprattutto di souvenir), bar, alberghi e ristoranti.\nMolti degli edifici sono monumenti protetti (v. il paragrafo \"Edifici protetti\").\nCaratteristiche.\nIl quartiere \u00e8 caratterizzato da strette viuzze, sulle quali si affacciano degli edifici risalenti per lo pi\u00f9 al Classicismo (1800-1850) e all'Istoricismo (1850 \u2013 1890); solo alcuni risalgono al Barocco (1700 \u2013 1770) e pochi al Rinascimento del Weser (1550 e 1630).\nMolte denominazioni delle vie dello Schnoor fanno riferimento ad un uso passato, come ad esempio la Stavendamm, il cui nome deriva dalla parola basso tedesco \"Stave\", che significa \u201cstanza\u201d (cfr. ted. \"Stube\") e si deve alla presenza in loco di un bagno (ted. \"Badestube\") pubblico.\nTra gli edifici pi\u00f9 famosi e curiosi, figura quello che ora ospita un albergo con una sola stanza.\nUbicazione.\nLo Schnoor si trova nella zona sud-orientale della citt\u00e0, vicino al corso del fiume Weser e nei pressi del Wilhelm-Kaisen-Br\u00fccke, tra le vie Tiefer Osterdeich (la strada lungo il Weser, con la quale lo Schnoor \u00e8 collegato da un sottopassaggio chiamato \u201cTunnel Schnoor-Tiefer\u201d), Altenwall e Balgebr\u00fcckstra\u00dfe.\nOrigini del nome.\nIl nome deriva dalla parola \"Schnoor\" o \"Snoor\", che significa \u201cfilo\u201d e che fa riferimento ad antichi lavori manuali che si svolgevano in loco (cfr. ted. \"Schnur\").\nStoria.\nLe prime notizie sul quartiere di Schnoor si hanno nel XIII secolo, quando ai margini dello stesso venne costruito un convento francescano, di cui rimane la chiesa.\nIl quartiere si svilupp\u00f2 soprattutto tra i secoli XVI e XVIII.\nAll'inizio del XX secolo, lo Schnoor fu abitato quasi esclusivamente dalle persone povere della citt\u00e0 e fu quindi a rischio demolizione, perch\u00e9 considerato alla stregua di una \u201cbaraccopoli\u201d.\nInfine, a partire dal 1958 \u2013 1959, inizi\u00f2 un'opera di restauro.\nEdifici protetti.\nTra gli edifici dello Schnoor posti sotto tutela, vi sono:"}
{"id": "2526012", "revid": "1566286", "url": "https://it.wikipedia.org/wiki?curid=2526012", "title": "Michael A. Goorjian", "text": "Biografia.\nGoorjian nasce a San Francisco, in California, il 4 febbraio del 1971 da una famiglia di origini armene da parte di padre (i nonni paterni del padre erano superstiti del genocidio armeno) e di origini scozzesi da parte di madre. Cresciuto ad Oakland, frequent\u00f2 il locale \"Bishop O'Dowd High School\", dove, tramite il loro programma extrascolastico di teatro, si appassion\u00f2 alla recitazione, iniziando cos\u00ec a recitare presso la compagnia teatrale cittadina. Il suo primo lavoro a Hollywood fu nel ruolo di un ballerino nel musical della Disney \"Newsies\". Da quel momento continu\u00f2 a lavorare come attore, vincendo un Emmy Award per aver recitato nel ruolo di un giovane ragazzo autistico nel film tv \"La madre\". Michael \u00e8 probabilmente meglio conosciuto come \"Justin\" (\"L'amico di Neve Campbell\") nella serie \"Cinque in famiglia\". Nel 1998 recita assieme Matthew Lillard nel film \"Fuori di cresta\" nel ruolo di Bob, un giovane punk-anarchico; sempre nel 1998 recita con Morgan Freeman nel film \"Pioggia infernale\". Attualmente Michael vive a San Francisco, in California con la sua ragazza Jolie."}
{"id": "2526027", "revid": "15756", "url": "https://it.wikipedia.org/wiki?curid=2526027", "title": "Otite media cronica purulenta", "text": "L'otite media cronica purulenta \u00e8 una patologia infiammatoria caratterizzata dalla contemporanea presenza di alterazioni infiammatorie croniche (presenta di linfociti T, macrofagi e tessuto sclero-cicatriziale) della mucosa dell'orecchio medio e di una perforazione timpanica semplice che non regredisce verso una chiusura spontanea.\nClassificazione.\nPer definizione, tale forma di otite media si distingue dall'otite media acuta purulenta per la presenza di infiammazione cronica e perforazione timpanica persistente. Pu\u00f2 essere divisa in una forma tubo-dipendente, tipica dei bambini e con perforazione timpanica nel quadrante antero-inferiore con intensa otorrea siero-mucosa, e in una forma non-tubo dipendente, con ampia perforazione che coinvolge anche i quadranti posteriori e abbondante otorrea muco-purulenta.\nEpidemiologia.\nRispetto alla forma acuta, la forma cronica \u00e8 pi\u00f9 rara. Si manifesta soprattutto in anziani, soggetti defedati od immunodepressi. Nei bambini questa forma \u00e8 dovuta allo scorretto approccio terapeutico della forma acuta o alla presenza di condizioni di rischio come malformazioni del canale uditivo o del rino-faringe.\nEziologia e patogenesi.\nQuesta forma di otite segue solitamente ad un'otite media acuta purulenta in cui non \u00e8 avvenuta la chiusura della perforazione timpanica. In alcuni casi pu\u00f2 essere generata da una perforazione di natura traumatica. La persistenza della flora endotimpanica (insufficiente eradicazione antibiotica o resistenza), il deficit di difese immunitarie locali e generali, difetti di ventilazione tubarica e l'estesa necrosi ossea o timpanica costituiscono fattori e condizioni di rischio per la genesi e lo sviluppo di otite cronica. I batteri responsabili dell'infezione risultano essere (in ordine di frequenza):\nDifferentemente dalla forma acuta, \"Staphylococcus aureus\" risulta essere il principale responsabile, con notevoli implicazioni nella conduzione di un adeguato schema antibiotico. I batteri del genere \"Proteus\" e \"Pseudomonas aeruginosa\" possiedono resistenza alla maggior parte delle penicilline e a molte cefalosporine di prima e seconda generazione.\nAnatomia patologica.\nIl processo infiammatorio cronico esita verso la presenza di un caratteristico infiltrato di cellule flogistiche a carico della mucosa che tappezza l'orecchio medio. Talvolta, l'intensa infiltrazione e proliferazione si traduce in una iperplasia polipoide dell'orecchio medio che rappresenta un quadro tipico della forma non-tubo dipendente. Nelle fasi avanzate e caratterizzate da fenomeni flogistici particolarmente intensi si pu\u00f2 assistere al riassorbimento o alla sclerosi delle strutture ossee circostanti o di parti della catena ossiculare. In questi casi, l'erosione \u00e8 pi\u00f9 evidente a livello del capitello e della crura della staffa o del processo lungo dell'incudine.\nProfilo clinico.\nL'otite media cronica purulenta non \u00e8 dominata dalla intensa sintomatologia olgica tipica della forma acuta; piuttosto, presenta otorrea purulenta e ipoacusia media. Nei casi pi\u00f9 gravi, il coinvolgimento e l'erosione delle strutture ossee pu\u00f2 esitare verso la formazione di raccolto ascessuali e verso la batteriemia. Nell'adulto possono verificarsi stati febbrili uniti alla sensazione di ovattamento, acufene e in qualche caso anche vertigini. Nei neonati \u00e8 possibile riconoscere i sintomi dall'irritabilit\u00e0, dal pianto e dal movimento delle mani vicino all'orecchio.\nProfilo diagnostico.\nLe procedure otoscopiche consentono di evidenziare l'otorrea e l'estensione della perforazione timpanica. Inoltre \u00e8 possibile evidenziare le formazioni flogistiche polipoidi che caratterizzano la forma non-tubo dipendente. L'esame otmicroscopico possiede una maggiore sensibilit\u00e0 e specificit\u00e0 in quanto consente l'aspirazione delle secrezioni e una migliore valutazione sullo stato dei tessuti. L'esame audiometrico pu\u00f2 evidenziare un deficit uditivo di vario grado che solitamente risulta essere di tipo trasmissivo o misto (ma comunque pantonale) in rapporto con le condizioni della catena ossiculare. La TC consente di visualizzare l'estensione del processo flogistico e l'eventuale erosione delle strutture ossee e si utilizza quando non si verifica una risposta alle terapie o in evidenza di tessuti di non chiara interpretazione.\nTerapia.\nIn questo caso \u00e8 fondamentale allestire uno schema antibiotico fondato sul referto di un antibiogramma, onde evitare recidive e l'insorgenza di resistenza. Si possono utilizzare penicilline antistafilocco, antipseudomonas o monobattami; cefalosporine di terza generazione (per \"Pseudomonas\", \"Proteus\" ed \"Escherichia\"), glicopeptidi (per \"Staphylococcus\") e chinolonici (ampio spettro e somministrabili per via orale) possono essere usati in caso di resistenza. Alla terapia antibiotica si possono associare analgesici e antinfiammatori non steroidei. Queste terapie consentono la risoluzione temporanea del processi flogistici; la guarigione della perforazione timpanica pu\u00f2 invece essere ottenuta mediante procedure di miringoplastica e timpanoplastica.\nComplicanze.\nLa complicanza pi\u00f9 temibile \u00e8 l'evoluzione verso un'otite media cronica colesteatomatosa."}
{"id": "2526031", "revid": "367445", "url": "https://it.wikipedia.org/wiki?curid=2526031", "title": "Telegiornale (RSI)", "text": "Il Telegiornale \u00e8 il notiziario della RSI, filiale italofona della SRG SSR, azienda concessionaria del servizio pubblico radiotelevisivo in Svizzera. Va in onda su RSI LA1.\nStoria.\nAll'inizio tutti i telegiornali delle tre regioni linguistiche della Svizzera avevano sede a Zurigo, sede centrale della SRG SSR, e venivano trasmessi una volta al giorno (la sera). Dal 1987 il telegiornale in lingua italiana si \u00e8 trasferito a Comano (sede degli studi televisivi dell'allora TSI, oggi RSI), aumentando il numero di edizioni fino a cinque al giorno, per poi ridursi a 3 d'estate e nel weekend e 4 negli altri giorni. La redazione produce anche \"speciali\" per segnalare ai telespettatori avvenimenti particolari. La testata \u00e8 diretta dal 2013 da Roberto Cattaneo. Nel 2014 viene cancellata l'edizione della notte, per poi essere ripristinata nel 2019 con Infonotte.\nDal 28 gennaio 2019, il Telegiornale rinnova la propria immagine, il proprio studio, la propria sigla e il proprio logo; a curare la scenografia di quest'ultimo \u00e8 stata Francesca Montinaro.\nScambio di redazione.\nNegli anni 2010 la SRG SSR ha promosso iniziative di \"scambio\" tra le redazioni giornalistiche delle proprie filiali (francese, tedesca e italiana), nel corso delle quali ciascuna \u00e9quipe si \u00e8 ritrovata a produrre e mandare in onda un notiziario in una lingua diversa da quella d'appartenenza. In quest'ambito, il 20 marzo 2014, l'edizione delle 20:00 del Telegiornale venne prodotta da una squadra di giornalisti della SRF e condotta dalla presentatrice Maureen Bailo, mentre una squadra italofona produsse l'edizione delle 19:30 del SRF Tagesschau."}
{"id": "2526032", "revid": "2052878", "url": "https://it.wikipedia.org/wiki?curid=2526032", "title": "Le strade di notte/Buonanotte tesoro", "text": "Le strade di notte/Buonanotte tesoro \u00e8 un singolo di Giorgio Gaber pubblicato nel 1961.\nIl disco.\nPubblicato con due copertine diverse, la prima \u00e8 blu con la scritta bianca con il titolo e una foto piccola di Gaber, mentre la seconda ha una foto in primo piano del cantante; in entrambe sul retro vi \u00e8 un elenco di successi del cantante (diverso per\u00f2 nelle due emissioni).\nI brani.\nLe strade di notte.\nDescrive la solitudine della citt\u00e0 di notte, paragonata a quella dell'innamorato senza la sua donna; la musica \u00e8 triste e malinconica.\nCover.\nLa prima cantante a interpretare \"Le strade di notte\" \u00e8 stata Gigliola Cinquetti, che proprio con questo brano ha vinto il Festival di Castrocaro nell'autunno del 1963.\nNegli anni '90 \u00e8 stata cantata spesso dal vivo (ma anche in televisione in varie occasioni, ad esempio al Maurizio Costanzo Show) da Roberto Vecchioni.\nNel 2006 \u00e8 stata incisa da Claudio Baglioni nel suo album \"Quelli degli altri tutti qui\".\nBuonanotte tesoro.\nAltra canzone d'amore, appartenente al primissimo periodo di Gaber, che l'aveva incisa una prima volta nel 1959. La versione pubblicata su questo singolo \u00e8 invece una reincisione, ripresa dal primo album dell'artista, con nuovo arrangiamento e con una strofa in meno nel testo."}
{"id": "2526033", "revid": "1714743", "url": "https://it.wikipedia.org/wiki?curid=2526033", "title": "Ippolita della Rovere", "text": "Biografia.\nEra figlia del duca di Urbino Francesco Maria I della Rovere e di Eleonora Gonzaga.\nVenne data in sposa nel 1541 ad Antonio d'Aragona, duca di Montalto. Antonio era figlio di Ferdinando d'Aragona, figlio illegittimo del re Ferrante I d'Aragona.\nDiscendenza.\nIppolita e Antonio ebbero tre figli:"}
{"id": "2526034", "revid": "80598", "url": "https://it.wikipedia.org/wiki?curid=2526034", "title": "Le strade di notte", "text": ""}
{"id": "2526036", "revid": "287204", "url": "https://it.wikipedia.org/wiki?curid=2526036", "title": "Cultura di Srubna", "text": "La cultura di Srubna (, , anche detta cultura delle tombe in legno), fu una cultura della tarda et\u00e0 del bronzo (XVI-IX secolo a.C.). Successe alle culture di Jamna, Aba\u0161evo e a quella delle catacombe.\nOccupava l'area \"lungo\" e \"al di sopra\" la riva settentrionale del Mar Nero, dal Dnepr verso est, lungo la base settentrionale del Caucaso, nell'area adiacente alla riva nord del Mar Caspio, attraverso il Volga fino ad fronteggiare il territorio della approssimativamente contemporanea e talvolta relazionata cultura di Andronovo.\nIl nome proviene dal russo c\u0440\u0443\u0431 (\"srub\"), \"struttura in legno\", per il modo in cui erano costruite le tombe. Parti di animali venivano seppellite insieme al corpo del defunto.\nL'economia era costituita da un'agricoltura mista e allevamento di bestiame. \u00c8 stato ipotizzato che gli storici cimmeri siano discesi da questa cultura.\nAlla cultura di Srubna vengono a succedere gli sciti e i sarmati nel I millennio a.C., e poi i cazari e kipchak nel primo millennio d.C."}
{"id": "2526038", "revid": "80598", "url": "https://it.wikipedia.org/wiki?curid=2526038", "title": "Buonanotte tesoro", "text": ""}
{"id": "2526040", "revid": "183694", "url": "https://it.wikipedia.org/wiki?curid=2526040", "title": "Claudio Cipelletti", "text": "Biografia.\nCon il documentario \"Due volte genitori\", prodotto in collaborazione con AGedO e che affronta la tematica del rapporto tra genitorialit\u00e0 e omosessualit\u00e0, presentato a numerosi festival e concorsi per documentari ha vinto il premio come miglior documentario al 23\u00ba Festival Mix di Milano nel 2009 e al festival internazionale Cinhomo di Valladolid nel 2010.\nLo stesso documentario \u00e8 stato presentato il 23 giugno 2009 ai deputati e senatori del Parlamento Italiano."}
{"id": "2526042", "revid": "407378", "url": "https://it.wikipedia.org/wiki?curid=2526042", "title": "Alfa Romeo Carabo", "text": ""}
{"id": "2526049", "revid": "599013", "url": "https://it.wikipedia.org/wiki?curid=2526049", "title": "J\u00e9r\u00f4me Vareille", "text": ""}
{"id": "2526050", "revid": "287204", "url": "https://it.wikipedia.org/wiki?curid=2526050", "title": "Jerome Vareille", "text": ""}
{"id": "2526051", "revid": "1543377", "url": "https://it.wikipedia.org/wiki?curid=2526051", "title": "Masaguara", "text": "Masaguara \u00e8 un comune dell'Honduras facente parte del dipartimento di Intibuc\u00e1.\nIl comune venne istituito nel 1820."}
{"id": "2526056", "revid": "767487", "url": "https://it.wikipedia.org/wiki?curid=2526056", "title": "Marie (film 1994)", "text": "Marie \u00e8 un film del 1994 diretto da Marian Handwerker.\nLa pellicola ha per protagonista l'attrice belga Marie Gillain.\nTrama.\nMarie \u00e8 una ragazza incinta che decide di aiutare un ragazzino di nome Tonio a trovare la madre: i due partiranno per un lungo viaggio che li porter\u00e0 fino in Portogallo..."}
{"id": "2526057", "revid": "287204", "url": "https://it.wikipedia.org/wiki?curid=2526057", "title": "Delray Beach International Tennis Championships 2001", "text": "Il Delray Beach International Tennis Championships 2001 \u00e8 stato un torneo di tennis giocato sul cemento.\n\u00c8 stata l'10\u00aa edizione del Delray Beach International Tennis Championships, che fa parte della categoria International Series nell'ambito dell'ATP Tour 2001.\nSi \u00e8 giocato al Delray Beach Tennis Center di Delray Beach in Florida, dal 5 marzo al 12 marzo 2001.\nCampioni.\nSingolare.\n Jan-Michael Gambill ha battuto in finale Xavier Malisse 7-5, 6-4\nDoppio.\n Jan-Michael Gambill / Andy Roddick hanno battuto in finale Thomas Shimada / Myles Wakefield 7-5, 6-4"}
{"id": "2526060", "revid": "767487", "url": "https://it.wikipedia.org/wiki?curid=2526060", "title": "Too Hot to Sleep", "text": "Too Hot to Sleep \u00e8 il settimo album della band Survivor pubblicato nel 1988. L'album vede sonorit\u00e0 molto vicine a quelle del primo album della band, forse questo il motivo per cui le vendite di quest'album furono scarse. Singoli estratti dall'album furono \"Didn't Know It Was Love\" (61\u00ba posto nella Billboard Hot 100) e \"Across The Miles\" (74\u00ba in classifica). L'album invece si piazz\u00f2 187\u00ba nella Billboard 200 (risultato pi\u00f9 basso di \"Survivor\" e \"Caught in the Game\"). La band per\u00f2 and\u00f2 in tour (memorabile la loro apertura per i Cheap Trick in una delle date del \"The Flame Tour of North America\"). Dopo il tour per\u00f2 Frankie Sullivan, Jimi Jamison e Jim Peterik annunciarono uno scioglimento della band a tempo indeterminato. L'album vede l'entrata nel gruppo del bassista Bill Syniar e del batterista Mickey Curry, sostituti dei fuoriuscenti Stephan Ellis e Marc Droubay."}
{"id": "2526062", "revid": "1543377", "url": "https://it.wikipedia.org/wiki?curid=2526062", "title": "San Antonio (Intibuc\u00e1)", "text": "San Antonio \u00e8 un comune dell'Honduras facente parte del dipartimento di Intibuc\u00e1.\nIl comune risulta esistente come entit\u00e0 autonoma nel 1883, all'atto della creazione del distretto."}
{"id": "2526065", "revid": "110157", "url": "https://it.wikipedia.org/wiki?curid=2526065", "title": "Monte Ch\u00e9tif", "text": "Il monte Ch\u00e9tif (pron. fr. : - localmente, \"mont Ch\u00e9tif\", in francese) (2.343 ) \u00e8 una montagna delle Alpi della Grande Sassi\u00e8re e del Rutor nelle Alpi Graie. \nDescrizione.\nLa montagna si trova in Valle d'Aosta e sovrasta ad ovest Courmayeur.\nIl toponimo significa \"monte gracile\" in francese\nDalla vetta del monte si gode di un ottimo panorama sia su Courmayeur fino a Pr\u00e9-Saint-Didier sia sul versante italiano del massiccio del Monte Bianco.\nAccessi.\n\u00c8 possibile raggiungere il monte tramite numerosi facili sentieri che partono da Plan Ch\u00e9crouit e da Pr\u00e9 de Pascal oppure tramite una ferrata alla quale si accede nei pressi di Courba Dzeleuna."}
{"id": "2526067", "revid": "339392", "url": "https://it.wikipedia.org/wiki?curid=2526067", "title": "Mont Chetif", "text": ""}
{"id": "2526070", "revid": "1543377", "url": "https://it.wikipedia.org/wiki?curid=2526070", "title": "San Francisco de Opalaca", "text": "San Francisco de Opalaca \u00e8 un comune dell'Honduras facente parte del dipartimento di Intibuc\u00e1."}
{"id": "2526073", "revid": "1543377", "url": "https://it.wikipedia.org/wiki?curid=2526073", "title": "San Isidro (Intibuc\u00e1)", "text": "San Isidro \u00e8 un comune dell'Honduras facente parte del dipartimento di Intibuc\u00e1.\nIl comune \u00e8 stato istituito nel 1925 con parte del territorio del comune di Jes\u00fas de Otoro."}
{"id": "2526082", "revid": "1543377", "url": "https://it.wikipedia.org/wiki?curid=2526082", "title": "San Juan (Intibuc\u00e1)", "text": "San Juan \u00e8 un comune dell'Honduras facente parte del dipartimento di Intibuc\u00e1.\nIl comune \u00e8 stato istituito nel 1878."}
{"id": "2526089", "revid": "767487", "url": "https://it.wikipedia.org/wiki?curid=2526089", "title": "Hit and Run Lover", "text": "Hit and Run Lover \u00e8 la prima canzone, nonch\u00e9 primo ed unico singolo estratto, dell'album \"Fragile\" dei Dead or Alive del 2000.\nIl videoclip per il brano stesso fu prodotto in Giappone ed \u00e8 il penultimo video girato dal gruppo (l'ultimo video \u00e8 la versione del 2003 della loro hit storica \"You Spin Me Round (Like a Record)\".\nEssendo l'intero album \"Fragile\" pubblicato solo nel Giappone, il brano \"Hit &amp; Run Lover\" si classific\u00f2 solo nella classifica giapponese, esattamente al 2\u00ba posto diventando un ennesimo successo per il gruppo in Giappone.\nUn anno dopo il brano venne remixato ed incluso nell'album \"Unbreakable\", un disco composto solo da remix dell'album \"Fragile\".\nQuesta nuova versione \u00e8 stata eseguita in un concerto che i Dead Or Alive tennero al BigSite di Tokyo nel 2001; la performance \u00e8 stata eseguita dai Dead Or Alive senza il tastierista Jason Alburey, ma con due membri aggiuntivi: Cliff Slapher e Mickey Dee."}
{"id": "2526090", "revid": "1543377", "url": "https://it.wikipedia.org/wiki?curid=2526090", "title": "San Marcos de la Sierra", "text": "San Marcos de la Sierra \u00e8 un comune dell'Honduras facente parte del dipartimento di Intibuc\u00e1.\nIl comune \u00e8 stato istituito nel 1901 con parte del territorio del comune di Yamaranguila."}
{"id": "2526094", "revid": "86341", "url": "https://it.wikipedia.org/wiki?curid=2526094", "title": "Mossiere", "text": "In un palio il mossiere \u00e8 colui che, abbassando il canape, fa partire la gara ippica della manifestazione.\nFunzione.\n\u00c8 l'unico ed insindacabile giudice sulla validit\u00e0 della partenza (la cosiddetta \"mossa\") delle eventuali fasi eliminatorie e della corsa vera e propria. Il mossiere pu\u00f2 abbassare il canape anche per motivi di sicurezza, quando una o pi\u00f9 contrade \"forzano\" la mossa. Quando il canape si abbassa ma il mossiere, a suo insindacabile giudizio, non ritiene valida la partenza (allineamento non corretto, posizioni scambiate, ecc.), decreta l'annullamento della mossa stessa.\nInoltre effettua la chiamata all'interno dei canapi secondo gli ordini prestabiliti per sorteggio, diversi per le eventuali prove e per il palio. Pu\u00f2 far uscire e rientrare i cavalli dai canapi, senza cambiare l'ordine di chiamata, quando ritiene che l'allineamento sia difficoltoso. Pu\u00f2 richiamare ed ammonire i fantini in caso di comportamento scorretto. Richiami ed ammonizioni si traducono poi in squalifiche per le contrade o per i fantini.\nNomina.\nAl palio di Siena \u00e8 nominato dall'amministrazione comunale, su segnalazione dei capitani delle diciassette contrade. Il mossiere svolge il suo ruolo all'interno del verrocchio durante le batterie della tratta, per le sei prove e per la corsa del Palio, dal quale comanda sia il meccanismo di abbassamento del canape per dare la mossa, sia il pulsante per l'esplosione del mortaretto per decretarne l'annullamento. \nL'abbassamento del canape deve essere effettuato dal mossiere con grande tempismo, quando la contrada di rincorsa entra fra i canapi. In ogni caso, come recita l'art. 65 del regolamento del palio di Siena: \nUna volta che la mossa \u00e8 valida, il mossiere esce dalla piazza per motivi di sicurezza.\nAl palio di Legnano \u00e8 investito del suo ruolo dal cavaliere del Carroccio. Quest'ultimo, a sua volta, \u00e8 nominato dal supremo magistrato, ovvero dal sindaco di Legnano, sentiti il gran maestro del collegio dei capitani e delle contrade ed il presidente della Famiglia Legnanese, associazione locale che partecipa all'organizzazione della manifestazione. \nAl palio di Asti \u00e8 invece nominato dal consiglio del palio."}
{"id": "2526095", "revid": "25991620", "url": "https://it.wikipedia.org/wiki?curid=2526095", "title": "Alavere", "text": ""}
{"id": "2526097", "revid": "1543377", "url": "https://it.wikipedia.org/wiki?curid=2526097", "title": "San Miguelito (Intibuc\u00e1)", "text": "San Miguelito (noto anche come San Miguel Guancapla) \u00e8 un comune dell'Honduras facente parte del dipartimento di Intibuc\u00e1.\nIl comune \u00e8 stato istituito nel 1870."}
{"id": "2526098", "revid": "86343", "url": "https://it.wikipedia.org/wiki?curid=2526098", "title": "San Miguel Guancapla", "text": ""}
{"id": "2526100", "revid": "984922", "url": "https://it.wikipedia.org/wiki?curid=2526100", "title": "Providence Stadium", "text": "Il Providence Stadium, \u00e8 uno stadio di cricket di Georgetown, nella Guyana. Nonostante sia di costruzione recente lo stadio gode di grande prestigio al punto da ospitare anche partite di Test cricket. La costruzione \u00e8 iniziata nel maggio del 2005 in previsione della Coppa del Mondo di cricket 2007 ed \u00e8 stata ultimata nel 2006."}
{"id": "2526101", "revid": "80026", "url": "https://it.wikipedia.org/wiki?curid=2526101", "title": "Bioediliza", "text": ""}
{"id": "2526104", "revid": "83531", "url": "https://it.wikipedia.org/wiki?curid=2526104", "title": "Giro di Svizzera 2005", "text": "Il Giro di Svizzera 2005, sessantanovesima edizione della corsa e valevole come quindicesima prova del circuito UCI ProTour, si svolse in nove tappe dall'11 al 19 giugno 2005, per un percorso totale di 1 354,8\u00a0km con partenza da Sciaffusa e arrivo a Ulrichen. Lo spagnolo Aitor Gonz\u00e1lez della Euskaltel-Euskadi si aggiudic\u00f2 la corsa, concludendo in 33h08'51\".\nSquadre e corridori partecipanti.\nAl via si sono presentate le formazioni dei team ProTour, per un totale di 160 atleti iscritti. I ciclisti arrivati al traguardo finale sono stati 92, mentre 68 si sono ritirati, con una percentuale di arrivi pari al 57%."}
{"id": "2526105", "revid": "767487", "url": "https://it.wikipedia.org/wiki?curid=2526105", "title": "Santa Luc\u00eda (Intibuc\u00e1)", "text": "Santa Luc\u00eda \u00e8 un comune dell'Honduras facente parte del dipartimento di Intibuc\u00e1.\nIl comune \u00e8 stato istituito nel 1844."}
{"id": "2526107", "revid": "1149807", "url": "https://it.wikipedia.org/wiki?curid=2526107", "title": "Charlotte (serie animata 1977)", "text": " \u00e8 una serie animata in 30 episodi realizzata nel 1977 dalla Nippon Animation. La prima edizione dell'anime \u00e8 stata trasmessa in Italia sulle tv locali nel 1980, per approdare su Rai 1 nel 1992 e in seguito su Rai 2 nel 2001. Nel 2005 \u00e8 stata realizzata una seconda edizione italiana con un nuovo doppiaggio, trasmessa su Italia Teen Television dal 27 ottobre e su Italia 1 dal 30 novembre dello stesso anno.\nTrama.\nCharlotte Montbarn \u00e8 una ragazzina di 12 anni che vive col padre Andr\u00e9 in una fattoria del Qu\u00e9bec. Proprio il giorno del suo compleanno scopre che la madre Simone non \u00e8 morta come aveva sempre creduto, ma sta arrivando dalla Francia per riunirsi a lei e ad Andr\u00e9. La madre, infatti, non era stata mai accettata dal nonno di Charlotte, il duca Montbarn, che dopo la nascita della figlia l'aveva costretta ad abbandonare la famiglia.\nQuando, per\u00f2, Simone sta arrivando via mare, scoppia una terribile tempesta che provoca l'affondamento della sua nave e della barca che il marito Andr\u00e9 stava utilizzando per tentare un disperato salvataggio della moglie. Charlotte si ritrova cos\u00ec improvvisamente orfana a gestire la fattoria alle prese con i mille problemi quotidiani.\nUn giorno, per\u00f2, arriva lo zio Albert, che le propone di andare con lui in Francia a casa del nonno e della madre, che non \u00e8 morta, ma ha fatto ritorno a Parigi. Charlotte acconsente a partire, per poi scoprire, quando ormai \u00e8 troppo tardi, di essere stata ingannata. Iniziano cos\u00ec le avventure francesi della ragazza, con nuovi amici e nemici, tra intrighi di palazzo, tradimenti e colpi di scena, fino a ritrovare la madre perduta, per poi tornare con lei in Canada e affrontare nuove avversit\u00e0.\nSigla italiana.\nLa sigla italiana dal titolo \"La canzone di Charlotte\" \u00e8 stata scritta da Stefano Jurgens (testo), Bruno Zambrini e Gianni Meccia (musica) incisa da Alessandro Zambrini (figlio dello stesso autore) con il coro I papaveri blu, pseudonimo dei Piccoli Cantori di Milano dove hanno cantato Maddalena Santucci e Gianmarco Trevisi, attuali giornalisti del Giornale Radio Rai.\nDoppiaggio.\nIn Italia sono state trasmesse due edizioni di \"Charlotte\" con relativi doppiaggi. La prima, del 1980, \u00e8 stata eseguita presso lo studio SINC Cinematografica, i dialoghi italiani e la direzione del doppiaggio sono di Vinicio Marinucci. La seconda, del 2005, a cura della Shin Vision, \u00e8 stata eseguita presso lo studio SEFIT-CDC, la traduzione dall'originale giapponese \u00e8 di Laura Valentini, i dialoghi italiani sono di Alessandro Trombetta e la direzione del doppiaggio \u00e8 di Rossella Acerbo con l'assistenza di Caterina Piferi e di Corrado Russo."}
{"id": "2526115", "revid": "767487", "url": "https://it.wikipedia.org/wiki?curid=2526115", "title": "Yamaranguila", "text": "Yamaranguila \u00e8 un comune dell'Honduras meridionale, facente parte del dipartimento di Intibuc\u00e1.\nIl comune \u00e8 stato istituito nel 1878."}
{"id": "2526116", "revid": "72396", "url": "https://it.wikipedia.org/wiki?curid=2526116", "title": "Edward C. Green", "text": "\u00c8 dottore in antropologia medica applicata e ricercatore presso l'Harvard School of Public Health.\nTra il 2003 ed il 2007 \u00e8 stato membro del Presidential Advisory Council on HIV/AIDS, un organo di consulenza sulle questioni relative all'AIDS nominato dall'allora presidente statunitense George W. Bush;\ndal 2006 al 2009 ha diretto un progetto a termine sulla prevenzione dell'AIDS presso l'Harvard Center for Population and Development Studies.\n\u00c8 balzato all'attenzione dell'opinione pubblica internazionale quando nel marzo 2009 si \u00e8 pubblicamente schierato a difesa delle controverse dichiarazioni di papa Benedetto XVI in materia di lotta all'AIDS.\nAntefatti.\nIl 17 marzo 2009 papa Benedetto XVI ha dichiarato che la piaga dell'AIDS \"non si pu\u00f2 superare con la distribuzione di preservativi che, al contrario, aumentano il problema\". Nella comunit\u00e0 scientifica si \u00e8 registrata la durissima presa di posizione della rivista Lancet, considerata fra le prime cinque riviste mediche al mondo, che in un editoriale del 28 marzo a firma della rivista stessa ha definito quelle parole \"oltraggiose ed estremamente inaccurate\" e ha accusato Ratzinger di aver \"distorto la verit\u00e0 scientifica\" al fine \"promuovere la dottrina cattolica sul tema\".\nL'editoriale sul Washington Post (29 marzo 2009).\nIl giorno dopo la pubblicazione dell'editoriale del Lancet, il Washington Post pubblicava un op-ed (ossia un editoriale che non riflette necessariamente le opinioni del comitato editoriale di un giornale) a firma di Green, dal titolo: \"The Pope was right\".\nNell'incipit dell'articolo Green sostiene che il Papa avrebbe dichiarato che \"la distribuzione di preservativi non \u00e8 di aiuto e pu\u00f2 peggiorare le cose\"; quindi Green sostiene che \"la recente evidenza sperimentale supporta [il Papa]\", specificando che alcuni studi (di cui ne cita esplicitamente uno del 2003, cofirmato da Norman Hearst) mostrano che nello scenario africano i preservativi non avrebbero funzionato come mezzo di prevenzione primario; Green aggiunge poi che questa sarebbe una peculiarit\u00e0 dello scenario africano, in quanto le stesse politiche basate sul preservativo avrebbero funzionato nel Sud-Est asiatico; dal suo punto di vista la migliore soluzione per l'Africa sarebbe la spinta verso relazioni sessuali stabili non necessariamente monogame; in conclusione, per\u00f2, precisa di non essere contrario alla distribuzione di preservativi, che chiunque dovrebbe avere pieno accesso ai preservativi e che la politica legata al preservativo dovrebbe sempre essere mantenuta come strategia di sostegno.\nL'intervista alla BBC (29 marzo 2009).\nLo stesso giorno Green \u00e8 stato intervistato dal giornalista William Crawley per la BBC per spiegare meglio la sua posizione.\nGreen esordisce dicendosi d'accordo con il Papa sull'affermazione che la soluzione per il problema africano \u00e8 nella monogamia e nella fedelt\u00e0 marziale.\nInterrogato su quali sarebbero le evidenze sperimentali a favore dell'idea che il preservativo peggiorerebbe la situazione, Green parla di un'elevata correlazione tra tassi di infezione e disponibilit\u00e0 di preservativi, aggiungendo che la situazione sarebbe simile a quella per cui \"ci sono pi\u00f9 zanzariere da letto nei paesi con pi\u00f9 alti livelli di malaria\"; Crawley allora gli chiede se si possa o meno parlare di un nesso causale tra uso dei preservativi ed incremento dei tassi di infezione, e Green risponde che il nesso \"potrebbe esserci\".\nAlla domanda se l'uso del preservativo potrebbe funzionare in altre parti del mondo, Green risponde di s\u00ec, anzi afferma che il preservativo dovrebbe sempre essere una strategia di sostegno (backup strategy) nella lotta all'AIDS, anche nello scenario africano, che i preservativi dovrebbero essere sempre accessibili e che la distribuzione di preservativi potrebbe aver realisticamente contribuito a sortire buoni risultati in Uganda (uno dei paesi africani in cui la politica di lotta all'AIDS ha funzionato meglio).\nInterrogato sull'idea cattolica di vietare l'utilizzo del preservativo anche all'interno di un matrimonio in cui uno dei partner \u00e8 infetto, Green esprime la sua contrariet\u00e0, e precisa anche di non essere cattolico e di non voler affrontare la questione da un punto di vista etico, ma solo epidemiologico.\nSollecitato da Crawley, Green ammette che il problema in Africa non sarebbe nella distribuzione di preservativi ma nelle insufficienti campagne di educazione al loro corretto uso.\nNel corso dell'intervista Crawley pi\u00f9 volte afferma che la posizione di Green e quella del Papa gli sembrano molto diverse (\"a world of difference\"); in particolare quando Crawley osserva: \"lei \u00e8 a favore dell'uso dei preservativi in Africa; a questo sta semplicemente aggiungendo: bisognerebbe insistere di pi\u00f9 sui programmi di astinenza e soprattutto di fedelt\u00e0\", Green replica: \"s\u00ec, lei pu\u00f2 metterla in questi termini; oppure dire: il Papa ha detto che la distribuzione ed il commercio di preservativi non \u00e8 la soluzione o la soluzione migliore per l'AIDS in Africa; piuttosto lo \u00e8 la monogamia e la fedelt\u00e0\". Quando successivamente Crawley chiede seccamente a Green come possa sostenere nello stesso tempo che i preservativi dovrebbero essere una strategia di supporto e che peggiorerebbero il problema, Green risponde \"beh, non continuerei a metterla in questi termini...\"; ma quando Crawley lo incalza: \"delle due l'una: o peggiorano il problema o devono essere una strategia di sostegno; quale delle due?\" Green risponde che se la diffusione del condom non \u00e8 subordinata ad un'educazione alla sessualit\u00e0 responsabile, alla fedelt\u00e0 e alla monogamia allora pu\u00f2 costituire un elemento che aggrava la diffusione del virus.\nLa lettera di Green ed Hearst al Lancet (9 maggio 2009).\nNel maggio 2009, il Lancet ha pubblicato nella sua pagina di corrispondenza una raccolta di lettere, intitolata globalmente \"Was the Pope wrong?\", in risposta al suo editoriale del 28 marzo 2009; tra queste ve n'\u00e8 una a firma di Edward Green e Norman Hearst.\nNella loro lettera Green ed Hearst attribuiscono al Papa le parole \u00abi soldi da soli non possono risolvere il problema; inoltre se non c'\u00e8 una dimensione umana, se gli africani non aiutano con un comportamento responsabile, il problema non pu\u00f2 sconfiggersi con la distribuzione di profilattici: al contrario, questi lo aumentano\u00bb; riferendosi alla versione ufficiale pubblicata dalla Santa sede.\nQuindi i due affermano che in Africa si otterrebbe una pi\u00f9 significativa diminuzione dei tassi di infezione per HIV attraverso la riduzione del numero di partner piuttosto che incrementando la disponibilit\u00e0 di preservativi; affermano pure che potrebbe essere possibile che il fenomeno di compensazione dei rischi (ovvero il fenomeno di adottare comportamenti pi\u00f9 rischiosi a causa del senso di sicurezza dovuto alle tecnologie di riduzione del rischio) spiegherebbe i tassi di infezione pi\u00f9 alti che si riscontrano nelle regioni con pi\u00f9 alte disponibilit\u00e0 di preservativi; affermano, infine, che la radice del problema sarebbe il fatto che i preservativi non sono usati in modo coerente ed adeguato."}
{"id": "2526118", "revid": "287204", "url": "https://it.wikipedia.org/wiki?curid=2526118", "title": "Gaddafi Stadium", "text": "Il Gaddafi Stadium, \u00e8 uno stadio di cricket di Lahore, nel Pakistan. Nel mondo del cricket \u00e8 uno degli stadi di maggiori prestigio, infatti ci si disputano frequentemente partite di Test cricket e ha ospitato la finale della Coppa del Mondo di cricket 1996. Lo stadio fu inizialmente chiamato Lahore Stadium ma fu ribattezzato con l'attuale nome nel 1974 in onore del leader libico Mu\u02bfammar Gheddafi che qui tenne un apprezzato discorso sul diritto pakistano di possedere armi nucleari."}
{"id": "2526122", "revid": "767487", "url": "https://it.wikipedia.org/wiki?curid=2526122", "title": "Roat\u00e1n (comune)", "text": "Roat\u00e1n (nota anche come Coxen Hole) \u00e8 un comune dell'Honduras, capoluogo del dipartimento di Islas de la Bah\u00eda.\nIl comune venne istituito nel 1872; il territorio comprende la parte occidentale dell'isola omonima e alcune isole minori."}
{"id": "2526123", "revid": "287204", "url": "https://it.wikipedia.org/wiki?curid=2526123", "title": "Eatonville (Florida)", "text": "Eatonville \u00e8 un comune (\"town\") degli Stati Uniti d'America nella contea di Orange in Florida. Si trova nove chilometri a nord di Orlando ed \u00e8 parte dell'area metropolitana di Kissimmee e della zona detta Great Orlando, la terza area urbana per popolazione dello Stato della Florida.\n\u00c8 stata una delle prime citt\u00e0 popolate interamente da persone di colore nate dopo la Proclamazione dell'emancipazione nel 1863 e fu, tra queste, la prima ad essere annessa alla Confederazione il 15 agosto 1887.\nDal 1998 la citt\u00e0 viene elencata nel \"National Register of Historic Places\".\nGeografia fisica.\nLa superficie totale dell'area cittadina \u00e8 di 2,90\u00a0km\u00b2, di cui 0,30\u00a0km\u00b2 (il 10%), coperto da acque interne.\nEatonville \u00e8 infatti circondata da numerosi piccoli laghi. A nord Lake Jackson, Lake Sybelia, a ovest Lake Catherine, Lake Lalia e Park Lake, a sud Lake Bell.\nAd est \u00e8 fiancheggiata dall'autostrada Interstate 4.\nStoria.\nSebbene le fonti non sembrino d'accordo sulla data esatta e anche sull'anno di incorporazione della citt\u00e0 nella Confederazione, il sito dell'amministrazione cittadina fornisce informazioni sugli eventi e sulle date.\nLa citt\u00e0 prende il nome da Josiah C. Eaton Eaton era un proprietario terriero bianco che, assieme ad un piccolo gruppo di colleghi, era disposto a vendere agli afroamericani terra sufficiente per costruire la futura citt\u00e0.\nVa ricordato che nel romanzo di Zora Neale Hurston \"I loro occhi guardavano Dio\" viene presentata una breve panoramica della fondazione della citt\u00e0 attraverso gli occhi di Janie Crawford, la protagonista. \nIl romanzo cita anche diversi luoghi della Florida che un estraneo non avrebbe potuto immaginare senza il romanzo.\nSociet\u00e0.\nEvoluzione demografica.\nAl censimento del 2000 nella citt\u00e0 risultavano 2.432 abitanti, 761 nuclei familiari e 548 famiglie.\nLa densit\u00e0 della popolazione era di 958,2 abitanti/km\u00b2.\nLe unit\u00e0 abitative erano 858 con una densit\u00e0 media di 228 abitazioni/km\u00b2.\nIn base all'etnia si distinguevano: 89,31% di afroamericani, 7,5% di bianchi, lo 0,49% di nativi americani, 0,29% di asiatici, 1,56% appartenente ad altre etnie e lo 0,82% di etnia mista.\nGli abitanti di lingua spagnola o latino-americana di ogni etnia erano il 3,54% della popolazione.\nI nuclei familiari erano 761 di cui il 35,5% con persone di et\u00e0 inferiore ai 18 anni conviventi; il 28,0% era costituito da coppie sposate, nel 37,6% il capofamiglia era donna e il 27,9% non erano famiglie.\nIl 22,5% di tutte le unit\u00e0 familiari era individuale e nell'8,5% erano presenti persone di 65 anni e oltre.\nIn base all'et\u00e0 il 33,6% degli abitanti avevano meno di 18 anni, l'8,8% era tra i 18 e i 24 anni, il 27,5% tra i 25 e 44 anni, il 19,6% tra 45 e 64 anni e il 10,4% avevano dai 65 anni in su.\nL'et\u00e0 media era di 31 anni.\nIn base al sesso il rapporto era di 88,7 uomini ogni 100 donne.\nPer ogni 100 donne con almeno 18 anni, gli uomini erano 81,3.\nIl reddito medio per unit\u00e0 familiare nella citt\u00e0 era di 29.457 $ e le entrate medie per famiglia erano di 31.042 $.\nIl reddito medio maschile era di 21.719 $, mentre quello femminile ammontava a 21.328 $.\nIl reddito \"pro capite\" era di 11.257 $.\nCirca il 21,9% delle famiglie e il 25% della popolazione era sotto la soglia di povert\u00e0, di questi il 29,3% sotto i 18 anni e il 24,5% con almeno 65 anni.\nZora Neale Hurston.\nIl legame tra Zora Neale Hurston ed Eatonville \u00e8 stato sempre molto stretto. La scrittrice non era nata qui: vi si era trasferita con la famiglia all'et\u00e0 di tre anni; ma ha amato questa comunit\u00e0 \"come una parte di se stessa\".\nOgni inverno Eatonville organizza il \"Zora Neale Hurston Festival of Arts and Humanities\". La comunit\u00e0 cittadina ha aperto nel gennaio 2004 una biblioteca che porta il suo nome.. \u00c8 presente anche un museo a lei intitolato: \"The Hurston\"."}
{"id": "2526124", "revid": "1543377", "url": "https://it.wikipedia.org/wiki?curid=2526124", "title": "Cultura Deverel-Rimbury", "text": "La cultura Deverel-Rimbury \u00e8 il nome dato a una cultura archeologica della media et\u00e0 del bronzo britannica, cos\u00ec chiamata dal nome di due siti di tumuli nel Dorset risalenti tra il 1600 e il 1100 a.C.\nEssa \u00e8 caratterizzata dai cosiddetti impropriamente campi celtici, recinti per rinchiudere il bestiame e la pratica delle sepolture con cremazione in cimiteri di campi di urne o sotto bassi tumuli rotondi. Alcune cremazioni di questo periodo erano anche inserite nei tumuli preesistenti. Veniva praticato l'allevamento.\nIl vasellame in ceramica prodotto dalla cultura di Deverel-Rimbury comprendeva caratteristici vasi globulari con decorazione fatta a scannellature e linee graffiate insieme a tozze urne a secchio, abbastanza spesse, con decorazione cordonata e segni di impronte digitali sugli orli. La struttura veniva temperata con silice grossolana.\nIl termine \u00e8 adesso normalmente usato soltanto per riferirsi ai tipi di ceramica, poich\u00e9 i moderni archeologi credono che Deverel-Rimbury non rappresenti una singola cultura, ma numerose societ\u00e0 disparate che condividevano soltanto alcune tecnologie."}
{"id": "2526128", "revid": "86343", "url": "https://it.wikipedia.org/wiki?curid=2526128", "title": "Coxen Hole", "text": ""}
{"id": "2526130", "revid": "352448", "url": "https://it.wikipedia.org/wiki?curid=2526130", "title": "Deverel-Rimbury", "text": ""}
{"id": "2526136", "revid": "1442080", "url": "https://it.wikipedia.org/wiki?curid=2526136", "title": "Delray Beach International Tennis Championships 2001 - Singolare", "text": "Il singolare del Delray Beach International Tennis Championships 2001 \u00e8 stato un torneo di tennis facente parte dell'ATP Tour.\nStefan Koubek era il detentore del titolo, ma ha perso nel 1\u00ba turno contro Carlos Moy\u00e1.\nJan-Michael Gambill ha battuto in finale 7\u20135, 6\u20134 Xavier Malisse."}
{"id": "2526138", "revid": "287204", "url": "https://it.wikipedia.org/wiki?curid=2526138", "title": "Vancouver Olympic Village", "text": "Il Vancouver Olympic Village (VOV), \u00e8 un villaggio olimpico in costruzione per i XXI Giochi olimpici invernali ed i X Giochi paralimpici invernali, che si svolgeranno a Vancouver, Columbia Britannica, Canada. Una volta completato sar\u00e0 in grado di ospitare 2800 fra atleti, dirigenti, giudici e allenatori.\nIl sito, un'ex area industrial recentemente usata soprattutto come parcheggio, si trova a sud est di False Creek, a nord della 2nd Avenue fra Quebec and Manitoba Streets. Giusto a sud dello Science World, si affaccer\u00e0 sul percorso ciclabile e pedonale False Creek Seawall, vicino alle stazioni ferroviarie di Granville Island Heritage e di Main Street per lo SkyTrain.\nCostruzione.\nPreparazione e costruzione del sito olimpico sono iniziate nel febbraio 2006 e dovrebbero terminare entro il 1\u00ba novembre 2009, quando sar\u00e0 consegnato al comitato organizzatore per i Giochi. Il 7 aprile 2010 sar\u00e0 restituito alla citt\u00e0 di Vancouver, che lo convertir\u00e0 in centro residenziale, un luogo di incontro, di assistenza sanitaria, negozi e servizi."}
{"id": "2526143", "revid": "3115", "url": "https://it.wikipedia.org/wiki?curid=2526143", "title": "Gaetano Ballardini", "text": "Agli inizi del Novecento, fu fra i primi ad iniziare gli studi sulla ceramica antica, proseguiti per tutta la sua vita. Nel 1908, col sostegno di un comitato comprendente anche il forlivese Tito Pasqui, fond\u00f2 il Museo internazionale delle ceramiche in Faenza di cui rimase direttore fino alla morte.\nBiografia.\nDiplomatosi ragioniere a Ravenna, inizialmente si occup\u00f2 dell'ordinamento di archivi e con questa qualifica entr\u00f2 nell'amministrazione comunale di Faenza. Organizz\u00f2 mostre storiche e d'arte; dal 1904 fu contabile della Manifattura Ceramica Artistica dei Fratelli Minardi. Vennero in tal modo a concretizzarsi due degli interessi maggiori della sua vita futura: la storia documentale della sua citt\u00e0 e quello per la ceramica.\nTra i fondatori della societ\u00e0 del \u201cRisveglio cittadino\u201d, Ballardini allest\u00ec, negli anni 1904, 1905, 1906, 1908, 1911, le mostre d'arte che ebbero come culmine l'Internazionale del 1908, inserita nell'Esposizione Regionale dell'Agricoltura Industria e Commercio, celebrativa del terzo Centenario della nascita del grande fisico faentino Evangelista Torricelli. In quella occasione, con il prestigio gi\u00e0 acquisito in ambiente artistico, pot\u00e9 valersi dell'appoggio di un capace complesso di giornalisti, critici e storici dell'arte provenienti da ogni parte d'Italia e della collaborazione del pittore-decoratore Galileo Chini per il progetto e la ornamentazione dei padiglioni, dello scultore Leonardo Bistolfi nonch\u00e9 dello scrittore e critico d'arte Primo Levi, \u201cL'Italico\u201d.\nCon la nomina a corrispondente della Deputazione di Storia Patria si avvicin\u00f2 all'ambiente della Bologna storico-artistica che lo vide sempre maggiormente presente nel campo degli studi storici e della tutela dei monumenti. L'influenza di Alfonso Rubbiani e l'amicizia coi Minghetti, famiglia di qualificati ceramisti del capoluogo, gli allargarono gli orizzonti socio-culturali. L'iniziale lavoro d'archivista, con l'appoggio del titolo accademico, gli procur\u00f2 la carica di Segretario Capo del Comune ed in seguito di Segretario Generale, conservato sino al 1927.\nNel 1908 valendosi della partecipazione alla sezione ceramica della grande esposizione di creatori e produttori di tutta Europa e della presenza di critici e di cultori d'arte, Ballardini diede corpo all'idea della fondazione di un museo che fosse dedicato alla raccolta e conservazione dei cimeli dell'arte di tutti i Paesi, allo scopo di facilitarne la conoscenza, lo studio e la valorizzazione. In molti, a partire dal forlivese Tito Pasqui, aderirono prontamente all'iniziativa e il museo raccolse il primo nucleo di opere coi doni degli espositori ed il cospicuo acquisto predisposto allo scopo dal Ministero dell'Industria, dell'Agricoltura e del Commercio.\nQuesto nucleo venne ordinato nei locali medesimi dell'esposizione lasciati a disposizione dalla amministrazione civica faentina nei locali dell'ex convento di S. Maglorio. La gestione fu affidata ai membri della \"Societ\u00e0 del Risveglio Cittadino\" residenti in loco, guidati da Ballardini, che ne assunse la direzione, in nome e per incarico del comitato italiano dei fondatori e del comitato internazionale di patronato. I principi della istituzione stabiliti nella riunione del 30 settembre 1908 vennero poi integralmente assunti nello statuto programma sul quale, il 19 luglio 1912, fu emesso il decreto di riconoscimento in ente morale.\nL'anno successivo a quello di fondazione, il 1909, venne avviata la biblioteca specializzata a settori tecnico, storico, artistico, con lo scopo di affiancare le raccolte che venivano intanto allargando i campi della documentazione. \nNel 1913 diede inizio alla pubblicazione del bollettino rivista che, col nome di \u201cFaenza\u201d, diffonde periodicamente negli ambienti di studio e di lavoro e presso gli amatori ed i collezionisti di ogni continente, notizie della vita del museo ed, insieme, articoli originali su aspetti particolari dell'arte, le nuove ricerche ed il rinnovamento del pensiero nell'ambito degli studi ceramici.\nNel 1916 fond\u00f2 una scuola serale tesa all'elevazione intellettuale e tecnica degli artigiani ceramisti, e, in genere, di chi volesse addentrarsi nella conoscenza dell'arte, ponendo le basi dell'odierno Istituto Statale d'Arte per la Ceramica G. Ballardini. Ballardini fu affiancato da ceramisti, artisti e professionisti che di buon grado si prestavano all'esperimento. Nel 1938, sempre sotto la direzione di Ballardini, la scuola fu poi trasformata in Istituto Medio Superiore alle dipendenze della Direzione Gen. delle Belle Arti. La scuola rappresent\u00f2 un punto di riferimento nel campo dell'arte e della tecnica della ceramica in Italia.\nIl 12 maggio del 1944 il museo sub\u00ec ingenti danni: distrutto nell'edificio, nelle collezioni, nelle attrezzature, nei servizi e a nulla valse la messa a rifugio delle opere. Il fisico di Ballardini ,sempre stato cagionevole, fu aggravato dai disagi dello sfollamento, la dispersione dei collaboratori, l'immenso dolore della perdita dell'opera, il Museo, cui aveva dedicato l'intera vita, avvincevano pesantemente lo spirito di Gaetano Ballardini.\nGiuseppe Liverani, suo successore nella direzione del museo, ricorda che al ritorno dalla prigionia, nell'aprile del 1945, venne accolto da Ballardini con queste parole: \u201cSei tornato, figliolo. Rifacciamo il Museo\u201d.\nBallardini scrisse ad autorit\u00e0, enti ed istituti, a studiosi, ad artisti, a produttori, a collezionisti, amici e uomini politici, comunicando ci\u00f2 che era avvenuto, suscitando comprensione e chiedendo aiuti, forte della disinteressata efficace opera condotta per oltre un trentennio. Il mondo ascolt\u00f2 e l'edificio risorse: le strutture rinacquero sull'esempio di quelle prebelliche.\nCon quest'ultima fatica, Gaetano Ballardini concluse una vita interamente spesa al servizio dello studio, diffusione e promozione del vasto mondo della ceramica antica e contemporanea.\nLe pubblicazioni.\nGli scritti di Gaetano Ballardini sono pubblicati in larga parte sulla Rivista di Studi \u201cFaenza\u201d dal 1913 al 1953, rivista della quale fu anche fondatore. \nScrisse su altre pubblicazioni periodiche, come: \u201cAlmanacco italiano\u201d, \u201cAntiquario\u201d, \u201cAtti e Memorie della R. Deputazione di Storia Patria per l'Emilia e la Romagna\u201d, \u201cBollettino d'arte del Ministero della educazione nazionale\u201d, \u201cBollettino d'arte del Ministero della pubblica istruzione\u201d, \u201cBeitr\u00e4ge f\u00fcr Georg Swarzenski\u201c, \u201cCellini, rivista dell'artigianato italiano\u201d, \u201cCeramiche e laterizi\u201d, \u201cCorriere dei ceramisti\u201d, \u201cDedalo\u201d, \u201cDomus, architettura e arredamento dell'abitazione moderna in citt\u00e0 e in campagna\u201d, \u201cEast and West\u201d, \u201cFelix Ravenna\u201d, \u201cKeramische Zeitschrift\u201c, \u201cIl carroccio\u201d, \u201cLa Ceramica\u201d, \u201cLa rivista illustrata del popolo d'Italia\u201d, \u201cLa Romagna\u201d, \u201cL'illustrazione vaticana\u201d, \u201cL'industria del vetro e della ceramica\u201d, \u201cMuseum\u201c, \u201cPantheon\u201d, \u201cRassegna d'arte\u201d, \u201cRassegna d'arte antica e moderna\u201d, \u201cRassegna della istruzione artistica\u201d, \u201cRassegna marchigiana\u201d, \u201cRivista d'arte\u201d, \u201cRivista mensile municipale di Torino\u201d, \u201cThe Burlington Magazine for Connoisseurs\u201d, \u201cTorricelliana\u201d. Collabor\u00f2 con l'Istituto della enciclopedia italiana per l'Enciclopedia italiana di scienze, lettere ed arti."}
{"id": "2526144", "revid": "767487", "url": "https://it.wikipedia.org/wiki?curid=2526144", "title": "Mean Machine (U.D.O.)", "text": "Mean Machine \u00e8 il secondo album della band heavy metal tedesca U.D.O..\nIl disco, pubblicato nel 1988, \u00e8 stato nuovamente registrato nei \"Dierk Studios\" e prodotto da Marc Dodson.\nA dispetto del primo album, sono cambiati tre membri della formazione originale, lasciando quindi il frontman Udo Dirkschneider e il chitarrista Mathias Dieth."}
{"id": "2526150", "revid": "112948133", "url": "https://it.wikipedia.org/wiki?curid=2526150", "title": "Movimento per l'Ulivo", "text": "Il Movimento per l'Ulivo (MpU) \u00e8 stato un soggetto politico di centro-sinistra, nato inizialmente con il nome di Comitati per l'Italia che vogliamo (detti comunemente Comitati Prodi) a sostegno della candidatura a premier dell'economista Romano Prodi.\nAlle elezioni politiche italiane del 1996 contribu\u00ec, insieme al Partito Popolare Italiano, al S\u00fcdtiroler Volkspartei, al Partito Repubblicano Italiano, e all'Unione Democratica, a formare la lista Popolari per Prodi, che conquist\u00f2 il 6,8% dei voti.\nDopo le elezioni, il 7 giugno 1996 i Comitati si riorganizzarono sotto il nome di \"Movimento per L'Ulivo\", sulla spinta di Prodi, secondo cui ora i Comitati dovevano diventare \u00abun movimento pienamente democratico, che percorra strade diverse da quelle dei partiti tradizionali\u00bb.\nCoordinatrice nazionale dell'MpU fu Marina Magistrelli.\nIl 27 febbraio 1999 l'MpU confluisce ne I Democratici."}
{"id": "2526154", "revid": "1776051", "url": "https://it.wikipedia.org/wiki?curid=2526154", "title": "Faceless World", "text": "Faceless World \u00e8 il terzo album della band heavy metal tedesca U.D.O., pubblicato nel 1990.\nIl disco, \u00e8 stato prodotto dall'ex batterista degli Accept e grande amico di Udo stesso, Stefan Kaufmann."}
{"id": "2526158", "revid": "237256", "url": "https://it.wikipedia.org/wiki?curid=2526158", "title": "Abram Efimovi\u010d Arhipov", "text": ""}
{"id": "2526161", "revid": "1776051", "url": "https://it.wikipedia.org/wiki?curid=2526161", "title": "Timebomb (U.D.O.)", "text": "Timebomb \u00e8 il quarto album pubblicato dalla band heavy metal tedesca U.D.O..\nQuesto disco \u00e8 l'ultimo prima che il cantante Udo Dirkschneider si riunisse insieme agli Accept pubblicando tre album e riformando cos\u00ec gli U.D.O. solo nel 1997 con l'album \"Solid\"."}
{"id": "2526162", "revid": "1987129", "url": "https://it.wikipedia.org/wiki?curid=2526162", "title": "Pozol", "text": "Il Pozol, dal Nahuatl \u201cpozolli\u201d (schiumoso), \u00e8 un cibo ottenuto da una massa di mais cotto e fermentato in uso in America Centrale.\nOrigine.\nIl pozol \u00e8 stato il cibo tradizionale corrente di Inca, Maya ed Aztechi secoli prima della dominazione spagnola. Di enorme valore e di importanza fondamentale per la normale alimentazione, aveva un grande significato sacro e cerimoniale.\nIl tentativo di forzata sostituzione del mais con il frumento, ha significato di imposizione civile e religiosa da parte dei dominatori di religione cristiana, ed \u00e8 apparso poco comprensibile alle popolazioni locali.\nIl pozol continua comunque ad essere cibo importante per gli attuali Maya, Chontali, Lacandoni, Tzeltali, Tzotzili, Tojolabali, Zoque, Chamula, Mame e Zapotechi. \nIl pozol non \u00e8 solo importante ed usato come comune cibo \u201cdi valore\u201d, ma anche come materia prima di bevande energetiche, curative e di supporto, e per la prevenzione di malattie come infezioni intestinali e le parassitosi.\nFondamentale \u00e8 la funzione di sostegno in caso di febbri o malattie.\nIl pozol non ha una connotazione relativa ad un ceto sociale, ma \u00e8 consumato da tutte le classi sociali.\nIl Nixtamal.\nCondizione preliminare della preparazione del Pozol \u00e8 la preparazione del Nixtamal, un preparato di semi di mais bolliti con acqua e calce.\nIl Nixtamal, bollito e lavato con acqua fresca, \u00e8 macinato in una pasta omogenea e raccolto in una massa pastosa, avvolta con foglie di banano. Dato che la nixtamalizzazione (bollitura con calce) produce una sterilizzazione, l'inoculo dei fermenti per la fermentazione avviene nelle fasi successive di lavaggio e di macinazione.\nLa fermentazione.\nLa fermentazione, (acida, non alcolica), dura un periodo variabile da uno a 14 giorni, i tempi dipendono da condizioni di temperatura e dal tipo di prodotto che si intende ottenere, dato che il prolungamento della fermentazione accentua il sapore acido del prodotto.\nLa microbiologia del pozol \u00e8 governata inizialmente da batteri, lieviti e miceti che sono responsabili del repentino abbassamento del pH.\nSono prevalenti i Lattobacilli, aerofili mesofili, ed enterobatteri; con la sostanziale diminuzione del pH a 4,6 prevalgono i Lattobacilli, lieviti e miceti.\nLieviti come Tricosporum, Candida, Hansenula, e Saccaromyces sono ordinariamente presenti.\nMiceti come Cladosporium, Monilia, Mucor, si insediano in superficie a mano a mano che il Ph si abbassa, dando un aspetto gelatinoso alla massa; la possibilit\u00e0 di colonizzazione da miceti diversi \u00e8 per\u00f2 molto ampia.\nTra i batteri: Bacillus, Paracolobactrum, Agrobacterium, Pseudomonas, Escherichia coli, Klebsiella, Alkaligenes.\nIl particolare Agrobacterium azotofilum e Klebsiella pneumonie, hanno un'interessante attivit\u00e0 di fissazione dell'azoto atmosferico, in particolare l'A. azotofilum ha manifestato una spiccata attivit\u00e0 antagonista nei confronti della crescita di muffe, anche se probabilmente \u00e8 la semplice realizzazione ed il mantenimento di un ambiente acido ad essere determinante.\nLa funzione azotofissatrice di Agrobacterium \u00e8 di notevolissimo rilievo per il miglioramento e l'arricchimento proteico del pozol.\nIl perfezionamento dell'aroma ed il sostanziale miglioramento delle caratteristiche del pozol sono dovute alla sequenza di fermentazioni ed alla presenza di miceti, le fermentazioni producono l'evoluzione del pH, dal 5,7 della granella, al 7,5 dopo alla nixtamalizzazione, che scende a 6,9 nella massa prima della fermentazione, ed a 3,5 dopo nove, dieci giorni di fermentazione.\nSi ha dunque, come caratteristica, uno spiccato sapore acido finale.\nEffetto della fermentazione.\nL'incremento di proteine pregiate in aminoacidi freschi ottenuto da fermentazione di nixtamal \u00e8 notevolissimo, ma anche per le vitamine \u00e8 rilevante l'aumento di niacina, riboflavina, lisina, triptofano, non trascurabile \u00e8 il miglioramento delle caratteristiche organolettiche.\nIn prodotti invece ottenuti da fermentazione di granella \u201cnon nixtamal\u201d si ottengono in maggior misura tiamina e fosforo, ma notevolmente meno in altri composti.\nI componenti del prodotto finale, partendo da macinato di granella \u201cnixtamal\u201d o da granella normale, sono quindi sensibilmente diversi.\n\u00c8 probabile che con la nixtamalizzazione o si attivino reazioni e trasformazioni dirette, non altrimenti ottenibili; ovvero si attivino fermentazioni successive indotte diverse.\nNel pozol in fermentazione sono certamente presenti in origine batteri patogeni di ogni sorta. \nLe violente variazioni di pH e gli effetti di sovrapposizione ed inibizione reciproca di ceppi batterici acidofili, che alla fine prevalgono, inducono evidentemente alla fine la repressione e distruzione dei ceppi batterici patogeni e delle loro tossine, dall'uso ormai millenario del prodotto usando, le procedure corrette, non si \u00e8 mai avuto alcun tipo di problema.\nConsumo.\nLa pasta fermentata \u00e8 distribuita in panetti da un ettogrammo ad un chilo di peso, (che sono le porzioni di consumo) ed \u00e8 diluita con acqua in rapporto pozol/acqua di 1 a 2, o 1 a 3.\nLa crema biancastra che si ottiene \u00e8 un cibo base tradizionale per estese popolazioni; alla crema sono aggiunti, secondo il cibo che si vuole ottenere, sale, peperoncino tostato e macinato, ovvero zucchero o miele.\nDal punto di vista nutrizionale possono essere anche aggiunte paste ottenute dalla macinazione della noce di cocco o di fave (semi) di cacao, tali aggiunte migliorano il contenuto in acidi grassi (oli) ed altri aminoacidi.\nCon maggiori diluizioni del pozol in acqua si ottiene tutta una serie di bevande-cibo (dissetanti e nutrienti) che sono in comune uso, ma che sono soprattutto frequentemente usate nel lavoro dei campi, o per supporto nei viaggi.\nIl consumo \u00e8 molto diffuso in Messico, in Chiapas, Tabasco, Campeche ed Yucat\u00e1n.\nUn consumo meno importante ma consistente \u00e8 anche nella regione di Veracruz, Oaxaca ed in Guatemala.\nGli attuali nativi hanno conservato, nonostante tutto, un grande rispetto per tale loro cibo, e lo offrono ritualmente nelle cerimonie tradizionali della fioritura, maturazione, e stagione di raccolta del mais.\nNotazione di rilievo.\nIl pozol \u00e8 solo uno dei molti cibi ottenuti, in modo complesso, spesso con fermentazioni, da un cereale (in questo caso il mais), in Centro America; questi cibi sono, a loro volta, solo alcuni fra quelli ottenuti da procedimenti analoghi in tutto il resto del mondo, come ad esempio la birra in Mesopotamia ed il whisky in Scozia, il miso in Giappone, e il pane classico, ottenuto per fermentazione dell'impasto (lievitazione).\nIl pozol \u00e8 un cibo equilibrato ed abbastanza completo.\nL'avere trascurato, in Europa ed in Italia, quanto connesso all'uso alimentare del mais nelle terre di origine, che \u00e8 stato invece importato acriticamente ed adottato come cibo prevalente semplicemente bollito, ha prodotto nei secoli scorsi in Europa, ed in particolare in Italia, il terribile flagello della Pellagra, che ha provocato migliaia di morti. La principale causa di questo comportamento \u00e8 da attribuirsi all'assenza, nel periodo dell'importazione della nuova coltura, di una scienza alimentare in grado di comprendere i delicati fabbisogni nutrizionali dell'organismo, cos\u00ec come i meccanismi biochimici legati alla nixtamalizzazione."}
{"id": "2526163", "revid": "237256", "url": "https://it.wikipedia.org/wiki?curid=2526163", "title": "Abram Archipov", "text": ""}
{"id": "2526171", "revid": "1940251", "url": "https://it.wikipedia.org/wiki?curid=2526171", "title": "Sacra Spina", "text": "Con il termine Sacra Spina si intende ogni frammento ligneo venerato come reliquia perch\u00e9 ritenuto parte della cosiddetta corona di spine che secondo la tradizione evangelica \u00e8 stata portata da Ges\u00f9.\nStoria.\nLa storia delle Sacre Spine (come quella di molte altre reliquie) si basa per lo pi\u00f9 su tradizioni medievali non verificabili. Le prime notizie certe risalgono al XIII secolo, ma anche in seguito a queste reliquie sono collegate vicende leggendarie.\nNella \"Legenda aurea\" di Jacopo da Varagine si narra che la croce sulla quale mor\u00ec Ges\u00f9 Cristo, come pure la corona di spine e altri strumenti della Passione, furono raccolti e nascosti da alcuni discepoli. Intorno al 320 la madre dell'imperatore Costantino, Elena, fece sgomberare, a Gerusalemme, le macerie che si erano accumulate intorno al Golgota, la collina della Crocifissione. In quell'occasione sarebbero tornate alla luce le reliquie della Passione.\nSempre secondo tale libro, Elena avrebbe portato a Roma una parte della croce, un chiodo, una spina della corona e un frammento dell'iscrizione che Pilato aveva fatto affiggere alla croce. A Gerusalemme restarono altre reliquie, tra le quali l'intera corona di spine.\nVerso il 1063 la corona fu portata a Costantinopoli e l\u00e0 rimase certamente fino al 1237, quando l'imperatore latino Baldovino II la consegn\u00f2 ad alcuni mercanti veneziani, ottenendo un considerevole prestito (una fonte parla di 13.134 monete d'oro). Alla scadenza del prestito, il re Luigi IX di Francia, sollecitato da Baldovino II, acquist\u00f2 la Corona e la port\u00f2 a Parigi, ospitandola nel proprio palazzo finch\u00e9 non fu terminata la Sainte-Chapelle, inaugurata solennemente nel 1248. Il tesoro della Sainte Chapelle fu in gran parte distrutto durante la Rivoluzione francese, cosicch\u00e9 oggi la Corona \u00e8 priva di quasi tutte le spine.\nTuttavia, durante il viaggio verso Parigi, erano state tolte numerose spine per essere donate a chiese e santuari per ragioni meritorie particolari; altre spine furono donate dai successivi sovrani francesi a principi ed ecclesiastici come segno d'amicizia. Per tali motivi, numerosissime localit\u00e0 francesi, ma soprattutto italiane, oggi si vantano di possedere una o pi\u00f9 Sacre Spine della corona di Cristo.\nCulto.\nOltre che a Roma (chiesa di Santa Croce in Gerusalemme), Pisa (Santa Maria della Spina), Palermo (chiesa del Carmine Maggiore), Ariano Irpino (due spine donate da re Carlo I d'Angi\u00f2 e custodite nel museo degli argenti, adiacente alla basilica cattedrale), Cremona (cattedrale - donate dal papa Gregorio XIV, gi\u00e0 vescovo della citt\u00e0 per trent'anni), Pizzighettone (una spina donata da Francesco I), Soncino (una spina custodita nella cripta di Santa Corona in San Giacomo. Fu donata da fra Ambrosino de' Tormoli, il quale l'aveva avuta quale compenso dal priore del convento di Santa Maria della Rosa per la realizzazione di alcune vetrate nel 1492. Attualmente \u00e8 conservata nella Pieve di Santa Maria Assunta) , Padova (tre spine custodite presso la basilica di sant'Antonio), Vicenza (chiesa di Santa Corona), Cagliari (una spina donata alla cattedrale di Santa Maria da papa Clemente VII), a Ravenna (nel museo arcivescovile, dove due spine della corona sono custodite all'interno di una croce, al secondo piano dell'edificio), presso la chiesa parrocchiale di Costa di Rovigo, a Voghera (duomo), a Pavia (duomo), le Sacre Spine sono venerate in numerose altre localit\u00e0, come la cattedrale di Sezze, la chiesa di San Giorgio a Montechiaro d'Acqui, la chiesa dei Lumi di Sant'Elpidio a Mare, la chiesa di Sant'Agostino a Fermo, la chiesa di Santa Maria Maggiore di Vasto, la chiesa di San Barnaba di Milano (tre spine donate da Carlo Borromeo), la chiesa di Santa Maria Assunta a Sabbioneta, il convento della Sacra Spina di Petilia Policastro, la chiesa di Santa Maria Assunta a Colle di Quarrata, la basilica di San Nicola di Bari, la chiesa di San Gaetano a Barletta, la cattedrale di Andria, la parrocchia di Santa Maria del Cerro a Cassano Magnago, a San Giovanni Bianco, nella parrocchia di Santa Maria in campagna a Torre Pallavicina, a Meleti (dal 1682, prima nella chiesa di San Barnaba di Milano), a Montefusco, a Cusano Mutri, l'abbazia di Chiaravalle della Colomba, nel santuario di Petilia Policastro, a Giffoni Valle Piana, a Santa Caterina (un paesino di montagna in provincia di Vicenza&lt;ref name=\"http://www.comune.lusiana.vi.it\"&gt;&lt;/ref&gt;), a Vanzone con San Carlo, nel santuario della Beata Vergine del Rosario di Pompei, nella chiesa di San Pietro Martire ad Ascoli Piceno nonch\u00e9 a Noto, in Sicilia, dove si porta in processione ogni venerd\u00ec Santo sin dal 1295. Si trovano anche alla chiesa di San Giovanni Battista a Morbegno (Lombardia). A Monreale nel duomo si conserva una spina della corona donata da Filippo III di Francia ove riposa parte dei resti del padre Luigi IX di Francia; a Cefal\u00f9 nel duomo alcune spine della corona donate da Ruggero II di Sicilia e successivamente alcune trafugate e portate a Gratteri; a Sciacca nella chiesa di San Michele si conservano due sacre spine. Queste spine furono donate da Eleonora d'Aragona figlia di Giovanni di Sicilia e dal marito Guglielmo Peralta; esse sono state ritenute autentiche dall'allora vescovo di Agrigento Matteo Fugardo quando il 31 maggio 1386 eman\u00f2 una bolla vescovile in occasione dell'inaugurazione della chiesa e parte del monastero di Maria Santissima dell'Itria conosciuta come la Badia grande. Queste sacre spine erano appartenute alla famiglia reale siciliana, a cui erano arrivate tramite i D'Angi\u00f2.\nLeggende e cronache.\nSecondo una tradizione non verificata, le Sacre Spine di Montechiaro d'Acqui sarebbero state portate dalla Terra santa da un leggendario cavaliere di Cortemilia che avrebbe partecipato alla Prima Crociata del 1099. Da Montechiaro, una delle spine fu poi donata alla vicina Cortemilia nel 1542, e qui \u00e8 conservata e venerata ancor oggi. Le Sacre Spine di Montechiaro sono tuttora venerate e portate in solenne processione ogni prima domenica di maggio. Alla Sacra Spina di Cortemilia \u00e8 stato dedicato, nel luglio 2012, un percorso storico permanente \"a cielo aperto\" ideato da Giordano Berti e Letizia Rivetti, consistente in una serie di otto illustrazioni realizzate da Severino Baraldi e stampate su pietra.\nLa chiesa di San Giovanni Battista di Cusano Mutri possiede una spina da sempre ritenuta provenire dalla corona di Cristo. Si tratta di una raminacea lunga circa due centimetri e mezzo di cui uno infisso in un cannello per ancorarla. \u00c8 tradizione che questo aculeo ligneo, insieme ad altri due, sia stato portato da un crociato, tal Barbato Castello, di ritorno dalla Terra santa. Questi, giunto nel territorio cusanese, and\u00f2 incontro ad alcuni fenomeni. In seguito salt\u00f2 nella forra di Caccaviola, da una altezza paurosa, dalla quale usc\u00ec senza un graffio. Ancora oggi il posto \u00e8 detto \u201cZumpe o Barbate\u201d (Salto di Barbato).\n\u00c8 scritto che la popolazione faceva ricorso alla Spina Santa, tenuta in somma venerazione, ed esposta nei tempi di calamit\u00e0 ed altri bisogni (terremoti, piogge o siccit\u00e0) venendone esaudita. Nel 1693 la Spina divent\u00f2 due volte di colore rosso vivo come una candela accesa. Ci\u00f2 accadde ugualmente per due volte il 3 febbraio 1710 durante la processione di Sant'Onofrio. Un altro evento apparentemente miracoloso lo troviamo descritto in modo dettagliato nell'atto notarile del 3 agosto 1805. In quel giorno, poich\u00e9 era ancora in atto il terremoto cominciato il 26 luglio, si fece una processione di penitenza, trasportando la \u201cSpina Santa\u201d, un altro ostensorio con la reliquia del Legno della Santa Croce e la statua della Vergine Addolorata, al \u201cMonte Calvario\u201d. L\u00ec giunti, mentre si impartiva la benedizione con detta reliquia, la punta di questa divenne bianca, come se stesse per fiorire. La processione penitenziale molto commovente, viene perpetuata la mattina presto (dalle ore 6) del 3 agosto di ciascun anno con la partecipazione di una moltitudine di popolo.\nAnche la piccola chiesa di Santa Caterina, sull'Altopiano dei sette comuni conserva una Sacra Spina: \"al suo interno \u00e8 custodita la reliquia di una Spina della Corona di Cristo, oggetto sacro di grande venerazione per gli abitanti del posto.\" La leggenda vuole che, per provarne l'autenticit\u00e0, nel 1533 fu bruciata insieme ad altre spine selvatiche raccolte da vari cespugli di rovi: le fiamme bruciarono tutto tranne la Spina che sarebbe stata ritrovata incombusta fra la cenere. La festa della Sacra Spina si tiene ogni anno il 14 settembre nella frazione di Santa Caterina. Della storia di questa Sacra Spina e della chiesa che la custodisce nel 1999 \u00e8 stato scritto un libro edito da un periodico locale.\nNel comune di Quarrata, in provincia di Pistoia, la piccola chiesa di Santa Maria Assunta a Colle, restaurata ed ingrandita nel ventesimo secolo dall'architetto Giovanni Michelucci, conserva una sacra spina, regalata dal re di Francia a Beatrice dei Borboni, sposa di Roberto, sesto figlio del re Carlo I di Napoli. Attraverso varie vicissitudini ereditarie essa fin\u00ec, quasi dimenticata, nella cappella della villa di Capezzana, al confine con Colle di Quarrata. Negli anni '20 del '900 il parroco di Colle chiese ed ottenne che la reliquia venisse conservata nella propria chiesa, dove si trova ancora oggi, cos\u00ec da poterla esporre alla venerazione dei fedeli.\nNella chiesa del Carmine Maggiore di Palermo, fra le numerosi ed insigni reliquie \u00e8 alla venerazione dei fedeli, cos\u00ec come \u00e8 registrato all'Archivio Generale dell'Ordine Carmelitano: \"... in qua (ecclesia) lignum Crucis et Spina Sanctissimi capitis Domini Nostri Jesu Cristi a nostro divo Angelo martire hoc conventu derelicta conservantur...\" (Arch. Gen., \"Codex I S. Angeli\" f. 249). La reliquia sarebbe giunta a Palermo grazie ad un carmelitano, sant'Angelo, nel 1220, com'\u00e8 riportato negli antichi inventari del convento. Grandi le celebrazioni in suo onore, tanto da far sorgere una Confraternita (oggi soppressa). Oggi il culto alla Sacra Spina \u00e8 ricordato nei venerd\u00ec di quaresima e la prima domenica di maggio.\nStando alla tradizione, la Sacra Spina di Cassano Magnago fu ritrovata da San Carlo Borromeo nel Castello Visconteo in occasione della visita pastorale del 1570.\nLa citt\u00e0 di Sciacca ha in dote due sacre spine che si trovano presso la chiesa di San Michele arcangelo.\nQueste spine furono donate da Eleonora d'Aragona figlia di Giovanni di Sicilia e dal marito Guglielmo Peralta; esse sono state ritenute autentiche dall'allora vescovo di Agrigento Matteo Fugardo quando il 31 maggio 1386 eman\u00f2 una bolla vescovile in occasione dell'inaugurazione della chiesa e parte del Monastero di Maria Santissima dell'Itria conosciuta come la Badia grande.\nQueste sacre spine erano appartenute alla famiglia reale siciliana, a cui erano arrivate tramite i D'Angi\u00f2.\nLa Sacra Spina di Cremona fu donata nel 1591 da papa Gregorio XIV al capitolo del duomo della citt\u00e0 lombarda nel corso di una visita a Roma.\nQuella di Giffoni fu donata dal cardinale Leonardo de Rossi da Giffoni alla fine del XIV secolo, donatagli dal re di Francia Carlo IV. Quest'ultima reliquia avrebbe presentato un presunto fenomeno di arrossamento delle tracce ematiche: la mattina di venerd\u00ec 25 marzo sulla Spina conservata in una teca di cristallo le tracce ematiche avrebbero acquistato un colore rosso vivo come se quel sangue fosse stato versato da pochi istanti. L'ex prefetto del Duomo, Franco Tartandini, ha ricordato che \u00ab\"altre Sacre Spine conservate in Italia dimostrano fenomeni ancora pi\u00f9 inspiegabili ed evidenti, perch\u00e9 si notano anche piccole fioriture proprio quando il Venerd\u00ec Santo coincide con il 25 marzo: l'ultima volta fu nel 2005 ad Andria. Venerd\u00ec 25 Marzo 2016 c'\u00e8 stata la coincidenza del Venerdi Santo con l'Annunciazione del Signore e la diocesi di Andria ha accolto un'ulteriore \"segno\" di benevolenza del Signore ad undici anni di distanza dall'ultimo.\"\nAlle 16.50 circa, prima dell'inizio della celebrazione della Passione di Nostro Signore Ges\u00f9 Cristo, la spina ha modificato il suo aspetto ed ha presentato dei mutamenti manifestatisi con dei piccoli rigonfiamenti biancastri tipo gemme."}
{"id": "2526175", "revid": "237256", "url": "https://it.wikipedia.org/wiki?curid=2526175", "title": "Abram Arkhipov", "text": ""}
{"id": "2526177", "revid": "767487", "url": "https://it.wikipedia.org/wiki?curid=2526177", "title": "Deep Unknown", "text": "Deep Unknown \u00e8 il sedicesimo singolo del gruppo musicale finlandese Stratovarius, pubblicato dopo la separazione di Timo Tolkki nel 2009."}
{"id": "2526178", "revid": "1543377", "url": "https://it.wikipedia.org/wiki?curid=2526178", "title": "Tennis Channel Open 2001", "text": "Il Tennis Channel Open 2001 \u00e8 stato un torneo di tennis giocato sul cemento.\n\u00c8 stata la 14\u00aa edizione del Tennis Channel Open,che fa parte della categoria International Series nell'ambito dell'ATP Tour 2001.\nSi \u00e8 giocato a Scottsdale in Arizona dal 5 marzo all'12 marzo 2001.\nCampioni.\nSingolare.\n Francisco Clavet ha battuto in finale Magnus Norman 6-4, 6-2\nDoppio.\n Donald Johnson / Jared Palmer hanno battuto in finale Marcelo R\u00edos / Sjeng Schalken 7-63, 6-2"}
{"id": "2526187", "revid": "339392", "url": "https://it.wikipedia.org/wiki?curid=2526187", "title": "Dominator (album)", "text": ""}
{"id": "2526190", "revid": "716642", "url": "https://it.wikipedia.org/wiki?curid=2526190", "title": "Raith Rovers Football Club", "text": "Il Raith Rovers Football Club, meglio noto come Raith Rovers, \u00e8 una societ\u00e0 calcistica scozzese con sede nella citt\u00e0 di Kirkcaldy. Milita in Scottish Championship, la seconda divisione del campionato scozzese.\nNel suo palmar\u00e8s c'\u00e8 una Scottish League Cup, conquistata nel 1995.\nStoria.\nFondato nel 1883, il Raith Rovers (dal gaelico scozzese \"Rath\", \"forte\" o \"fortezza\") esord\u00ec nei campionati nazionali nel 1902, iscritto in Division Two. Vinse il campionato nel 1908, ma non fu promosso. Due anni dopo fu ancora primo, insieme al Leith Athletic, e pot\u00e9 salire in Division One. Le prime stagioni in massima serie non portarono risultati esaltanti, tuttavia il Raith arriv\u00f2 in finale di Coppa di Scozia nel 1913, dove perse contro il Falkirk (2-0). Nel 1917, con la prima guerra mondiale in corso, si ritir\u00f2 dai campionati.\nTorn\u00f2 a partecipare alla Division One nel 1919 e poco tempo dopo, nella stagione 1921-22, il Raith Rovers si classific\u00f2 terzo dietro a Celtic e Rangers, realizzando il miglior piazzamento della sua storia. Ottenne inoltre un quarto posto nel campionato 1923-24, dopodich\u00e9 i risultati calarono bruscamente e soltanto due anni pi\u00f9 tardi retrocesse. Riconquist\u00f2 un posto in Division One nel 1927 e nel 1938, ma in entrambi i casi la mantenne per una sola stagione.\nNel secondo dopoguerra disput\u00f2 la Division B fino al 1949, anno in cui vinse la categoria e fu finalista nella Coppa di Lega, persa 2-0 contro i Rangers. Negli anni cinquanta si mantenne stabilmente in Division One, cogliendo come migliori risultati il 5\u00ba posto nella stagione 1951-52 e il 4\u00b0 nel 1956-57. Retrocesse in Division Two nel 1963 e rimase in seconda serie, a parte un triennio in Division One tra il 1967 e il 1970, fino al 1975, anno della riforma dei campionati, che mand\u00f2 il club nella nuova Second Division (terza serie). Per quasi vent'anni altern\u00f2 partecipazioni in Second Division ad altre nella sovrastante First Division, dove si stabilizz\u00f2 dal 1987. \nIl Raith ebbe un nuovo slancio negli anni novanta: nel 1993 vinse la First Division e ottenne la promozione; disput\u00f2 cos\u00ec la Scottish Premier Division 1993-1994, ma arriv\u00f2 undicesimo e retrocesse. L\u2019anno seguente fu di nuovo primo in First Division, ma soprattutto vinse il suo primo trofeo, la Scottish League Cup, battendo in finale il Celtic (2-2 e poi 6-5 ai rigori) e qualificandosi per la Coppa UEFA 1995-1996: in Europa il Raith Rovers raggiunse il 2\u00ba turno dopo aver eliminato i faroesi del G\u00cd e gli islandesi dello \u00cdA, perdendo infine contro il Bayern Monaco (1-4 tra andata e ritorno); in campionato si classific\u00f2 sesto.\nIl club lasci\u00f2 la massima serie al termine della stagione 1996-97, quando arriv\u00f2 ultimo, e negli anni duemila fece la spola tra First Division e Second Division. In seguito ebbe un paio di occasioni per riconquistare la Premier: fu secondo in First Division 2011-12, dietro al Dunfermline, e quarto nella Championship 2015-16, eliminato poi ai play-off dall'Hibernian. Nel 2016-17, invece, si \u00e8 piazzato al nono posto e, sconfitto ai play-out dal Brechin City, \u00e8 retrocesso in League One. L'anno successivo \u00e8 arrivato secondo e ha perso la semifinale play-off contro l'Alloa Athletic. \nIn League One 2018-19 si classifica terzo e, dopo aver eliminato il Forfar Athletic, arriva in finale play-off, nella quale \u00e8 sconfitto dal Queen of the South. Nel campionato successivo, interrotto per la pandemia di COVID-19, arriva primo ed \u00e8 promosso in Championship.\nIn Championship 2020-21 il Raith \u00e8 in grado di lottare per un posto valido per i play-off, concludendo la stagione regolare al terzo posto dietro a Hearts e Dundee. Agli spareggi il Raith vince il primo turno contro il Dunfermline (2-0 complessivo), ma successivamente perde contro il Dundee (1-3 complessivo), che in precedenza lo aveva sorpassato all'ultima giornata per il secondo posto.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2015-2016.\n \nRosa 2014-2015.\n "}
{"id": "2526191", "revid": "355597", "url": "https://it.wikipedia.org/wiki?curid=2526191", "title": "Raith Rovers F.C.", "text": ""}
{"id": "2526192", "revid": "287204", "url": "https://it.wikipedia.org/wiki?curid=2526192", "title": "Aleksandr Nikolaevic Veselovskij", "text": ""}
{"id": "2526193", "revid": "237256", "url": "https://it.wikipedia.org/wiki?curid=2526193", "title": "Aleksandr Veselovskij", "text": ""}
{"id": "2526195", "revid": "767487", "url": "https://it.wikipedia.org/wiki?curid=2526195", "title": "Mastercutor", "text": "Mastercutor \u00e8 l'undicesimo album studio della band heavy metal tedesca U.D.O., ed \u00e8 stato pubblicato nel 2007 dalla AFM Records.\nIl disco \u00e8 stato preceduto dall'EP \"The Wrong Side of Midnight\"."}
{"id": "2526196", "revid": "237256", "url": "https://it.wikipedia.org/wiki?curid=2526196", "title": "Alexander Veselovsky", "text": ""}
{"id": "2526197", "revid": "287204", "url": "https://it.wikipedia.org/wiki?curid=2526197", "title": "Ava\u010dinskij", "text": "LAva\u010dinskij, detto anche \"Ava\u010da\", \"Ava\u010dinskaja sopka\", \"Gorelaja sopka\", \"Monastyr\", Saria o ancora \"Suachu\", in russo \"\u0410\u0432\u0430\u0447\u0438\u043d\u0441\u043a\u0430\u044f \u0441\u043e\u043f\u043a\u0430\", \u00e8 uno stratovulcano della Russia posto nel sud della penisola della Kam\u010datka.\nGeografia.\nL'Ava\u010dinskij \u00e8 affiancato a nord-ovest dal pi\u00f9 elevato vulcano Korjakskij, mentre ad est si affaccia sulle coste del Pacifico; a sud ovest sorge la capitale della penisola, Petropavlovsk-Kam\u010datskij.\nL'Ava\u010dinskij culmina a \u00a0m sul livello del mare; il vulcano ha fianchi regolari attorniati da una caldera a forma di ferro di cavallo aperta verso sud-ovest. \u00c8 affiancato a sud-est dal Kozel'skij, una bocca eruttiva laterale con un cratere aperto verso nord-est.\nLa montagna \u00e8 uno stratovulcano facente parte della Cintura di fuoco del Pacifico, dalle eruzioni esplosive. Le sue eruzioni producono dei duomi di lava, che quando esplodono provocano importanti colonne eruttiva, con relative ricadute sotto forma di nubi ardenti di lahar e da piccole colate laviche che sono incanalate verso il sud-ovest dai bordi dell'antica caldera.\nStoria.\nL'Ava\u010dinskij \u00e8 nato tra la met\u00e0 e la fine del Pleistocene. Trenta o quarantamila anni fa si form\u00f2 la caldera a forma di ferro di cavallo durante una esplosione che copr\u00ec di ceneri una zona vasta circa 500 chilometri quadrati, compreso il luogo dove oggi sorge la capitale della penisola Petropavlovsk-Kam\u010datskij. All'interno di questa caldera nei millenni si \u00e8 andato formando l'attuale stratovulcano, questa \u00e8 avvenuta in due distinte fasi la prima circa anni fa la seconda circa anni fa.\nL'indice di esplosivit\u00e0 vulcanica delle eruzioni del vulcano si situa tra 1 e 3 della scala, anche se in alcuni casi esse hanno toccato anche il quarto grado come quella del 1945 e del 1926 (per citare le pi\u00f9 recenti). In epoca preistorica vi sono state varie eruzioni di potenza ancora superiore. Il duomo di lava attuale si \u00e8 formato durante l'eruzione del 1991 e il suo volume \u00e8 stimato in dieci chilometri cubici.\nNonostante fino ad ora le sue eruzioni non abbiano causato gravi danni o vittime, questo vulcano (come il suo vicino) \u00e8 elencato nella lista dei Vulcani del Decennio."}
{"id": "2526198", "revid": "628767", "url": "https://it.wikipedia.org/wiki?curid=2526198", "title": "Nurota", "text": "Nurota (o anche Nurata, in russo \u041d\u0443\u0440\u0430\u0442\u0430) \u00e8 il capoluogo del distretto di Nurota nella regione di Navoiy in Uzbekistan. Si trova in un'oasi del deserto del Kizilkum. Conosciuta un tempo come Nur, \u00e8 stata fondata nel 327 a.C. da Alessandro Magno. I resti di una fortezza militare si ergono ancora sopra la citt\u00e0 ed \u00e8 ancora parzialmente in uso l'acquedotto di cui Alessandro aveva dotato la citt\u00e0."}
{"id": "2526199", "revid": "121491354", "url": "https://it.wikipedia.org/wiki?curid=2526199", "title": "Why You Wanna", "text": "Why You Wanna \u00e8 il terzo singolo del rapper statunitense T.I. estratto dall'album \"King\". \u00c8 stato prodotto da Kevin \"Khao\" Cates.\nDescrizione.\nIl brano contiene un campionamento di \"Gypsy Woman\" di Crystal Waters, che rientra tra gli autori del pezzo.\nIl video.\nIl video di \"Why You Wanna\" \u00e8 stato girato nelle Hawaii."}
{"id": "2526201", "revid": "767487", "url": "https://it.wikipedia.org/wiki?curid=2526201", "title": "Solid", "text": "Solid \u00e8 il quinto album della band heavy metal tedesca U.D.O..\nQuesto disco, registrato e pubblicato nel 1997 segna il ritorno del gruppo dopo lo \"split\" del 1991. Da allora sono rimasti solo il cantante e il batterista ed \u00e8 entrato (tra gli altri) anche l'ex batterista degli Accept, Stefan Kaufmann, in veste per\u00f2 di chitarrista.\nL'edizione giapponese presente una \"bonus track\", \"Hardcore Lover\" in cui figura come chitarrista l'ex Mathias Dieth."}
{"id": "2526208", "revid": "287204", "url": "https://it.wikipedia.org/wiki?curid=2526208", "title": "Dimbach", "text": ""}
{"id": "2526209", "revid": "237256", "url": "https://it.wikipedia.org/wiki?curid=2526209", "title": "Alexander Serov", "text": ""}
{"id": "2526212", "revid": "287204", "url": "https://it.wikipedia.org/wiki?curid=2526212", "title": "Aleksandr Serov", "text": ""}
{"id": "2526217", "revid": "287204", "url": "https://it.wikipedia.org/wiki?curid=2526217", "title": "Excelsior Stadium", "text": "LExcelsior Stadium \u00e8 uno stadio avente sede ad Airdrie, in Scozia.\nStoria.\nVenne costruito nel 1998 come stadio di casa dell'Airdrieonians, club poi fallito nel 2002.\nSempre nel 2002, l'impianto divenne lo stadio di casa dell'Airdrie United, la societ\u00e0 nata dalle ceneri dell'Airdrieonians.\nInizialmente lo stadio si chiamava \"Shyberry Excelsior Stadium\", dal nome dell'azienda che lo sponsorizzava, mentre ora si chiama semplicemente \"Excelsior Stadium\".\nI tifosi, per\u00f2, non lo chiamano cos\u00ec: infatti questo stadio \u00e8 meglio noto come New Broomfield, in onore del Broomfield Park, stadio di casa dell'Airdrieonians prima del 1998.\nRecord.\nIl maggior numero di spettatori si registr\u00f2 il 6 novembre 2005 per la finale di Challenge Cup tra Hamilton Academical e St. Mirren. In questa partita gli spettatori furono 9612.\nIl maggior numero di spettatori per una partita dell'Airdrieonians si registr\u00f2 nell'agosto 1998 per una partita di Scottish League Cup contro il Celtic. Gli spettatori furono 8762.\nIl maggior numero di spettatori per una partita dell'Airdrie United si registr\u00f2 nel gennaio 2007 per una partita di Scottish Cup contro i rivali del Motherwell. Gli spettatori furono 5924.\nL'Excelsior Stadium \u00e8 lo stadio scozzese ubicato alla maggior altitudine: si trova infatti a circa 125 metri sopra il livello del mare."}
{"id": "2526218", "revid": "729019", "url": "https://it.wikipedia.org/wiki?curid=2526218", "title": "Luftwaffe (Wehrmacht)", "text": "La Luftwaffe (letteralmente: \"arma dell'aria\", pronuncia: ) fu l'aviazione militare tedesca, parte integrante della Wehrmacht durante il secondo conflitto mondiale.\nCoinvolta in tutti i teatri di guerra, contribu\u00ec, soprattutto durante i primi anni del conflitto, alla buona riuscita della tattica della \"guerra lampo\" adottata dalle forze armate tedesche. Vittoriosa in Polonia e in Francia, sub\u00ec una prima battuta d'arresto nella battaglia d'Inghilterra scontrandosi contro la Royal Air Force britannica, per poi rivolgere gran parte della sua attenzione al fronte orientale, dove durante l'operazione Barbarossa conquist\u00f2 in un primo tempo la superiorit\u00e0 aerea sull'inesperta aviazione sovietica.\nIl procedere del conflitto e il rovesciamento delle sorti della guerra significarono per la Luftwaffe la progressiva concentrazione delle forze nella difesa dello spazio aereo tedesco minacciato dai bombardieri britannici e statunitensi. L'avanzata Alleata fu per\u00f2 inesorabile e l'aviazione tedesca, in crescente inferiorit\u00e0 numerica e con insufficienti quantit\u00e0 di carburante, perse progressivamente il controllo dei cieli su tutti i fronti e non riusc\u00ec ad arginare l'offensiva Alleata nonostante l'impiego congiunto dei reparti contraerei (FlaK) e di rivoluzionari caccia a reazione, la cui produzione non fu mai numericamente sufficiente a influire realmente sui combattimenti contro le soverchianti forze aeree degli avversari.\nLa Luftwaffe ebbe sotto il proprio controllo anche le unit\u00e0 di paracadutisti (Fallschirmj\u00e4ger) e altre formazioni terrestri.\nNomenclatura.\nLa lista seguente illustra il significato di alcune sigle di seguito utilizzate per descrivere i reparti della Luftwaffe e i loro aerei.\nCatena di comando.\nDurante la sua vita sotto il Terzo Reich, la Luftwaffe ebbe solo due comandanti in capo. Il primo fu Hermann G\u00f6ring, il secondo Robert Ritter von Greim, ultimo ufficiale tedesco della seconda guerra mondiale ad essere promosso Generalfeldmarschall (feldmaresciallo). Al livello pi\u00f9 alto nell'organizzazione della Luftwaffe erano il \"Reichsluftfahrtministerium\" (RLM \u2013 Ministero dell'aria) e l'Oberkommando der Luftwaffe (OKL \u2013 Alto comando della Luftwaffe). Queste istituzioni avevano il controllo della ricerca, della produzione e della manutenzione dell'aeronautica tedesca, con la seconda che faceva riferimento all'OKW, Oberkommando der Wehrmacht (Alto comando delle forze armate tedesche). L'OKL era quindi allo stesso livello dell'Oberkommando des Heeres (OKH) e dell'Oberkommando der Marine (OKM).\nNel settembre 1939 la Luftwaffe era composta da quattro flotte aeree (\"Luftflotte\"); a queste se ne aggiunsero altre quattro nel corso della guerra, di cui una, la Luftflotte Reich, creata appositamente per la difesa del territorio tedesco. Ogni flotta contava fino a 1.250 aerei raggruppati in \"Fliegerkorps\" o nelle pi\u00f9 piccole \"Flieger-Division\" a seconda della dimensione, entrambe suddivise a loro volta in \"Geschwader\" (l'equivalente degli stormi per la Regia Aeronautica) composti solitamente da tre \"Gruppe\" (gruppi) formati da tre o quattro \"Staffel\" (squadriglie) di circa dodici aerei ciascuna.\nUn Geschwader era comandata da un \"Geschwaderkommodore\", che poteva essere un maggiore, un tenente colonnello o un colonnello assistito da un suo stato maggiore. Forte di circa 120-125 aerei, i Geschwader avevano un proprio modo di abbreviare i nomi delle unit\u00e0 dei documenti ufficiali: \"JG 1\" (con la sigla \"JG\" a caratterizzare un \"Jagdgeschwader\", cio\u00e8 uno stormo di caccia) nel caso degli stormi, \"I./JG 1\" indicava il 1\u00ba gruppo del 1\u00ba stormo caccia, \"1./JG 1\" era usato invece per riferirsi alla 1\u00aa squadriglia del 1\u00ba gruppo caccia. Ogni Gruppe era alle dipendenze di un \"Gruppenkommandeur\", cos\u00ec come una squadriglia era diretta da uno \"Staffelkapit\u00e4n\". Questi comunque non erano gradi veri e propri, bens\u00ec nomine.\nStoria.\nOrigini.\nA seguito della sconfitta nella prima guerra mondiale e alla firma del trattato di Versailles, alla Germania fu imposto lo scioglimento dell'aviazione militare (Luftstreitkr\u00e4fte) e lo smantellamento di tutti gli aerei rimasti. Ciononostante, il governo tedesco riusc\u00ec a mantenere segretamente una propria forza aerea che divenne sempre pi\u00f9 forte con il passare degli anni. L'addestramento clandestino dei piloti inizi\u00f2 dal 1926 grazie a club privati e compagnie aeree civili che fornirono addestratori veterani della prima guerra mondiale e aerei militari come lo Junkers Ju 86 e l'Heinkel He 111 camuffati da aerei di linea o da trasporto, alianti e ultraleggeri su cui i piloti della futura Luftwaffe poterono fare pratica. Nel 1930 il partito nazista si dot\u00f2 di un proprio organo di volo, il Nationalsozialistisches Fliegerkorps, per dare ulteriore impulso all'addestramento dei piloti, rafforzato tre anni dopo dalla neo-costituita Deutsche Luftsportverband (associazione aerea sportiva tedesca).\nLa vera svolta arriv\u00f2 in seguito alla decisione di Adolf Hitler di riarmare la Germania. La Luftwaffe venne fondata clandestinamente nel 1933 con circa 4.000 addetti mentre erano gi\u00e0 da tempo in produzione vari tipi di aerei militari; il 1\u00ba gennaio 1934 nacque a Berlino-Tempelhof il Bombengeschwader 1, la prima unit\u00e0 da bombardamento della Luftwaffe e un documento dello stesso anno propose la costruzione di 4.021 aerei entro il 30 settembre 1935. Il 1\u00ba marzo 1935 la creazione della nuova forza aerea tedesca venne resa pubblica a tutto il mondo. A capo dell'Oberkommando der Luftwaffe (OKL) nel 1935 fu incaricato l'ex asso dell'aviazione tedesca, nonch\u00e9 ministro dell'aviazione, Hermann G\u00f6ring, il quale si circond\u00f2 di collaboratori come Erhard Milch (ispettore generale della Luftwaffe), Hans Jeschonnek (responsabile dei rifornimenti, dell'addestramento, della telecomunicazione e delle azioni di guerra) ed Ernst Udet (capo dell'ufficio tecnico).\nLe strategie di attacco erano ancora in fase di sperimentazione; in particolare, vi erano due linee di pensiero distinte: Walther Wever, comandante dello stato maggiore generale dell'aviazione fino al 1936, sostenne l'importanza dei bombardamenti strategici compiuti da aerei quadrimotore; Ernst Udet invece era convinto che l'aviazione dovesse essere usata solamente a supporto delle truppe a terra e per contrastare i velivoli nemici. Forte dell'esperienza bellica in Spagna dove i bombardieri in picchiata svolsero egregiamente il loro compito, e complice la morte accidentale di Wever avvenuta nel giugno 1936, Udet riusc\u00ec a convincere l'intero comando della Luftwaffe che la sua linea di pensiero era quella da seguire. I progetti per i grandi aerei da bombardamento, come il Dornier Do 19 e lo Junkers Ju 89, vennero quindi abbandonati.\nRenania e guerra civile spagnola.\nLa prima azione in cui fu coinvolta la Wehrmacht fu la rimilitarizzazione della Renania, iniziata il 7 marzo 1936. La Luftwaffe entr\u00f2 in gioco con un'unit\u00e0 della caccia e una di bombardieri in picchiata, il III./JG 134 e il I./StG 165, ma quando alcuni rapporti ipotizzarono che l'aeronautica francese era pronta ad intervenire con dei bombardieri, il I./KG 753 venne allertato per colpire Parigi con i suoi Ju 52, senza che tuttavia ve ne fosse bisogno. Per la fine del mese tutta la Renania era tornata in mano alla Wehrmacht.\nQuando il futuro dittatore spagnolo Francisco Franco chiese aiuto a Hitler per proseguire e vincere la guerra civile che infuriava in Spagna, il 22 luglio 1936 il dittatore nazista rispose inviando le prime aliquote di aerei \"clandestini\" composti da personale volontario in abiti civili. Dopo che agli inizi di novembre l'Unione Sovietica invi\u00f2 in Spagna aerei e piloti, la Germania reag\u00ec facendo giungere nel teatro di guerra la Legione Condor forte di 4.500 volontari posti inizialmente sotto il comando del Generalmajor (generale di brigata aerea) Hugo Sperrle, sostituito in seguito dai parigrado Hellmuth Volkmann e Wolfram von Richthofen. Le operazioni di bombardamento erano svolte dal K/88 (88\u00ba gruppo da bombardamento), mentre la caccia e gli aerei d'attacco al suolo erano presenti con il J/88 (88\u00ba gruppo caccia), cos\u00ec come la ricognizione era di competenza dell'A/88 (88\u00ba gruppo ricognizione) e dell'AS/88 (88\u00ba gruppo ricognizione marittima). Largamente impegnata in ogni genere di missione (tra cui una delle pi\u00f9 note \u00e8 il bombardamento di Guernica dell'aprile 1937), l'andamento della guerra favorevole a Franco comport\u00f2 una riduzione delle attivit\u00e0 dal gennaio 1939, cessate del tutto il 27 marzo seguente.\nLa guerra civile spagnola fu un ottimo banco di prova per la giovane Luftwaffe che ebbe modo di constatare l'efficacia del bombardamento convenzionale e del bombardamento in picchiata effettuato dagli Junkers Ju 87 e dagli Heinkel He 51, mettere alla prova i piloti (il migliore asso dell'aviazione fu il capitano Werner M\u00f6lders, con quattordici vittorie all'attivo tutte ottenute a bordo di un Messerschmitt Bf 109), e testare l'incredibile versatilit\u00e0 del cannone 8,8 cm FlaK, usato contro obiettivi aerei e terrestri.\nAustria e occupazione della Cecoslovacchia.\nNel 1938 Hitler ritenne i tempi maturi per annettere la vicina Austria. Per prevenire le mosse naziste il capo del governo austriaco, Kurt Alois von Schuschnigg, indisse un plebiscito per il 13 marzo. La Luftwaffe mobilit\u00f2 allora per ogni evenienza tre gruppi da bombardamento provenienti dai KG 155 e KG 255 dotati di Dornier Do 17 e pose al comando delle proprie forze dislocate lungo il confine austriaco Hugo Sperrle. Il 12 marzo la Wehrmacht entr\u00f2 in Austria, mentre due dei tre gi\u00e0 citati gruppi della Luftwaffe atterrarono a Vienna, imitati il giorno dopo da due loro squadriglie volate a Klagenfurt. Terminato l'Anschluss, l'unico stormo da bombardamento dell'aeronautica austriaca venne incorporato nel I. e III./KG 155 (rinominato per l'occasione KG 158) che vennero trasferiti rispettivamente a Wiener Neustadt e Wels.\nLe successive mire espansionistiche del F\u00fchrer verso la Cecoslovacchia imposero alla Luftwaffe di spiegare diverse unit\u00e0, oltre quaranta Gruppe, lungo il confine con questo paese, ma gli accordi di Monaco del settembre 1938 resero marginale l'intervento delle forze armate ed i Sudeti vennero annessi senza scontri, con gran parte dei Gruppe impegnati rispediti nelle basi originarie. Il 15 marzo 1939 infine la Germania occup\u00f2 l'intera Cecoslovacchia incontrando scarsa resistenza e con il supporto di 500 aerei ma, a differenza di quello che accadde in Austria, pochi piloti si unirono alla Luftwaffe, preferendo invece l'aeronautica britannica o francese.\nSeconda guerra mondiale.\nMobilitazione.\nNell'estate 1939 la Luftwaffe contava 9 Jagdgeschwader in gran parte equipaggiati con i Bf 109, 4 Zerst\u00f6rergeschwader dotati dei Bf 110, 11 Kampfgeschwader montati su He 111 o Dornier Do 17, e 4 Sturzkampfgeschwader. Lo Junkers Ju 88 era disponibile in soli dodici esemplari per via di problemi nello sviluppo. Gli aerei operativi erano 4.021 (1.191 bombardieri, 361 bombardieri a tuffo, 788 caccia, 431 caccia pesanti e 488 velivoli da trasporto).\nLa Luftwaffe in ogni caso non venne mobilitata al completo prima della primavera del 1940, momento in cui, grazie alle disposizioni di Ernst Udet tese ad aumentare la produzione di aerei, erano attive 51 squadriglie in pi\u00f9 dall'inizio della guerra (30 di bombardieri, 16 di caccia e 5 di caccia pesanti). La Luftwaffe espanse anche del 42% il numero di scuole di addestramento portandole ad un totale di 63. Queste strutture vennero collocate in massima parte nella Germania orientale, al riparo da eventuali minacce Alleate. Sempre considerando la primavera 1940 rispetto agli albori della seconda guerra mondiale, le file del personale di volo arrivarono a contare 4.727 uomini (+ 31%), anche se si contarono 997 morti e 700 feriti nei corsi di addestramento, durante i quali vennero persi anche 946 aerei. La forza totale della Luftwaffe era ora di 2.200.000 uomini.\nL'invasione della Polonia.\nIl 1\u00ba settembre 1939 la Germania dette inizio all'operazione Fall Weiss invadendo il territorio della Polonia con il supporto di circa 520 caccia, 800 bombardieri, 340 Ju 87 e 250 aerei da trasporto. La prima missione di attacco al suolo della guerra ebbe inizio prima dell'alba del 1\u00ba settembre, quando gli Henschel Hs 123 del II.(Schl)./LG 2 attaccarono con successo una base dell'esercito polacco a Przystaj\u0144. L'obiettivo principale della Luftwaffe era comunque quello di distruggere a terra l'aviazione polacca, ma, complice la fitta nebbia che caratterizz\u00f2 i primi giorni di guerra e l'abile mossa dei comandanti nemici che spostarono ad est i campi d'aviazione in luoghi nascosti, durante tutta la campagna l'aviazione tedesca riusc\u00ec a distruggere al suolo solo 24 aerei, anche se su questo numero non c'\u00e8 accordo tra le fonti. Gli aerei della Luftflotte 1 (assegnata come supporto al gruppo d'armate Nord) e della Luftflotte 4 (assegnata al gruppo d'armate Sud) inoltre non avevano ancora sperimentato attacchi a supporto della fanteria, e si limitarono a colpire obiettivi strategici scelti dai generali dell'aviazione; le prime vere missioni di supporto aereo ravvicinato iniziarono solo durante la battaglia del fiume Bzura, e si rivelarono determinanti per la vittoria sul campo. L'intervento della Luftwaffe si rivel\u00f2 prezioso per la Wehrmacht in molte altre occasioni, ma non sempre l'esito finale fu il successo, come nel caso dell'attacco del 1\u00ba settembre al ponte di Tczew, che i polacchi riuscirono a minare e a far esplodere impedendo il passaggio dei mezzi corazzati avversari. In ogni caso, per il 6 settembre la Brygada Po\u015bcigowa, la principale formazione della caccia polacca, era rimasta con soli sedici aerei mentre le forze da bombardamento erano state praticamente annientate.\nVarsavia venne attaccata per la prima volta il 1\u00ba settembre, ma la reazione della caccia polacca non permise ai bombardieri tedeschi di sganciare le bombe. Il 12 settembre, constatata l'ormai scarsa opposizione nemica, diverse unit\u00e0 della Luftwaffe vennero riportate in Germania, lasciando alle ultime il compito di colpire la capitale polacca, bombardata duramente il 13 settembre e in misura ancora maggiore, da 400 aerei, il 25 settembre. Vista persa ogni speranza di vittoria, il centro di comando polacco chiese infine il \"cessate il fuoco\" che entr\u00f2 in vigore il 28 settembre.\nDurante la campagna la Luftwaffe registr\u00f2 la perdita di 285 aerei, dei quali 126 abbattuti dai caccia polacchi, troppo inferiori di numero per imporre la propria volont\u00e0. Perirono inoltre 239 uomini degli equipaggi di bordo e altri 88 risultarono dispersi. L'inizio della guerra fu comunque favorevole all'aviazione tedesca, che ebbe modo di perfezionare le tecniche di assalto aereo e prepararsi per le operazioni future.\n\"Sitzkrieg\".\nUna volta occupata la Polonia, ci fu un periodo di stallo delle operazioni terrestri (chiamato dai tedeschi \"Sitzkrieg\", \"guerra seduta\", nota anche come \"strana guerra\") che dur\u00f2 fino al maggio 1940. Eccetto che per le operazioni in mare, nel fronte occidentale non ci furono movimenti di truppe o azioni militari. In questo periodo, la Luftwaffe fu impegnata in molte missioni di carattere aeronavale (compresa la posa di mine in mare) nonch\u00e9 in lanci di volantini propagandistici e occasionali intercettazioni di bombardieri britannici, che culminarono nella battaglia della Baia di Helgoland.\nDi pari passo cominciarono, il 16 ottobre 1939, i raid tedeschi sul Regno Unito ad opera di alcuni Ju 88 ed He 111 che attaccarono le navi britanniche a Rosyth, nel Firth of Forth, perdendo uno o tre velivoli abbattuti dagli Spitfire che segnarono in ogni caso la prima vittoria per il Fighter Command. Il giorno successivo, in un'analoga azione a Scapa Flow, un Ju 88 venne fatto precipitare dalla contraerea sull'isola di Hoy. Il primo aereo della Luftwaffe a schiantarsi nell'isola principale del Regno Unito fu invece un Heinkel He 111 caduto nelle Lammermuir Hills, ad Haddington, il 28 o 29 novembre 1939. Le operazioni dei bombardieri contro il naviglio britannico continuarono anche durante i primi mesi del 1940, ma per la fine di febbraio la caccia britannica era ormai presente in forze lungo le proprie coste ed i successi della Luftwaffe, peraltro modesti (a livello di naviglio maggiore vennero solamente danneggiati la vecchia corazzata e l'incrociatore pesante ), calarono drasticamente. Durante questo periodo le relazioni tra la Luftwaffe e la Kriegsmarine, la marina militare tedesca, non furono delle migliori: la marina infatti deplor\u00f2 azioni come quella del KG 26 del 12 gennaio contro battelli leggeri non armati temendo ritorsioni britanniche, e i rapporti tra le due forze armate peggiorarono ulteriormente quando alla fine di febbraio la 4\u00aa e 6\u00aa squadriglia del KG 26 attaccarono per errore un gruppo di cacciatorpediniere tedesche affondando la \"Leberecht Maass\", causando indirettamente anche l'affondamento della \"Max Schultz\" che col\u00f2 a picco dopo aver urtato una mina nel tentativo di soccorrere la nave amica.\nSempre fra il 1939 ed il 1940, numerosi scontri aerei avvennero sopra la linea Maginot e la linea Sigfrido, tra i caccia e i ricognitori dell'Arm\u00e9e de l'air francese e della Luftwaffe, nel tentativo di entrambi gli schieramenti di spiare dal cielo le truppe avversarie posizionate al confine.\nNel periodo che va dal 1\u00ba settembre 1939 alla fine del marzo 1940 e per quel che riguarda solamente la \"Sitzkrieg\", la Luftwaffe perse 520 uomini degli equipaggi di bordo e ne ebbe altri 298 dispersi, cifre superiori alle perdite patite durante la campagna di Polonia.\nLe offensive in Scandinavia e Francia.\nIn aprile la Wehrmacht prese l'iniziativa e, sotto il comando di Nikolaus von Falkenhorst, invase Danimarca e Norvegia; G\u00f6ring, a causa dei rischi per la sua forza armata, si rifiut\u00f2 di porre la Luftwaffe (mobilitata per l'occasione con l'intero X Fliegerkorps del Generalleutnant \u2013 generale di divisione aerea \u2013 Hans Geisler) sotto il comando di von Falkenhorst, affidandola invece al generale Erhard Milch, subordinato comunque a livello operativo a Geisler. All'avvio delle ostilit\u00e0, la Wehrmacht poteva contare su un supporto di 39 Ju 87R, 419 bombardieri, 38 Bf 109E, 21 aerei antinave (Fw 200 e Ju 52) e 548 aerei da trasporto.\nDopo aver conquistato in un solo giorno il territorio danese, la Luftwaffe pot\u00e9 usufruire dell'aeroporto di Aalborg come base per le future operazioni in Norvegia, che si materializzarono in azioni di attacco al suolo, scorta ai bombardieri, trasporto truppe aviotrasportate e difesa antinave. Il 9 aprile il KG 4 attacc\u00f2 il forte di Kvarven che con i suoi cannoni aveva da poco danneggiato l'incrociatore \"K\u00f6nigsberg\"; qualche momento prima aerei dello stesso stormo avevano bombardato l'aeroporto di Stavanger-Sola, mentre il KG 26 colp\u00ec alcuni forti attorno Kristiansand. Questo genere di operazioni, unitamente al bombardamento di aeroporti e ad operazioni contro la Royal Navy britannica, prosegu\u00ec per tutta la durata della campagna, conclusasi agli inizi di giugno. Prima, il 12 aprile, fu creata la nuova Luftflotte 5, posta agli ordini di Milch, in cui vennero inquadrate tutte le unit\u00e0 di stanza in Norvegia.\nQuando le azioni belliche terminarono, la RAF aveva perso 70 aerei contro i 117 della Luftwaffe, che mise per\u00f2 in campo un numero di forze maggiore rispetto all'aviazione nemica.\nIl 10 maggio 1940 la Wehrmacht lanci\u00f2 un'offensiva con tre gruppi d'armate contro la Francia, il Belgio ed i Paesi Bassi. La Luftwaffe entr\u00f2 in azione con le Luftflotte 2 e 3 (comandate rispettivamente da Albert Kesselring e Hugo Sperrle) schierando 1.100 bombardieri a medio raggio e 400 \"Stuka\" scortati da 1.200 tra Bf 109 e Bf 110, attaccando principalmente nelle Ardenne. La tecnica fu simile a quella adottata in Polonia: i KG e gli StG attaccarono i campi d'aviazione nemici e bombardarono i centri di comunicazione, di rifornimento e numerose citt\u00e0. Nel frattempo, circa 500 aerei da trasporto, seppur con gravi perdite, paracadutarono unit\u00e0 di Fallschirmj\u00e4ger in obiettivi strategici come i ponti sul Canale Alberto e il forte Eben-Emael, catturato con successo l'11 maggio. Nelle prime ore dell'offensiva vennero bombardati gli aeroporti di Rotterdam-Waalhaven e di Amsterdam-Schiphol cos\u00ec come, non senza reazione della caccia anglo-francese, la Linea Maginot, mentre l'aeronautica belga venne per met\u00e0 distrutta al suolo. Nei giorni seguenti la Luftwaffe bombard\u00f2 47 aeroporti, 17 stazioni ferroviarie, 16 fabbriche e 45 concentrazioni di truppe avversarie. Venne colpita anche Rotterdam dal KG 54, che non ricevette l'ordine di annullamento dell'operazione, con gravi danni e centinaia di vittime. Le operazioni aeree proseguirono per tutta la durata della campagna.\nI caccia tedeschi si rivelarono superiori ai loro avversari francesi e agli Hurricane britannici, che comunque segnarono notevoli vittorie a loro favore: il 20 maggio la Luftwaffe aveva perso 547 aerei, pari al 20% della forza con cui aveva iniziato la campagna dieci giorni prima. La rapida avanzata delle forze di terra provoc\u00f2 problemi dal punto di vista logistico e costrinse molte unit\u00e0 a sostare negli aeroporti avanzati con problemi di sovraffollamento che causarono alcuni incidenti, inoltre, avvicinandosi al canale della Manica, gli uomini della Luftwaffe incontrarono pi\u00f9 frequentemente i caccia della Royal Air Force (RAF), inclusi gli ottimi Spitfire. Nonostante tutto la campagna prosegu\u00ec felicemente per le truppe tedesche e le forze Alleate vennero accerchiate a Dunkerque. La Luftwaffe inizi\u00f2 quindi, dal 27 maggio e nonostante il parere contrario di Kesselring che denunci\u00f2 la debolezza dei suoi Gruppe, ad ostacolare l'operazione Dynamo, il piano Alleato di rimpatrio dei propri soldati rimasti in Francia. L'aviazione tedesca riusc\u00ec ad affondare varie navi e vi furono numerosi scontri tra i caccia di entrambi gli schieramenti, ma gli Alleati riuscirono alla fine a salvare dalla prigionia circa 338.000 uomini.\nCon il Regno Unito fuori dai giochi la Wehrmacht si concentr\u00f2 sull'offensiva finale contro la Francia, denominata in codice \"Fall Rot\". La Luftwaffe impost\u00f2 il suo piano d'azione in due fasi: dal 1\u00ba giugno vennero attaccati obiettivi sensibili lungo la valle del Rodano e attorno Marsiglia con l'intento di prevenire arrivi di truppe fresche francesi dall'Africa settentrionale, ma a partire dall'8 giugno, quando fu ormai chiaro che l'Italia sarebbe entrata in guerra a breve, le operazioni cessarono per far posto alla Regia Aeronautica italiana; il 3 giugno era intanto iniziata la seconda fase dell'offensiva aerea, chiamata in codice operazione Paula, il cui scopo era quello di distruggere aeroporti e fabbriche aeronautiche attorno Parigi. Le perdite tedesche furono irrisorie, ma di fatto nessuna fabbrica rimase fuori uso per pi\u00f9 di 24 ore e solamente meno della met\u00e0 degli aeroporti bombardati ebbe danni gravi. L'appoggio all'offensiva dell'esercito tedesco continu\u00f2 quindi fino al 21 giugno, data in cui la Germania present\u00f2 le condizioni armistiziali alla Francia.\nI rapporti tedeschi indicano la perdita di 1.428 aerei dal 3 settembre 1939 al 25 giugno 1940, distrutti per opera dell'aviazione francese, belga, olandese e britannica.\nLa battaglia d'Inghilterra.\nDopo Polonia, Scandinavia, Paesi Bassi, Belgio e Francia, solo la Gran Bretagna poteva opporsi all'avanzata tedesca in Europa. Hitler decise cos\u00ec di dare il via alla preparazione dell'operazione Seel\u00f6we, ma prima bisognava neutralizzare l'aviazione britannica, la Royal Air Force (RAF) per assicurare protezione totale alle navi della Kriegsmarine che avrebbero dovuto attraversare La Manica.\nNel giugno e luglio del 1940 G\u00f6ring fiss\u00f2 le linee generali dell'operazione volta a distruggere la RAF, con priorit\u00e0 di attacco alle basi aeree e alle industrie aeronautiche. La Luftwaffe intanto esegu\u00ec piccoli raid in territorio britannico e contro i convogli nella Manica partendo dalle sue basi nel continente scoprendo la grande vulnerabilit\u00e0 degli \"Stuka\" nei confronti dei caccia britannici, fatto che si manifest\u00f2 in tutta la sua evidenza nei mesi a seguire.\nIl vero attacc\u00f2 inizi\u00f2 nella seconda settimana di agosto, quando G\u00f6ring riun\u00ec 1.482 bombardieri a medio raggio (42 unit\u00e0 KG), 365 \"Stuka\" (9 unit\u00e0 StG) e altri cacciabombardieri (una unit\u00e0 SchG), 976 caccia monomotore (26 unit\u00e0 JG), alcune centinaia di aerei da ricognizione e 280 caccia bimotore (9 unit\u00e0 ZG). Queste forze vennero divise tra la Luftflotte 2 al comando di Albert Kesselring in Francia orientale e Paesi Bassi, la Luftflotte 3 agli ordini di Hugo Sperrle operante nella Francia occidentale e la Luftflotte 5 al comando di Hans-J\u00fcrgen Stumpff in Scandinavia. La Gran Bretagna poteva contrapporre circa 900 aerei agli ordini di Hugh Dowding divisi in quattro gruppi con ognuno una propria zona di competenza. Il 15 agosto (chiamato \"Adlertag\", \"giorno dell'aquila\") quindi ci fu il primo grande attacco contro obiettivi prestabiliti. Subito le perdite della Luftflotte 5 furono pesanti, perch\u00e9 i bombardieri, a causa della grande distanza che li separava dagli obiettivi, dovettero essere scortati obbligatoriamente dai Messerschmitt Bf 110 che superavano in autonomia i Bf 109, ma che non erano all'altezza dei pi\u00f9 veloci e agili caccia britannici. Le Luftflotte 2 e 3 intanto ingaggiarono scontri con gli aerei della RAF e bombardarono basi aeree e fabbriche registrando notevoli perdite (in un solo giorno non rientrarono alle basi 75 aerei) ma spingendo al collasso la produzione nemica. A quel punto, il primo ministro britannico Winston Churchill ordin\u00f2 al Bomber Command della RAF di eseguire dei raid su Berlino e Hitler, adirato, ordin\u00f2 alla Luftwaffe di allentare la pressione sulle fabbriche britanniche per concentrarsi unicamente sulle citt\u00e0.\n\u00c8 da tenere presente che i piloti della RAF erano avvantaggiati rispetto ai loro colleghi tedeschi perch\u00e9 operavano da basi molto vicine ai teatri di battaglia, dunque potevano caricare meno carburante con un vantaggio in termini di agilit\u00e0; inoltre, se venivano abbattuti e non morivano, venivano recuperati e reintrodotti nelle loro squadriglie, mentre un pilota tedesco abbattuto o veniva catturato o periva in mare se i soccorsi tardavano ad arrivare. Per quanto riguarda gli aerei, i bombardieri tedeschi non erano stati progettati per condurre bombardamenti strategici a lungo raggio, inoltre si rivelarono vulnerabili agli attacchi aerei nemici, complice anche la scarsa protezione offerta loro dai Bf 110 o dai Bf 109 (la cui scarsa autonomia li costringeva a rientrare alla base prematuramente); i Ju 87 \"Stuka\" erano efficaci e precisi nel bombardamento, ma in scontri con altri caccia di solito aveva la peggio; l'unico elemento di parit\u00e0 era quando si scontravano Bf 109 e Spitfire, comunque inferiore di numero rispetto all'Hawker Hurricane. Da non dimenticare, inoltre, \u00e8 il fatto che i britannici disponevano del \"Chain Home\", un sistema di stazioni radar posto sulle coste che permetteva di avvistare con largo anticipo le formazioni aeree tedesche.\nL'OKL inizi\u00f2 a condurre anche operazioni di bombardamento notturno volte a diminuire le perdite di equipaggi, e per questo introdusse l'utilizzo di apparecchiature radio per aumentare la precisione delle bombe che altrimenti sarebbero state sganciate quasi alla cieca. Il sistema Knickebein permise al pilota di seguire un segnale radio fino al punto prestabilito, e quando si sentiva un secondo segnale il navigatore sganciava il carico bellico. I britannici riuscirono per\u00f2 a captare i segnali radio e a modificarli in modo da far cadere le bombe in luoghi disabitati, e lo stesso fecero con il sistema X-Ger\u00e4t, pi\u00f9 preciso del Knickebein. Neanche con il nuovo Y-Ger\u00e4t si riusc\u00ec ad impedire agli operatori d'oltremanica di manomettere i segnali inviati agli apparecchi tedeschi.\nA settembre la Luftwaffe, su richiesta di Hitler, intensific\u00f2 i bombardamenti, anche notturni, sulle citt\u00e0 inglesi (Coventry, Birmingham, Liverpool, Plymouth, Bristol e specialmente Londra). Le perdite furono spropositate rispetto ai risultati conseguiti e fra i piloti inizi\u00f2 a serpeggiare il malcontento, anche perch\u00e9 nuove strategie per ridurre le perdite, come un maggiore utilizzo dello Junkers Ju 88, pi\u00f9 veloce rispetto all'Heinkel He 111, non ebbero successo. Il volgere dell'attenzione verso le citt\u00e0 anzich\u00e9 ai campi d'aviazione permise ai caccia britannici di rafforzarsi e respingere una volta per tutte la Luftwaffe: dal 7 al 15 settembre 1940 i tedeschi persero ben 175 velivoli. A Hitler non rimase che rinviare la tanto attesa operazione Seel\u00f6we, anche se gli attacchi contro Londra e i porti della Manica continuarono fino al 1941 inoltrato.\nLa battaglia d'Inghilterra fu la prima grande battuta d'arresto per le forze armate tedesche, con la Luftwaffe che perse un totale di 1.789 velivoli, dei quali 1.385 in combattimento.\nMediterraneo e Africa settentrionale.\nLa prima presenza di aerei tedeschi nel mar Mediterraneo si ebbe nel giugno 1940, quando la Luftwaffe stipul\u00f2 un accordo con la Regia Aeronautica per trasportare truppe italiane in Albania; solo alla fine di quell'anno, quando fu inviato il X Fliegerkorps, si pot\u00e9 parlare di una \"vera\" Luftwaffe nel Mediterraneo. Il compito principale di questa unit\u00e0 era l'attacco alla base britannica di Malta e alle navi in una zona che comprendeva l'intero Mediterraneo centrale, inclusa la Sicilia, la Sardegna e il Nordafrica. Due iniziali successi furono il danneggiamento della portaerei e l'affondamento dell'incrociatore .\nNel febbraio 1941 venne istituita in Libia con i Bf 110 (VII./ZG 26 e VIII./ZG 26) e gli \"Stuka\" (I./StG 1 e II./StG 2) la nuova Fliegerf\u00fchrer Afrika per supportare direttamente l'Afrikakorps di Rommel. Con l'arrivo ad aprile di nuovi Bf 109 dotati di filtri antisabbia la Fliegerf\u00fchrer Afrika si scontr\u00f2 subito con i pi\u00f9 numerosi caccia Hurricane e Curtiss P-40, riportando importanti vittorie grazie alla superiorit\u00e0 tecnica dei loro aerei e all'esperienza dei piloti. Dopo una breve pausa per entrambi gli schieramenti durante l'estate, l'attivit\u00e0 della Luftwaffe riprese anche se limitata dalla penuria di carburante e pezzi di ricambio per gli aerei. A dicembre, dopo il fallimento dell'operazione Crusader iniziata dalla Gran Bretagna, l'OKL invi\u00f2 400 aerei tolti al fronte orientale e nel gennaio 1942 spost\u00f2 la Luftflotte 2, ancora al comando di Kesselring, in Sicilia.\nA gennaio le forze del X e II Fliegerkorps e della Fliegerf\u00fchrer Afrika ammontavano a circa 650 velivoli, ed era giunto anche un convoglio di rifornimenti e carburante dall'Italia. Tuttavia, la sabbia e il vento logorarono velocemente gli aeroplani in volo, cosicch\u00e9 a febbraio ci fu un nuovo stop, e fino a maggio le azioni si materializzarono in voli di caccia libera sopra Tobruch e bombardamenti su Malta.\nIl 26 maggio 1942 Rommel si decise a conquistare Tobruk. Preceduto da un intenso bombardamento aero-terrestre (compiuto dai soliti Ju 87 e Ju 88), le forze italo-tedesche fecero breccia nella citt\u00e0 che si arrese il giorno dopo. Il successo venne coronato dalla cattura di enormi quantit\u00e0 di mezzi, viveri e carburante, elementi che nell'Afrikakorps non erano mai in abbondanza. Fiduciose della vittoria, le potenze dell'Asse iniziarono una nuova veloce avanzata nel deserto conquistando territori e catturando rifornimenti mentre i soldati britannici si ritirarono in tutta fretta; fortunatamente per loro per\u00f2, l'avanzata di Rommel si allung\u00f2 troppo verso est, con il risultato che i rifornimenti di gasolio ai panzer erano lenti ad arrivare. Le forze del Commonwealth, ora sotto il comando del generale Claude Auchinleck, si riorganizzarono in fretta a El Alamein (avvantaggiati anche dall'abbondanza di risorse a loro disposizione) e la RAF inizi\u00f2 a rendere la vita dura ai piloti dei cacciabombardieri della Luftwaffe, che non pot\u00e9 cos\u00ec pi\u00f9 garantire una valida copertura aerea. Nonostante l'arrivo di qualche nuovo Bf 109 e un Geschwader di Ju 88 da Creta, gli inglesi non cedettero e anzi bloccarono le truppe tedesche e italiane.\nAlla fine di agosto Rommel attacc\u00f2 le linee difensive britanniche del nuovo generale Montgomery con la RAF che non dette tregua agli aeroporti tedeschi e la Luftwaffe che perse, a causa di un guasto al suo Bf 109, Hans-Joachim Marseille, in assoluto il migliore pilota tedesco di tutto il fronte occidentale durante la guerra. In ottobre Montgomery contrattacc\u00f2 e costrinse Rommel a ritirarsi con gli ultimi 30 Stuka e 60 Bf 109 rimasti. Quando gli statunitensi sbarcarono in Marocco e Algeria (operazione Torch), l'ombra di un annientamento totale si rivers\u00f2 sui pochi superstiti dell'Afrikakorps, ma Hitler, deciso a resistere fino all'ultimo, ordin\u00f2 di inviare ingenti quantit\u00e0 di rinforzi in Tunisia, ultima roccaforte dell'Asse in Africa. La Luftflotte 2 si ritrov\u00f2 cos\u00ec, nel dicembre 1942, con 1.220 velivoli da combattimento tra cui i nuovi Focke-Wulf Fw 190 che si alzarono in volo dalla Sicilia; la Fliegerf\u00fchrer Afrika venne sostituita con la Fliegerf\u00fchrer Tunisien. L'inesorabile perdita di territori costrinse la Luftwaffe a operare quasi esclusivamente dalla Sicilia, e neanche l'ultimo contrattacco compiuto con i rimanenti Bf 109, Ju 87, Fw 190 e Hs 129 ribalt\u00f2 la situazione.\nNel maggio 1943 la quasi totalit\u00e0 della Fliegerf\u00fchrer Tunisien venne trasferita in altre zone di guerra.\nBalcani, Grecia e mar Egeo.\nLasciata alle spalle la battaglia d'Inghilterra, Hitler focalizz\u00f2 l'attenzione verso i Balcani per assicurarsi il fianco meridionale in vista dell'operazione Barbarossa. Senza aspettare troppo, la Wehrmacht inizi\u00f2 l'invasione della Jugoslavia affidando alla sua forza aerea la completa distruzione della capitale Belgrado. Il 6 aprile le bombe tedesche colpirono pesantemente la citt\u00e0 e la base aerea di Zemun per tutto il giorno, riducendola ad un cumulo di macerie. Per le truppe a terra non fu difficile completare l'opera di occupazione.\nNonostante i Ju 87 si fossero dimostrati vulnerabili, in Grecia non incontrarono un'opposizione degna di tale nome perch\u00e9 l'esercito e l'aviazione greca non avevano sufficienti mezzi da dispiegare. Insieme ai bombardieri medi, questi aerei sganciarono sul Pireo mine navali e bombe su navi e depositi. Fu colpita anche una nave trasportante materiale bellico, la \"Clan Fraser\", che con la sua esplosione rase al suolo l'intero porto. Le azioni di attacco proseguirono con attacchi al suolo contro i mezzi degli Alleati.\nLa Wehrmacht inizi\u00f2 ad impossessarsi anche delle isole dell'Egeo controllate da piccole guarnigioni della Regia Marina che avevano deciso di restare fedeli al re Vittorio Emanuele III dopo l'8 settembre 1943. Preceduti dai britannici a Coo, Samo e Lero, i tedeschi sbarcarono invece a Rodi con la protezione aerea del III./JG 27 e del III./StG 3, e da qui ripartirono alla volta di Coo sopraffacendo il presidio anglo-italiano in breve tempo. Nel frattempo gli \"Stuka\" bombardarono anche Lero e a novembre i Ju 52 vi paracadutarono un gruppo di paracadutisti, che ebbero la meglio dell'avversario dopo cinque giorni di duro combattimento.\nN.B.: riguardo alla battaglia di Creta, vedi pi\u00f9 sotto, nel paragrafo \"Forze ed operazioni terrestri della Luftwaffe\".\nLa parentesi irachena.\nNell'aprile 1941 l'ex primo ministro iracheno Rashid Ali al-Kaylani, approfittando delle recenti vittorie tedesche in Africa e nei Balcani e appoggiato dai tedeschi, interessati ad accedere ai pozzi petroliferi mesopotamici, organizz\u00f2 con successo un colpo di Stato contro il primo ministro Taha al-Hashimi e il reggente Abd al-Ilah, filo-britannici. Rashid chiese aiuto all'Italia e alla Germania, che risposero entrambe inviando reparti aerei nel teatro. La Luftwaffe, in particolare, fece arrivare agli inizi di maggio il Sonderkommando Junck (dal cognome del suo comandante Werner Junck) composto da undici Bf 110 D-3 della 4./ZG 76 e sette He 111 H-6 della 4./KG 4 o del Gruppenstab del II./KG 4, tutti portanti le insegne dell'aeronautica irachena per nascondere il pi\u00f9 possibile l'intervento. L'unit\u00e0 era abbastanza disorganizzata (mancavano persino carte geografiche attendibili), ma gli equipaggi cominciarono comunque le operazioni contro gli aeroporti britannici il 10 maggio, anche se la controffensiva del generale Archibald Wavell spinse i tedeschi a ritirarsi gi\u00e0 alla fine del mese, quando si arresero anche le truppe irachene.\nLe ostilit\u00e0 con l'Unione Sovietica.\nLa Luftwaffe si stava da tempo preparando all'invasione del territorio sovietico sorvolando con degli aerei da ricognizione le basi dell'aeronautica sovietica (VVS), che al momento dell'invasione, il 22 giugno 1941, aveva piloti inesperti e aerei inadatti a fronteggiare un potente attacco. Con oltre 1.945 aerei, tra cui i vecchi Henschel Hs 123 per ingrossare le file, per i piloti tedeschi fu dunque facile spazzare via dai cieli e dalle basi a terra il nemico: in un solo giorno la Luftwaffe distrusse 1.800 aerei perdendone solo 35. Anche qui, come in Africa, il simbolo di riconoscimento degli aeroplani germanici era una banda verticale dipinta sulla fusoliera, ma era gialla anzich\u00e9 bianca.\nAgli inizi di ottobre, con l'operazione Tifone, la Wehrmacht si accinse ad accerchiare e conquistare Mosca le cui vie di comunicazione sarebbero state interrotte dall'aviazione. Ma il freddo intenso (che congelava il carburante all'interno dei velivoli) e l'arrivo di rinforzi all'Armata Rossa, costrinsero le forze della Germania a fermarsi. L'avanzata riprese lentamente a novembre, con la Luftwaffe impegnata anche nel trasporto dei rifornimenti alle truppe, ma, ancora una volta, l'inverno pose non pochi problemi ai piloti.\nFino all'inizio della primavera del 1942 la Luftwaffe support\u00f2 con lanci di rifornimenti e paracadutisti le unit\u00e0 della Wehrmacht assediate dai soldati dell'Unione Sovietica, e non appena inizi\u00f2 il disgelo ricominciarono le azioni di supporto al suolo, caccia libera e bombardamento. Questa volta il principale aereo schierato al fronte era il Focke-Wulf Fw 190, che eccelleva sia nel ruolo di caccia che in quello di cacciabombardiere.\nCon 1.500 aeroplani alle dipendenze della Luftflotte 4 nel settore Don-Caucaso e altri 600 inquadrati nel Luftgaukommando-Ost, la Luftwaffe torn\u00f2 in massa a supportare l'operazione Blu e l'attacco a Sebastopoli, dove in sole tre settimane fu sganciata una quantit\u00e0 di bombe superiore a quella lanciata in Gran Bretagna nel 1940, spezzando cos\u00ec l'ultima resistenza della citt\u00e0. In assenza di una valida opposizione di caccia, gli \"Stuka\" ritornarono alla loro funzione principale di eliminare il nemico per liberare la strada alla Wehrmacht. Dopo i successi di Rostov e Vorone\u017e, la Luftwaffe si impegn\u00f2 nell'attacco a Stalingrado con i Fliegerkorps I, IV e VIII conducendo massicci bombardamenti che rasero al suolo la citt\u00e0.\nControffensive Alleate.\nCampagna d'Italia.\nPrima di far sbarcare le truppe in Sicilia, il generale statunitense Patton si accord\u00f2 con l'United States Army Air Forces (USAAF \u2013 forze aeree dell'esercito USA) per farsi precedere da un devastante attacco contro le ormai esigue forze aeree dell'Asse, colpendo ripetutamente gli aerei a terra conquistando la totale supremazia del cielo. La Luftwaffe fu costretta a spostare la maggior parte dei suoi equipaggi lontano dal raggio d'azione dei bombardieri quadrimotore statunitensi e britannici, tanto che al momento dell'sbarco in Sicilia poteva schierare solo 25 dei suoi ultimi 625 aerei presenti nel Mediterraneo. Mentre la Regia Aeronautica fece quel che pot\u00e9, a terra l'esercito tedesco (compresa la 1\u00aa divisione paracadutisti) evit\u00f2 una completa catastrofe grazie anche all'abilit\u00e0 del generale Albert Kesselring.\nIl 23 agosto l'aeronautica tedesca bombard\u00f2 Palermo dove il 3 settembre affond\u00f2 anche due sommergibili, il 25 agosto insieme alla Regia Aeronautica colp\u00ec Siracusa, il 28 seguente fu la volta di Augusta, rivisitata il 3 settembre cos\u00ec come Catania, colpita gi\u00e0 il 29 agosto. Dopo la capitolazione dell'Italia resa nota l'8 settembre 1943, la Wehrmacht invase rapidamente tutto il territorio italiano e si prepar\u00f2 a respingere in mare le truppe statunitensi sbarcate a Salerno in seguito all'sbarco a Salerno. La rinforzata Luftwaffe attacc\u00f2 con i suoi cacciabombardieri e bombardieri medi le navi e le forze terrestri Alleate, anche con buoni risultati, ma la Wehrmacht non riusc\u00ec nel suo intento. D'ora in poi, la presenza di aerei tedeschi fu minima e non influ\u00ec pi\u00f9 in maniera significativa sulle sorti della campagna italiana. Il 23 ottobre venti Ju 88 bombardarono Napoli in rappresaglia alla rivolta che aveva scacciato la Wehrmacht dalla citt\u00e0.\nNel febbraio 1944, durante il contrattacco tedesco su Anzio, la Luftwaffe riusc\u00ec ad eseguire circa 600 sortite al giorno, ma gi\u00e0 a Montecassino i velivoli in grado di volare erano decisamente pochi, per di pi\u00f9 i piloti non potevano vantare una grande esperienza di combattimenti alle spalle.\nStalingrado, Kursk e ultime azioni in territorio sovietico.\nLa 6\u00aa armata tedesca guidata da Friedrich Paulus attacc\u00f2 senza sosta la citt\u00e0 di Stalingrado, riuscendo ad impadronirsi, al massimo della sua avanzata, del 90% della citt\u00e0 grazie anche al costante supporto aereo messo a disposizione dalla Luftwaffe. A novembre ci furono altri poderosi attacchi tedeschi, ma l'Armata Rossa riusc\u00ec con una tenace difesa a tenere le posizioni e ad accerchiare gli uomini della 6\u00aa armata, che si ritrovarono cos\u00ec costretti a chiedere aiuto alla Luftwaffe per ricevere munizioni e rifornimenti. G\u00f6ring assicur\u00f2 di riuscire a soddisfare le necessit\u00e0 quotidiane di Paulus (800 tonnellate di materiale), ma in realt\u00e0 gli aerei disponibili erano insufficienti e la contraerea sovietica a terra complic\u00f2 le cose: di fatto, nonostante gli sforzi degli equipaggi, si riusc\u00ec a paracadutare solo una media di 118 tonnellate di materiale al giorno, con un massimo di 362 tonnellate. Quando, nel febbraio del 1943, Paulus si arrese, la Luftwaffe aveva perso 1.100 equipaggi e 488 aerei, di cui 266 erano Ju 52, 165 He 111, 42 Ju 86, 9 Fw 200 e 6 He 177.\nEuforici della vittoria a Stalingrado, i sovietici cominciarono a riprendersi i territori persi nell'estate del 1942, ma Erich von Manstein riorganizz\u00f2 l'esercito, e a marzo contrattacc\u00f2 conquistando Char'kov e stabilizzando il fronte. Se la situazione sorrideva alle divisioni corazzate, che ricevettero nuovi carri, altrettanto non si pot\u00e9 dire per la Luftwaffe: nel luglio 1943 molti velivoli furono trasferiti in Germania per difenderla dagli attacchi angloamericani, e la contraerea fu prestata alle forze di terra per usarla contro i mezzi corazzati sovietici; le Luftflotte 4 e 6 non avevano carburante sufficiente a mantenere operativi tutti gli aerei disponibili, inoltre il livello di esperienza dei piloti sovietici era aumentato cos\u00ec come la qualit\u00e0 degli aerei da essi pilotati. Quando a luglio cominci\u00f2 l'operazione Cittadella, gli alti comandi germanici si trovarono di fronte un nemico ben preparato che inflisse gravissime perdite alle divisioni corazzate e alla Luftwaffe, che perse 220 velivoli.\nNonostante le enormi perdite subite, l'Armata Rossa continu\u00f2 ad avanzare e l'aviazione militare tedesca, con i Fliegerkorps I e VIII, non riusc\u00ec ad opporre resistenza nonostante gli aerei a disposizione fossero i soliti ottimi Bf 109 e Fw 190, pilotati per\u00f2 da uomini inesperti dato che molti veterani erano periti durante gli scontri precedenti.\nDi fronte all'inarrestabile avanzata dell'Armata Rossa, la Wehrmacht non pot\u00e9 fare altro che ritirarsi ritardando il pi\u00f9 possibile l'ingresso in territorio tedesco ai nemici. Nel luglio 1944 anche la Luftwaffe era in affanno, con soli 1.700 aerei disponibili, la maggior parte stanziati a sud per difendere i campi petroliferi rumeni. Nello stesso mese i sovietici, con una produzione mensile di migliaia di aerei e carri armati, iniziarono ad attaccare il gruppo d'armate Centro. L'aviazione tedesca concentr\u00f2 i suoi sforzi nel settore spostando aerei da sud e richiamando unit\u00e0 di caccia dalla Germania (III./JG 52 e IV./JG 51) e cacciabombardieri dall'Italia (I./SchG 4 e II./SchG 4), ma queste mosse non impedirono al gruppo d'armate Centro di essere spazzato via in pochi giorni. Avendo lasciato scoperti i pozzi petroliferi rumeni, la Luftwaffe inoltre non riusc\u00ec a contenere i bombardamenti che vi effettuarono i quadrimotori dell'USAAF, e nulla pot\u00e9 contro la deposizione del dittatore rumeno Antonescu.\nNell'agosto 1944 I cittadini di Varsavia approfittarono della situazione per tentare un'insurrezione nei confronti di Hitler, ma gli \"Stuka\" e i bombardieri medi distrussero completamente la citt\u00e0 dando alle SS un aiuto significativo nel riprendersi la capitale polacca. Nel frattempo i sovietici continuarono la loro avanzata con la Luftwaffe che, nonostante l'introduzione del Messerschmitt Me 410 per sostituire i Bf 110, non riusc\u00ec a contrastare la schiacciante superiorit\u00e0 della VVS.\nAd ottobre, causa mancanza di carburante, tutte le operazioni aeree vennero sospese. A dicembre la Luftflotte 4, guidata dal Generaloberst (generale d'armata aerea) Otto Dessloch, era stanziata nella Polonia meridionale insieme al Luftwaffen-Kommando S\u00fcdost proveniente dai Balcani; la Luftflotte 6 invece affront\u00f2 i sovietici in Polonia settentrionale sotto il comando del Generaloberst Robert Ritter von Greim.\nEuropa nordoccidentale.\nIl primo passo della Luftwaffe nel gennaio 1944 fu quello di attuare l'operazione Steinbock (stambecco), un'offensiva notturna attuata fino a maggio con lo scopo di distruggere obiettivi militari e civili nell'Inghilterra meridionale. Hitler ordin\u00f2 al generale Dietrich Peltz di organizzare l'operazione in risposta ai continui bombardamenti che il Bomber Command effettuava sulla Germania. Peltz riusc\u00ec a raccogliere, anche sottraendoli al fronte orientale e italiano, 499 bombardieri tra He 177, He 111, Ju 88, Ju 188, Do 217 e Me 410 e 25 cacciabombardieri Fw 190. Il primo attacco della serie part\u00ec la notte del 21-22 gennaio 1944. Novantacinque aerei tedeschi puntarono su Londra riuscendo ad appiccare qualche incendio e a distruggere numerosi edifici, ma la contraerea e i caccia notturni britannici riportarono venticinque vittorie. Al secondo attacco sulla capitale britannica, la notte del 29-30 gennaio, parteciparono 285 bombardieri ma 18 vennero abbattuti e i restanti non fecero gravi danni. A febbraio la Luftwaffe torn\u00f2 su Londra le notti del 18-19, 20-21, 22-23, 23-24 e 24-25 con un totale di circa 1.300 aerei che per\u00f2 non riuscirono a far lievitare in maniera significativa i danni procurati a terra, mentre al contrario aumentarono le loro perdite. Londra torn\u00f2 ad essere oggetto di attacchi nelle notti dall'1 al 2, 14-15, 21-22 e 24-25 marzo 1944. La notte del 20-21 marzo fu invece colpita Kingston upon Hull e in quella del 27-28 il Galles. Il \"baby blitz\", come lo definirono i britannici paragonandolo alla ben pi\u00f9 grande sciagura che si rivers\u00f2 su di loro durante il biennio 1940-1941, nell'ambito della battaglia d'Inghilterra, era gi\u00e0 nella sua fase discendente. La Luftwaffe aveva subito perdite ingenti senza che al nemico fosse stato arrecato nessun danno di una certa entit\u00e0.\nAl momento dello sbarco in Normandia Hitler aveva trasferito 200.000 uomini della Luftwaffe sul fronte orientale, sicuro che le difese terrestri avrebbero contenuto l'avanzata Alleata. Contro lo strapotere statunitense in cielo, il 6 giugno 1944, giorno dell'invasione Alleata, almeno in un primo tempo si alzarono in volo solo due aerei tedeschi: i Fw 190 di Josef Priller e Heinz Wodarczyk. In seguito l'aviazione tedesca pot\u00e9 contrapporre circa 300 aerei, ma neanche quando giunsero i rinforzi le sorti della battaglia cambiarono.\nNell'autunno del 1944 furono apportate modifiche agli He 111 del III./KG 3 per permettere il trasporto e il lancio delle nuove armi V1; il numero degli aerei impegnati sal\u00ec circa fino a cento grazie anche ad aerei del KG 53, con l'ultimo missile fu lanciato nel marzo 1945. Nel settembre 1944 il generale britannico Montgomery diede il via all'operazione Market Garden con l'obiettivo di conquistare ponti strategici per permettere una rapida avanzata delle forze britanniche nei Paesi Bassi e quindi in Germania. Gli scontri nei cieli si fecero immediatamente molto duri con perdite non indifferenti per entrambi gli schieramenti, ma la Luftwaffe riusc\u00ec ad abbattere ugualmente un discreto numero di C-47 trasportanti i paracadutisti della 1\u00aa divisione aviotrasportata britannica.\nL'attacco nelle Ardenne e l'ultima resistenza.\nLa Germania prepar\u00f2 un ultimo attacco nella zona delle Ardenne che prese il via nel dicembre 1944. L'intento era quello di respingere gli Alleati oltre Anversa e impadronirsi dei magazzini di rifornimento incontrati lungo il percorso. Le poche centinaia di aerei del Luftwaffen-Kommando West furono rinforzati per l'occasione da 1.200 caccia della Luftflotte Reich e della Luftflotte 6 che supportarono l'avanzata tedesca. Il maltempo complic\u00f2 le cose rendendo frammentarie le azioni militari dell'aviazione di entrambi gli schieramenti, ma non appena miglior\u00f2 la superiorit\u00e0 numerica dell'USAAF e della RAF si fece sentire di nuovo. Nonostante gli sforzi delle unit\u00e0 della Luftwaffe, che subirono gravi perdite, alla fine di dicembre la Wehrmacht dovette sospendere l'avanzata.\nIl 1\u00ba gennaio 1945 la Luftwaffe era pronta a scatenare la sua ultima offensiva ad occidente per ridurre drasticamente l'attivit\u00e0 della caccia nemica colpendo a sorpresa gli aerei mentre erano ancora a terra negli aeroporti; all'operazione fu dato il nome di \"Bodenplatte\", e vi presero parte circa 800 aerei appartenenti a vari JG della 5\u00aa Jagddivision insieme ad altri caccia notturni, aerei da ricognizione e Messerschmitt Me 262 del I./KG 51. Alla mattina i caccia germanici si alzarono in volo con una debole nebbia che caus\u00f2 dei ritardi, fatto che provoc\u00f2 episodi di fuoco amico dato che gli operatori della FlaK si videro venire incontro decine di aerei ad un orario diverso da quello prestabilito. Nonostante questo imprevisto il fattore sorpresa non salt\u00f2, e 196 velivoli Alleati vennero messi fuori uso, per la maggior parte a terra; tale successo venne per\u00f2 ridimensionato dalle perdite subite dalla Luftwaffe: 300 aerei persi, 170 piloti uccisi e 67 catturati. In definitiva, l'operazione Bodenplatte risult\u00f2 essere un fallimento.\nLa situazione della Luftwaffe si fece di giorno in giorno pi\u00f9 disperata, con la RAF e l'USAAF che bombardavano i depositi di rifornimento protetti da una numerosa scorta di Spitfire e Mustang. Il 14 gennaio 1945 un'imponente flotta di quadrimotori Alleati diresse verso Magdeburgo, Colonia e Stendal con la loro scorta che abbatt\u00e9 ben 161 aerei tedeschi (appartenenti quasi tutti al JG 300 e al JG 301) perdendone solo 15. Il 7 aprile si alzarono in volo, con il suono della marce militari trasmesso via radio, 183 Bf 109 del Sonderkommando Elbe con l'ordine di distruggere pi\u00f9 aerei nemici possibile: al termine della giornata le perdite Alleate furono minime, mentre 70 piloti tedeschi non fecero ritorno a casa.\nAll'Oberkommando der Wehrmacht e all'Oberkommando der Luftwaffe preoccup\u00f2 molto di pi\u00f9 l'avanzata sovietica a est, ed entro la fine di gennaio circa venti Jagdgruppe furono trasferiti nel settore. Il 12 aprile 1945 von Greim riusc\u00ec a riunire 1.850 caccia della Luftflotte 6 da impiegare nella difesa di Berlino, anche se il carburante era scarsissimo e l'aviazione sovietica numericamente superiore. Il 30 aprile Hitler si suicid\u00f2, ma alcuni piloti tedeschi volarono sino al termine ultimo per deporre le armi, cio\u00e8 fino al 9 maggio.\nDal 1\u00ba settembre 1939 gli arruolati nella Luftwaffe furono pi\u00f9 di 3.400.000; andarono persi in totale 95.000 aerei e pi\u00f9 di 512.000 uomini (165.014 morti, 155.450 feriti, 192.594 dispersi e 120 disertori).\nPropulsione a reazione.\nLa Luftwaffe fu la prima forza aerea del mondo ad impiegare in missioni di guerra aerei a reazione.\nIl primo fu il Messerschmitt Me 262, prodotto in tante versioni come caccia classico, caccia notturno, bombardiere leggero e cacciabombardiere. Capace di toccare gli 870\u00a0km/h, l'Me 262 entr\u00f2 nei ranghi nel luglio 1944 con il Kommando Nowotny, che prese il nome dall'asso che la comandava, Walter Nowotny. Dopo la morte del comandante avvenuta durante un atterraggio, l'unit\u00e0 costitu\u00ec il nuovo JG 7 che chiam\u00f2 a s\u00e9 svariati assi dell'aviazione. Gli Me 262 erano estremamente vulnerabili in fase di atterraggio e decollo, perci\u00f2 gli aviatori britannici e statunitensi si specializzarono a colpirli proprio in queste due situazioni.\nIl Messerschmitt Me 163 inizi\u00f2 anch'esso ad essere operativo nel luglio 1944, con i primi prototipi testati dallo speciale squadrone Erprobungskommando 16. Con una velocit\u00e0 massima di 960 km/h, una quota di tangenza di 12.040 m e una maneggevolezza fuori dal comune, l'Me 163 era di gran lunga superiore a qualunque caccia a pistoni dell'epoca. I suoi punti deboli erano una limitatissima autonomia che lo costringeva, dopo l'eventuale attacco ad un bombardiere, a planare fino a terra esposto agli attacchi dei caccia di scorta, e al propellente che poteva esplodere in seguito agli scossoni prodotti in fase di atterraggio. La prima unit\u00e0 ad essere equipaggiata interamente con questo aereo fu il I./JG 400, che comp\u00ec la sua prima azione di guerra il 28 luglio 1944.\nLa Luftwaffe fu anche la prima ad impiegare in missioni di guerra un bombardiere a reazione, l'Arado Ar 234, operativo dall'estate 1944. Un altro aereo a reazione ad essere effettivamente usato fu il caccia Heinkel He 162, mentre altri progetti vennero abbandonati o rimasero allo stadio di prototipo.\nLa Luftwaffe sul mare.\nLe forze di mare della Luftwaffe (\"Seeluftstreitkr\u00e4fte\", forze aeree navali) erano organizzate in \"K\u00fcstenfliegergruppe\" (K\u00fc.Fl.Gr.) principalmente con aerei Do 18, He 59, He 60 ed He 115. Le loro missioni, sempre in collaborazione con la Kriegsmarine, erano di ricognizione o di posa di mine navali, vi era inoltre il Bordfliegergruppe (BFGr) 196 che si era addestrato per operazioni di siluramento. Nel 1939 tutte le unit\u00e0 aeronavali (300 aerei) vennero rese indipendenti dalla Kriegsmarine e inquadrate sotto la 10\u00aa Flieger-Division della Luftflotte 2.\nPer le operazioni di ricognizione a lungo raggio la Luftwaffe adott\u00f2 nella primavera del 1940 il Focke-Wulf Fw 200 Condor, che con la sua elevata autonomia poteva avvisare il comando dell'avvistamento di un convoglio di navi nemiche e condurre lui stesso operazioni di bombardamento. La prima unit\u00e0 a ricevere l'aereo fu il KG 40.\nAltri aerei adottati dalla Luftwaffe per operazioni marittime furono gli Junkers Ju 188, Ju 88, Ju 52 e Ju 290, l'Ar 196, gli Heinkel He 177 ed He 111, ed i Dornier Do 24 e Do 217.\nOperazioni artiche.\nLe unit\u00e0 K\u00fcstenflieger furono di vitale importanza per l'operazione Weser\u00fcbung, in quanto garantirono le comunicazioni, attaccarono il naviglio britannico e si preoccuparono di rendere inoffensive le mine antinave. Gli equipaggi atti a quest'ultimo scopo avevano aerei in cui era montato il \"Minensprengring\", una struttura metallica che faceva detonare le mine grazie ad un campo magnetico indotto nell'anello (in cui scorreva corrente) dalla struttura metallica delle mine stesse, ed erano soprannominati \"Mausiflugzeug\" (cacciatopi). Due delle unit\u00e0 pi\u00f9 coinvolte nelle operazioni furono i K\u00fcstenflieger 606 e 806, dotati rispettivamente di Do 17 Z e He 111 J. L'8 aprile, un giorno prima dell'inizio della guerra in Scandinavia, il K\u00fc.Fl.Gr. 506 esegu\u00ec estese ricognizioni sul Mare del Nord mentre il KG 26 effettu\u00f2 un raid nella base britannica di Scapa Flow, senza tuttavia provocare alcun danno. Il giorno seguente i Ju 88 e gli He 111 danneggiarono la nave da battaglia e gli incrociatori , e , mentre fu affondato il cacciatorpediniere ; nell'azione i tedeschi dichiararono di aver perso quattro aerei. Il 10 aprile ci furono due attacchi contro il naviglio britannico al largo delle Isole Shetland di scarso successo, a cui segu\u00ec una pausa per il giorno 11 per riprendere poi l'attivit\u00e0 antinave al largo di Trondheim. L'attenzione della Luftwaffe si concentr\u00f2 quindi sul porto di Narvik, dove tre giorni prima aveva fallito l'obiettivo di affondare un gruppo di navi britanniche a causa del cattivo tempo. Dalla met\u00e0 di aprile alla fine delle operazioni la Luftwaffe riusc\u00ec ad affondare il cacciatorpediniere polacco , la nave da trasporto polacca \"Chrobry\" e la , danneggiando inoltre la , la , il cacciatorpediniere francese \"\u00c9mile Bertin\", la e la .\nNel 1942 G\u00f6ring ordin\u00f2 alla Luftwaffe di cooperare con la Kriegsmarine per effettuare dei lanci di siluri ostacolando le navi Alleate che portavano rifornimenti all'Unione Sovietica, cos\u00ec il I./KG 26, dotato di Ju 88 e He 111 inizi\u00f2 ad addestrarsi per tale compito. Da marzo ad aprile, coordinati dagli Fw 200, gli aerei tedeschi affondarono due incrociatori e 15 mercantili.\nLa battaglia dell'Atlantico.\nFallita la battaglia d'Inghilterra, la Germania prov\u00f2 a bloccare i rifornimenti diretti verso l'isola servendosi della Luftwaffe. Nel marzo 1941 fu creato il Fliegerf\u00fchrer Atlantik con il compito di controllare le coste che si affacciavano sull'oceano, mentre all'XI Fliegerkorps nei Paesi Bassi fu chiesto di posare mine antinave. Anche se lo scopo principale era quello di individuare le navi e trasmettere le coordinate ai sommergibili, spesso i piloti tedeschi si cimentarono in attacchi contro i porti delle citt\u00e0 inglesi e contro le navi stesse.\nUna zona operativa molto calda durante la guerra fu il golfo di Biscaglia, dove le K\u00fcstenflieger furono costantemente impegnate a difendere gli U-Boot che dovevano obbligatoriamente passare in queste acque per raggiungere la loro zona d'operazioni. A loro difesa furono poste pattuglie di Ju 88 che scrutarono il cielo alla ricerca di aerei nemici (solitamente Beaufighter o Mosquito); i risultati ottenuti furono soddisfacenti, ma le perdite furono alte anche per la Luftwaffe.\nNegli ultimi anni di guerra le risorse destinate alle unit\u00e0 aeree navali vennero ridotte, e l'introduzione di nuovi aerei come lo Junkers Ju 290 non port\u00f2 a nessun cambiamento dato che le unit\u00e0 dovettero controllare migliaia di km di coste con un numero insufficiente di aerei; la superiorit\u00e0 numerica degli Alleati fece il resto.\nOperazioni nel mar Baltico e nel Mar Nero.\nLe unit\u00e0 navali della Luftwaffe stanziate nel mar Baltico iniziarono ad essere operative dal 1\u00ba settembre 1939, effettuando missioni di ricognizione per conto della Kriegsmarine. Durante l'invasione della Scandinavia da parte della Wehrmacht queste unit\u00e0 si resero utili anche per il trasporto truppe.\nUna volta che il teatro di guerra si spost\u00f2 a ovest, le unit\u00e0 nel Baltico rimasero sostanzialmente inattive, monitorando solamente le navi sovietiche. Quando per\u00f2 Hitler decise di intraprendere l'operazione Barbarossa l'attivit\u00e0 riprese in pieno: passando sotto il controllo della Luftflotte 1, le unit\u00e0 navali intrapresero attacchi contro la marina sovietica, ricognizioni e missioni di ricerca e salvataggio. Negli anni futuri l'attivit\u00e0 aument\u00f2 proporzionalmente all'avanzata dell'Armata Rossa; nel 1945 le unit\u00e0 navali della Luftwaffe aiutarono ad evacuare la Wehrmacht dai Paesi Baltici e dalla Curlandia servendosi anche dei Ju 52 e del BV 222.\nNel Mar Nero le forze aeree navali operarono in maniera ridotta rispetto ad altri fronti. Le azioni si limitarono a ricognizioni e recuperi assistendo le navi colpite da mine o gli equipaggi di aerei abbattuti, anche se col passare del tempo furono intraprese missioni di attacco ad obiettivi costieri, navi e sommergibili della marina sovietica.\nOperazioni nel Mediterraneo.\nA supporto dell'Italia di Mussolini la Germania invi\u00f2, nel 1941, l'Afrikakorps, e con esso giunsero anche reparti aerei antinave del X Fliegerkorps. Poco esperti nella pratica del siluramento aereo, cos\u00ec importante nel Mediterraneo, i tedeschi chiesero aiuto agli italiani, che addestrarono il I./KG 26 e il III./KG 26 a Grosseto.\nI reparti aerei della Luftwaffe, insieme a quelli della Regia Aeronautica, condussero una campagna aerea contro l'isola di Malta e inflissero pesanti perdite alla Royal Navy fino al 1942, portandola addirittura a non avere pi\u00f9 navi da battaglia (grazie anche all'aiuto dei siluri a lenta corsa italiani). La sorte di queste unit\u00e0 della Luftwaffe and\u00f2 di pari passo con quelle terrestri: nel 1943 gli aerei aiutarono ad evacuare la Tunisia per non farvi pi\u00f9 ritorno.\nLa difesa del Reich.\nLa Germania possedeva un sistema di stazioni radar che andava dalla costa francese fino alla Danimarca, ma non era presente un comando centrale che coordinasse gli aerei sulla base dei dati ricevuti, come invece avveniva in Gran Bretagna. Una vera difesa aerea era presente solo a Berlino e nella zona industriale della Ruhr, mentre nel resto del territorio i caccia monomotore erano meno presenti.\nFino al 1940-1941 comunque la Luftwaffe ebbe facilmente la meglio sui bombardieri della RAF che si infiltravano nel territorio tedesco perch\u00e9 i caccia britannici non avevano abbastanza autonomia per scortarli, cos\u00ec il Bomber Command fu costretto a colpire gli obiettivi di notte, con meno perdite ma pi\u00f9 imprecisione. Quando Hitler decise di invadere l'Unione Sovietica, molte unit\u00e0 aeree furono spostate dall'Europa occidentale al fronte orientale, lasciando il compito di difendere i confini a ovest ai soli JG 2 e JG 26 con circa 240 aerei. Queste due unit\u00e0 furono le prime ad essere equipaggiate con il nuovo caccia multiruolo Fw 190 nel 1941-1942.\nDurante l'ultimo anno di guerra ai caccia che difesero i cieli del Reich fu dipinta una banda verticale rossa nella parte della fusoliera vicina alla coda.\nLa difesa diurna ad Occidente.\nFinch\u00e9 la Gran Bretagna fu l'unica a condurre operazioni sul territorio tedesco la Luftwaffe riusc\u00ec ad arginare i suoi attacchi, rendendo un incubo il viaggio di andata e ritorno ai piloti britannici. Nell'agosto 1942 entr\u00f2 per\u00f2 in scena l'VIII Bomber Command degli Stati Uniti d'America con i suoi B-17, e per la Luftwaffe inizi\u00f2 una nuova sfida.\nLa RAF e l'USAAF si accordarono per compiere bombardamenti senza sosta (\"Round the Clock Bombing\"), e decisero che di giorno sarebbero intervenuti i B-17 e i B-24 statunitensi, mentre di notte avrebbero preso il volo i Lancaster e gli Halifax britannici. Prima dell'introduzione del P-51 Mustang, cio\u00e8 fino al 1944, i bombardieri Alleati non ebbero una valida scorta capace di compiere lunghe distanze, dunque adottarono formazioni di volo molto serrate in modo da coprirsi a vicenda in caso di attacco tedesco. Questo fatto spinse la Luftwaffe ad istituire un nuovo sistema di assegnazione punti per i piloti: 3 punti per chi abbatteva un bombardiere quadrimotore, 2 per isolarne uno dalla formazione (rendendolo quindi vulnerabile) e 1 per chi abbatteva un caccia; con 20 punti si otteneva la Croce Tedesca d'oro e con 40 la Croce di Ferro.\nAlmeno in un primo momento, la Luftwaffe sembr\u00f2 avere la meglio anche sull'VIII Bomber Command. Ne \u00e8 un esempio il tentativo di bombardare una fabbrica di bronzine a Schweinfurt portato avanti dai B-17 statunitensi: per distrarre la caccia tedesca, si decise di condurre contemporaneamente un bombardamento sulla citt\u00e0 di Ratisbona, ma a causa di una fitta nebbia il gruppo di bombardieri che doveva bombardare Schweinfurt arriv\u00f2 con un ritardo che permise ai piloti del JG 26 (vittoriosi nel frattempo contro il gruppo di bombardieri di Ratisbona) di seminare il panico tra essi: dei circa 200 B-17 che parteciparono alla missione, 60 furono abbattuti e altri 60 danneggiati. Ulteriori successi fecero credere, erroneamente, agli alti comandi della Luftwaffe di poter tener testa anche al nuovo nemico.\nAll'inizio del 1943, la Eighth Air Force (unit\u00e0 di cui faceva parte l'VIII Bomber Command) disponeva solo dei caccia P-47 Thunderbolt, che con la loro autonomia, partendo dalle basi in Inghilterra, non riuscivano ad oltrepassare di molto il fiume Reno. Nel novembre del 1943 giunsero i P-38 Lightning, appositamente attrezzati con serbatoi ausiliari per compiere grandi distanze, ma non erano in grado di competere efficacemente con i Bf 109 e gli Fw 190. L'aereo da caccia di cui gli Alleati avevano disperatamente bisogno era il North American P-51 Mustang, che entr\u00f2 in servizio nel gennaio 1944. Il P-51 vantava un larghissimo raggio di azione, e nei \"dogfight\" si rivel\u00f2 molto competitivo contro i caccia tedeschi, specie ad alta quota. Grazie all'arrivo dei P-51, nel febbraio 1944 l'USAAF e la RAF sferrarono vari attacchi volti a distruggere la caccia avversaria, riuscendo ad eliminare oltre 300 caccia della Luftwaffe, al costo di 348 bombardieri pesanti.\nForti della nuova scorta, i bombardieri strategici USAAF iniziarono ad effettuare attacchi \"triangolari\" partendo dall'Inghilterra e rifornendosi nelle basi sovietiche, per ripartire poi alla volta della Puglia e quindi di nuovo in Inghilterra. La Luftwaffe si accorse ben presto di questi nuovi percorsi e il 21 giugno 1944, nei cieli sopra Berlino e nella base aerea sovietica di Poltava, distrussero 91 aerei statunitensi, record giornaliero di perdite per la Eighth Air Force.\nA lungo andare comunque la Luftwaffe non ebbe pi\u00f9 piloti da rimpiazzare e carburante per far volare gli aerei, le uniche speranze furono cos\u00ec riposte nei rivoluzionari jet Messerschmitt Me 262, comunque troppo pochi per incidere sull'esito finale del conflitto. Nel 1945 i piloti tedeschi avevano, in termini di tempo, un addestramento pari a un terzo di quello seguito dagli aviatori Alleati.\nCaccia notturna e guerra elettronica.\nIl sistema di difesa radar tedesco era chiamato linea Kammhuber, dal nome del generale che lo dirigeva (Josef Kammhuber), ed era composta principalmente da radar W\u00fcrzburg ognuno dei quali copriva un'area di circa 30 km\u00b2. Se una formazione di aerei veniva avvistata, si avvertivano gli aerei e si azionavano, al momento pi\u00f9 opportuno, riflettori e artiglieria contraerea.\nLe unit\u00e0 notturne della Luftwaffe erano riunite in \"Nachtjagdgeschwader\" (NJG, stormi da caccia notturna), il primo dei quali (I./NJG 1) istituito nel luglio 1940. Questi stormi svilupparono tattiche di attacco particolari per abbattere i bombardieri nemici: la pi\u00f9 comune era avvicinarsi da dietro e mettere fuori uso la postazione del mitragliere di coda e poi l'intero aereo, ma il IV./NJG 1 introdusse un nuovo metodo di combattimento: siccome i bombardieri britannici non avevano mitragliatrici ventrali, i piloti si avvicinavano dal basso per poi alzare il muso a una distanza di circa 45 m e sparare a volont\u00e0. In un attacco su Magdeburgo i piloti dei bombardieri britannici riferirono di aver visto esplodere parecchi aerei per cause ignote. Probabilmente la colpa era degli \"Schr\u00e4ge Musik\", dei cannoncini installati sulla parte superiore della fusoliera dei caccia notturni tedeschi che facevano fuoco verso l'alto, dando la possibilit\u00e0 al pilota di non essere visto. Tutto ci\u00f2 era parte integrante della \"Zahme Sau\", una tattica che guidava i piloti contro gli aerei nemici grazie alle segnalazioni da terra. Nell'agosto 1943 arriv\u00f2 la \"Wilde Sau\" teorizzata dal Major Hajo Herrmann, consistente nell'inviare ad intercettare le formazioni nemiche, oltre che i classici caccia notturni, normali caccia diurni alle stesse quote, se necessario, battute dalla FlaK. Tale tattica venne per\u00f2 abbandonata perch\u00e9 generava caos e costringeva la contraerea a trattenere il fuoco.\nIl primo sistema radar montato sugli aerei notturni fu il Lichtenstein CN-2 con un raggio minimo di 200 m, seguito dallo \"SN-2\", che per\u00f2 aveva una portata minima di 400 m, troppo per individuare un bombardiere ad occhio nudo, perci\u00f2 molti piloti rimasero fedeli al primo sistema radar.\nAll'inizio del 1944 lavoravano alla difesa dei cieli del Reich circa 889.000 uomini. Nel settembre dello stesso anno i NJG disponevano di circa 1.018 caccia notturni inquadrati principalmente nel I Jagdkorps della Luftflotte Reich, e bench\u00e9 prive dei sistema radar sofisticati montati sui bombardieri Alleati, essi abbatterono un consistente numero di velivoli. Equipaggiate solitamente con Messerschmitt Bf 110, Junkers Ju 88 o Heinkel He 219, da gennaio a marzo 1944 le unit\u00e0 notturne tedesche abbatterono un totale di 595 bombardieri sopra i cieli berlinesi.\nForze ed operazioni terrestri.\nParacadutisti.\nA differenza di quello che avveniva negli Stati Uniti e nel Regno Unito, i paracadutisti tedeschi (\"Fallschirmj\u00e4ger\") erano sotto il diretto comando della Luftwaffe. Nel 1933 fu istituita la divisione corazzata paracadutisti Hermann G\u00f6ring, e a partire dal 1942 furono costituite quindici \"Fallschirmj\u00e4ger-Division\" (divisioni paracadutisti). Erano disponibili anche ventidue \"Luftwaffen-Feld-Division\" (divisioni campali).\nAll'inizio della seconda guerra mondiale i paracadutisti erano inquadrati nella 7. Flieger-Ddivision (7\u00aa divisione dell'aria, non ancora ad organici completi), comandata dal generale Kurt Student, ma dopo che questo fu ferito accidentalmente nell'occupazione di Rotterdam il comando fu assunto dal generale Richard Putzier, seguito da altri quattro generali prima che l'unit\u00e0 cambiasse nome. La divisione aveva unicamente compiti amministrativi e di supporto, in quanto non era previsto che le unit\u00e0 dipendenti operassero congiuntamente. Gli uomini che ne facevano parte erano altamente addestrati e capaci, e presero parte a numerose battaglie come la campagna di Norvegia, la presa del forte Eben-Emael, l'occupazione del ponte sul Canale di Corinto e la liberazione di Benito Mussolini prigioniero sul Gran Sasso. La divisione venne utilizzata al completo per il lancio su Creta, dove rappresent\u00f2 un elemento critico nel raggiungimento del successo di tutta l'operazione. Tuttavia, proprio le perdite subite a Creta spinsero l'OKW a rinunciare all'impiego della divisione nel suo ruolo naturale, ma unicamente come fanteria scelta. I superstiti della divisione operarono in Unione Sovietica fino al 1943, dopo di che furono inviati in Francia, dove la divisione fu rinominata 1. Fallschirmj\u00e4ger-Division (in precedenza, nel 1942, parte del personale della divisione era stato trasferito alla 2. Fallschirmj\u00e4ger-Division).\nCon questo nuovo nome l'unit\u00e0 combatt\u00e9, tra l'altro, a Montecassino insieme alla Panzer-Division Hermann G\u00f6ring e alla 4. Fallschirmj\u00e4ger-Division che contrastarono con efficacia le unit\u00e0 Alleate in avanzata attraverso la penisola italiana.\nAttacco su Creta.\nL'isola di Creta era un ostacolo decisamente pericoloso per le potenze dell'Asse, da qui infatti la Royal Navy poteva organizzare azioni in mare e il Bomber Command (comando bombardieri della RAF) era abbastanza vicino ai pozzi petroliferi di Ploie\u0219ti in mano tedesca. L'OKW decise cos\u00ec di impadronirsi dell'isola organizzando un lancio di paracadutisti protetti da una massiccia copertura aerea.\nA capo dell'operazione era il Generaloberst Alexander L\u00f6hr con la Luftflotte 4, che propose di lanciare la 7\u00aa divisione dell'aria a ovest per poi proseguire verso est. Kurt Student, capo dell'XI Fliegerkorps, era invece dell'idea di aviolanciare gli uomini in tre punti a ovest e al centro dell'isola. Si giunse cos\u00ec al compromesso di lanciare i paracadutisti prima su Maleme/La Canea la mattina del 20 maggio 1941, e poi altri a Retimo e Candia. All'XI Fliegerkorps composto dalla 7. Flieger-Division fu affidato il compito di trasportare circa 8.000 paracadutisti avvalendosi di 500 Junkers Ju 52 e 72 alianti DFS 230, il tutto con il supporto aereo dell'VIII Fliegerkorps composto da 180 caccia, 200 Ju 87 e 200 bombardieri a medio raggio.\nI piloti tedeschi si misero subito in volo iniziando a colpire ogni cosa sulle coste e all'interno per agevolare l'imminente sbarco di uomini. Il 22 maggio furono affondati gli incrociatori britannici e , il 23 i cacciatorpediniere \"HMS \" e \"HMS \". Ci\u00f2 nonostante molti alianti e aerei da trasporto vennero abbattuti in volo, e le truppe neozelandesi a terra falciarono numerosi par\u00e0 prima ancora che toccassero terra. I tedeschi riuscirono comunque a conquistare parte degli obiettivi previsti, e, grazie anche a rinforzi arrivati due giorni dopo, la conquista dell'isola fu completa.\nLa vittoria cost\u00f2 molto cara alla Luftwaffe: quasi met\u00e0 degli aerei da trasporto andarono distrutti e circa 3.400 Fallschirmj\u00e4ger persero la vita. Da questo momento in poi, i paracadutisti non furono mai pi\u00f9 impiegati in attacchi di queste dimensioni.\nLe divisioni paracadutisti corazzate.\nLa divisione Hermann G\u00f6ring (o, per darne il nome completo, la Fallschirm-Panzer-Division 1 \"Hermann G\u00f6ring\" \u2013 1\u00aa divisione corazzata paracadutisti Hermann G\u00f6ring) fu un'unit\u00e0 composta totalmente da volontari, eccetto gli stranieri che non potevano farne parte. Date le caratteristiche la denominazione di \"paracadutisti\" era puramente onoraria, fu creata a livello divisionale nel 1942 in Belgio con il nome di \"Division Hermann G\u00f6ring\", organizzandola attorno al Flakregiment Hermann G\u00f6ring (reggimento contraerea Hermann G\u00f6ring) che aveva combattuto in Polonia, in Francia e nell'operazione Barbarossa (in quest'ultimo caso con funzioni anticarro). Alcuni reparti operarono in Tunisia, mentre la divisione al completo, dal maggio 1943 rinominata \"Panzer-Division Hermann G\u00f6ring\", oper\u00f2 in Italia e, con l'ultimo nome definitivo, al fronte orientale.\nUgualmente onorario era l'appellativo di \"paracadutisti\" assegnato all'altra divisione corazzata della Luftwaffe, la Fallschirm-Panzergrenadier-Division 2 Hermann G\u00f6ring (2\u00aa divisione panzergrenadier paracadutisti Hermann G\u00f6ring) creata nel tardo settembre 1944 per combattere i sovietici in Polonia. Venne successivamente accerchiata nel gennaio 1945 nella Prussia Orientale e dovette essere evacuata via mare dalla Kriegsmarine a marzo. Trasferita a Berlino e in Slesia, continu\u00f2 a fronteggiare l'Armata Rossa fino a quando non venne accerchiata ed annientata a Dresda alla fine della guerra.\nLe divisioni campali della Luftwaffe.\nA partire dal 1942, su autorizzazione di Hitler, la Luftwaffe cominci\u00f2 a costituire divisioni campali (\"Feld-Division\"), praticamente divisioni di fanteria, col personale in eccesso. La decisione fu presa essenzialmente per motivi politici, su esplicita richiesta di G\u00f6ring, perch\u00e9 la Luftwaffe era (a torto o a ragione) considerata pi\u00f9 fedele dell'esercito al Partito Nazionalsocialista, e questo port\u00f2 Hitler a costituire una serie di divisioni poco addestrate per operazioni di fanteria. Le Feld-Division della Luftwaffe furono ventidue tra le cui la famose ed elitaria Divisione \"Herman G\u00f6ring\", che rimasero sotto il diretto comando dello stesso G\u00f6ring fino al luglio del 1944. Le Feld-Division operarono in massima parte sul fronte orientale, le uniche che operarono nel Mediterraneo o sul fronte occidentale furono la 11. Luftwaffe-Feld-Division (Egeo e Grecia), la 14. Luftwaffe-Feld-Division (Norvegia e Danimarca), la 16. Luftwaffe-Feld-Division (Paesi Bassi e Normandia), la 17. Luftwaffe-Feld-Division (Francia), la 18. Luftwaffe-Feld-Division (Francia e Belgio), la 19. Luftwaffe-Feld-Division (Francia e Belgio) e la 20. Luftwaffe-Feld-Division (Danimarca e Italia).\nL'utilizzazione di queste divisioni era molto controverso poich\u00e9 molti nel comando della Wehrmacht pensavano che sottraessero preziose risorse che avrebbero potuto essere meglio utilizzate se impiegate nelle forze terrestri, ma nonostante questo scetticismo, si pu\u00f2 affermare che le divisioni terrestri della Luftwaffe meglio addestrate hanno dato buoni risultati nei combattimento terrestri accanto ai soldati delle forze terrestri.\nFlaK.\nMolto temuta dai piloti sovietici, britannici e statunitensi era anche la FlaK (\"Fliegerabwehrkanonen\", artiglieria antiaerea), la contraerea posta a difesa del Terzo Reich, delle basi della Luftwaffe e piazzata direttamente sul campo per supportare le unit\u00e0 di fanteria. Allo scoppio della guerra, circa 800.000 uomini erano assegnati alla FlaK, e nel 1944 la cifra sal\u00ec a 1,25 milioni.\nIl cannone usato pi\u00f9 noto \u00e8 il calibro 8,8 cm. Mentre le divisioni FlaK erano organiche alla Luftwaffe e comprendevano calibri fino a 12,8\u00a0cm, nelle divisioni dell'esercito erano presenti batterie antiaeree con pezzi di calibro fino a 8,8\u00a0cm, ma con una netta prevalenza dei pezzi di calibro minore (2\u00a0cm).\nInizialmente la FlaK era organizzata in comandi locali nelle principali citt\u00e0 della Germania, che nel 1938 furono trasformati in divisioni, operanti nella maggior parte dei casi con l'esercito di campagna. Le divisioni FlaK erano numerate da 1 a 31. Diverse di queste divisioni operarono anche come supporto ad operazioni terrestri, in quanto i cannoni 8,8\u00a0cm FlaK erano ottimi anche come artiglieria controcarro e i vari modelli di 2 cm FlaK erano estremamente efficaci contro uomini e mezzi leggeri. Oltre alle Flak-Division furono costituite due Flakscheinwerfer-Divisionen destinate ad appoggiare la difesa antiaerea notturna con riflettori.\nAssi della caccia.\nDurante tutto il conflitto la Luftwaffe abbatt\u00e9 un totale di circa 70.000 aerei, e furono moltissimi gli assi che superarono le 100 vittorie personali. Questo, per vari motivi:\nI 35 migliori aviatori tedeschi, che registrarono ognuno pi\u00f9 di 150 vittorie, abbatterono un totale di 6\u00a0916 aerei, cio\u00e8 circa il 10% di quelli distrutti dall'intera forza aerea tedesca.\nNel seguente template sono elencati tutti i 105 piloti con pi\u00f9 di 100 vittorie personali:\nPer visualizzare l'elenco completo \u00e8 presente un link nel paragrafo \"Collegamenti esterni\".\nAnche se non prest\u00f2 servizio come pilota di caccia, Hans-Ulrich Rudel fu senza dubbio il miglior pilota di cacciabombardieri della Luftwaffe: tra gli aviatori pi\u00f9 decorati della seconda guerra mondiale (oltre ad essere l'unico in tutta la Wehrmacht a vedersi appuntata la Croce di Cavaliere con Fronde di Quercia in Oro, Spade e Diamanti), nel corso della sua carriera fu abbattuto 30 volte ma riusc\u00ec a distruggere circa 2.000 veicoli corazzati e blindati, oltre a diverse navi."}
{"id": "2526221", "revid": "237256", "url": "https://it.wikipedia.org/wiki?curid=2526221", "title": "Alexander Nikolayevich Serov", "text": ""}
{"id": "2526223", "revid": "922800", "url": "https://it.wikipedia.org/wiki?curid=2526223", "title": "Clube dos 13", "text": "Il clube dos 13 (Club dei 13) \u00e8 l'organizzazione che gestisce gli interessi dei 20 maggiori club calcistici del Brasile. Si occupa della ripartizione dei diritti con le compagnie radiotelevisive e concorre alle decisioni della Federazione calcistica del Brasile riguardo allo svolgimento e alle modalit\u00e0 delle competizioni nazionali. \u00c8 stato fondato l'11 luglio 1987 dai rappresentanti dei 13 club di maggior tradizione, e si \u00e8 allargato a 20 membri nel 2007, rendendosi protagonista dell'organizzazione di due competizioni nazionali: la I Copa Uni\u00e3o e la Copa Jo\u00e3o Havelange.\nCopa Uni\u00e3o.\nLe squadre appartenenti al Clube dos 13 rimasero insoddisfatte dalla CBF, tanto da decidere di organizzare un loro campionato indipendente, a cui parteciparono 16 club: i 13 membri pi\u00f9 gli invitati Coritiba, Goi\u00e1s e Santa Cruz.\nNella prima fase della Copa Uni\u00e3o, le squadre furono divise in due gruppi di 8 squadre ciascuno; le vincitrici di ciascun gruppo erano qualificate alle semifinali, che prevedevano partite di andata e ritorno. La competizione non fu riconosciuta come ufficiale dalla federazione, che nonostante questo, invit\u00f2 il club vincitore e quello finalista della Copa Uni\u00e3o, rispettivamente Flamengo ed Internacional, per giocare contro gli omologhi della competizione organizzata dalla federazione stessa (Sport e Guarani), ma la proposta venne rifiutata, rendendo cos\u00ec impossibile la partecipazione alla Coppa Libertadores 1988 a Flamengo ed Internacional.\nCopa Jo\u00e3o Havelange.\nIl Clube dos 13 organizz\u00f2 la manifestazione, stavolta con l'accordo della CBF. La competizione non previde retrocessioni; dopo il Campeonato Brasileiro S\u00e9rie A 1999, il Gama aveva fatto ricorso, vincendolo, ed evitando quindi la retrocessione, e si rese necessaria l'istituzione di una competizione alternativa.\nLa prima fase consisteva in diversi gruppi (\"M\u00f3dulos\") con nomi di colori: Blu (\"Azul\"), Giallo (\"Amarelo\"), Verde e Bianco (\"Branco\"), composti in base alla popolarit\u00e0 e alla tradizione dei 114 club partecipanti. Nella fase finale, i 12 migliori club del \"M\u00f3dulo Azul\", i 3 del \"M\u00f3dulo Amarelo\" e i vincitori dei \"M\u00f3dulos Verde\" e \"Branco\" si guadagnarono l'accesso agli ottavi: alla finale giunsero S\u00e3o Caetano e Vasco da Gama, con quest'ultimo che vinse la competizione, che prese il suo nome dall'ex presidente FIFA Jo\u00e3o Havelange."}
{"id": "2526235", "revid": "123524533", "url": "https://it.wikipedia.org/wiki?curid=2526235", "title": "Dwight Filley Davis", "text": "\u00c8 ricordato come il fondatore della Coppa Davis di tennis. Fu vicecampione del torneo di singolo maschile all'US Open nel 1898 e tre volte vincitore del doppio maschile (1899, 1900 e 1901).\nAl termine della carriera sportiva intraprese quella politica, assumendo posizioni di rilievo come quella di segretario del Dipartimento della Guerra degli Stati Uniti sotto il Presidente Calvin Coolidge."}
{"id": "2526238", "revid": "729019", "url": "https://it.wikipedia.org/wiki?curid=2526238", "title": "Stazione di Castelvetrano", "text": "La stazione di Castelvetrano \u00e8 la stazione ferroviaria a servizio della citt\u00e0 di Castelvetrano, posto sulla linea Alcamo Diramazione-Trapani (via Castelvetrano), in Sicilia ed \u00e8 stata stazione di diramazione dal 1910 fino al 1987, anno in cui venne soppressa la linea a scartamento ridotto della Ferrovia Castelvetrano-Porto Empedocle.\nStoria.\nLa stazione di Castelvetrano venne inaugurata il 10 luglio 1880 contestualmente all'apertura al traffico della tratta Castelvetrano-Trapani di 74,4\u00a0km della linea ferroviaria, a scartamento normale allora in costruzione, tra Trapani e Palermo. La sua costruzione fu a cura della \"Societ\u00e0 Sicula Occidentale\". Il 5 giugno 1881, con il completamento della tratta fino a Castellammare del Golfo, Castelvetrano venne collegata alla stazione di Palermo Lolli. Si trattava di un'importante stazione passante della linea, sede di rimessa e infrastrutture manutentive e di rifornimento.\nIl 20 giugno del 1910 la Stazione di Castelvetrano divenne stazione di interscambio e a doppio scartamento dato che vennero attivati i due tratti afferenti, con scartamento 950\u00a0mm, fino a Partanna di circa 10\u00a0km, primo tratto della nuova linea per San Carlo e Burgio e fino a Selinunte, di 13\u00a0km, primo tratto della costruenda linea per Porto Empedocle. La stazione venne quindi ampliata arricchendosi di deposito locomotive con rimesse per i due tipi di scartamento, piattaforme girevoli e rifornitori di carbone e di acqua per le locomotive. Con la chiusura dell'ultima tratta Castelvetrano-Sciacca, a partire dal 1987 la stazione \u00e8 tornata ad essere passante e non pi\u00f9 di diramazione. Lo scalo ha diminuito consistentemente la sua importanza.\nCaratteristiche.\nLa stazione \u00e8 costituita da un fabbricato viaggiatori centrale a due livelli, di notevoli dimensioni, munito di pensilina sul primo binario, a scartamento normale, al quale si affiancano dal \"lato Palermo\" vari fabbricati di servizio, la mensa e, via via pi\u00f9 distanti, altri edifici di servizio, il \"Dormitorio\" per il personale quindi le rimesse e le officine del Deposito locomotive di Castelvetrano.\nIl fascio binari, limitato all'atto della costruzione, venne ampliato negli anni dieci per accogliere le nuove strutture e il fascio binari a scartamento ridotto. Fino alla fine degli anni ottanta era costituito da 4 binari a scartamento normale di cui i primi 2 muniti di marciapiedi per servizio viaggiatori. Il 5\u00ba binario era invece riservato allo scartamento ridotto; seguivano vari altri binari per stazionamento e manovra dei treni nonch\u00e9 quelli di servizio per il deposito locomotive. Il magazzino merci e i piani caricatori vennero costruiti sul lato nord della stazione. Alcuni binari erano a doppio scartamento.\nMovimento.\nLa stazione \u00e8 servita da treni regionali della relazione Trapani-Marsala-Mazara del Vallo-Castelvetrano-Alcamo-Piraineto e occasionalmente da treni storici da e per Palermo."}
{"id": "2526240", "revid": "237256", "url": "https://it.wikipedia.org/wiki?curid=2526240", "title": "Alexander Abramovich Krein", "text": ""}
{"id": "2526242", "revid": "237256", "url": "https://it.wikipedia.org/wiki?curid=2526242", "title": "Aleksandr Krejn", "text": ""}
{"id": "2526243", "revid": "237256", "url": "https://it.wikipedia.org/wiki?curid=2526243", "title": "Alexander Krein", "text": ""}
{"id": "2526246", "revid": "1632387", "url": "https://it.wikipedia.org/wiki?curid=2526246", "title": "Killing Joke (1980)", "text": "Killing Joke \u00e8 il primo e omonimo album della band inglese Killing Joke, pubblicato nel 1980. L'album \u00e8 stato rimasterizzato con alcune tracce nel 2005.\nAlbum ritenuto influente per generazioni di musicisti successivi, \u00e8 considerato un classico underground, indispensabile nella propria collezione musicale.\nHa raggiunto la posizione #39 nelle classifiche inglesi.\nTracce.\nTutte le canzoni sono composte dai Killing Joke"}
{"id": "2526255", "revid": "1013865", "url": "https://it.wikipedia.org/wiki?curid=2526255", "title": "Pogliana (Croazia)", "text": "Pogliana (in croato Povljana) \u00e8 un comune della Croazia della regione zaratina, si trova nell'Isola di Pago (in croato Pag). Al censimento del 2011 possedeva una popolazione di 759 abitanti.\nLocalit\u00e0.\nIl comune di Pogliana non \u00e8 suddiviso in frazioni."}
{"id": "2526257", "revid": "237256", "url": "https://it.wikipedia.org/wiki?curid=2526257", "title": "Sergei Taneiev", "text": ""}
{"id": "2526258", "revid": "237256", "url": "https://it.wikipedia.org/wiki?curid=2526258", "title": "Sergej Taneev", "text": ""}
{"id": "2526259", "revid": "1013865", "url": "https://it.wikipedia.org/wiki?curid=2526259", "title": "Polazza", "text": "Polazza (in croato Pola\u010da) \u00e8 un comune della Croazia della regione zaratina. Al censimento del 2011 possedeva una popolazione di 1.468 abitanti.\nLocalit\u00e0.\nIl comune di Polazza \u00e8 suddiviso in 4 frazioni (\"naselja\"):"}
{"id": "2526264", "revid": "827882", "url": "https://it.wikipedia.org/wiki?curid=2526264", "title": "Breathe (Nickelback)", "text": "Breathe \u00e8 un brano musicale del gruppo canadese di genere rock Nickelback, pubblicato nel dicembre 2000 come terzo singolo tratto dall'album \"The State\".\n\u00c8 stato utilizzato nel film fantasy del 2002 \"Clockstoppers\"."}
{"id": "2526277", "revid": "1305772", "url": "https://it.wikipedia.org/wiki?curid=2526277", "title": "Vernaccia", "text": "Vernaccia pu\u00f2 riferirsi a diversi vitigni o vini rossi e bianchi prodotti in Italia:\nVitigni a bacca bianca:\nVitigni a bacca nera:\nVini:"}
{"id": "2526278", "revid": "287204", "url": "https://it.wikipedia.org/wiki?curid=2526278", "title": "Periodizzazione della civilt\u00e0 della valle dell'Indo", "text": "Il termine tradizione della valle dell'Indo viene usato per riferirsi alle culture dell'Indo e ai fiumi Ghaggar-Hakra, che si estendeno dal periodo Mehrgarh neolitico in gi\u00f9 fino all'et\u00e0 del ferro o tradizione indo-gangetica.\nLa tradizione della valle dell'Indo viene divisa in quattro epoche, ognuna delle quali pu\u00f2 essere suddivisa in quattro fasi. Una fase \u00e8 un'unit\u00e0 archeologica che possiede tratti sufficientemente caratteristici per distinguerela dalle altre unit\u00e0 similmente concepite. Ogni fase pu\u00f2 essere ancora suddivisa in quattro sistemi di interazione.\nEpoca antica della produzione di cibo.\nL'epoca antica della produzione di cibo corrisponde a circa a 7000-5500 a.C., detto anche periodo neolitico. L'economia di quest'epoca \u00e8 basata sulla produzione di cibo, e si sviluppa quindi l'agricoltura nella valle dell'Indo. Il periodo Mehrgarh I appartiene a quest'epoca.\nEpoca di regionalizzazione.\nL'epoca della regionalizzazione corrisponde a 5500-2600 a.C. L'antica fase harappana appartiene a quest'epoca, molto produttiva nel campo delle arti, mentre nuove professioni vengono inventate. L'epoca di regionalizzazione comprende le fasi Balakot, Amri, Hakra e Kot Diji.\nEpoca di integrazione.\nL'epoca di integrazione si riferisce al periodo della \"civilt\u00e0 della valle dell'Indo\", dove avviene l'integrazione di varie culture minori.\nEpoca di Localizzazione.\nL'epoca di localizzazione (1900-1300 a.C.) \u00e8 il quarto ed ultimo periodo della tradizione della valle dell'Indo, riferita alla frammentazione della cultura dell'epoca di integrazione.\nL'epoca di localizzazione comprende diverse fasi (Shaffer 1992):\nLa fase Pirak \u00e8 la fase dell'epoca di localizzazione sia della tradizione della valle dell'Indo che della tradizione baluchistana.\nAltre periodizzazioni.\nS. P. Gupta periodizz\u00f2 la civilt\u00e0 harappana in una struttura cronologica che comprende le date che vanno dal 4000 a.C. al 1400 a.C., prendendo in considerazione le nuove scoperte:\nUn'altra pi\u00f9 antica nomenclatura classifica la civilt\u00e0 della valle dell'Indo in Antico, Maturo e Tardo Harappano. Secondo Erdosy, la nomenclatura della tradizione della valle dell'Indo \"\u00e8 molto pi\u00f9 istruttiva della classificazione tradizionale in Antico/Maturo/Tardo Harappano, la quale adesso sarebbe scartata\"."}
{"id": "2526285", "revid": "767487", "url": "https://it.wikipedia.org/wiki?curid=2526285", "title": "Glatthorn", "text": "Il Glatthorn (2.134 ) \u00e8 la montagna pi\u00f9 alta delle Prealpi di Bregenz nelle Alpi Bavaresi. Si trova in Austria nel Vorarlberg. A nord si trova la cittadina di Dam\u00fcls e a sud quella di Fontanella."}
{"id": "2526286", "revid": "1543377", "url": "https://it.wikipedia.org/wiki?curid=2526286", "title": "EMS Synthi AKS", "text": "L'EMS Synthi AKS era un sintetizzatore analogico portatile prodotto dalla Electronic Music Studios a partire dal 1972. Si trattava di una versione con tastiera virtuale e sequenziatore dell'EMS Synthi A.\nCaratteristiche.\nIl Synthi AKS era famoso per il funzionamento a spinotti del suo sequencer, mentre il resto delle sue parti aveva un funzionamento analogo a quelle del VCS3, con tre oscillatori VCO ed un unico sistema di patch. In conclusione si trattava di un sintetizzatore analogico ridotto alle dimensioni minime per renderlo portatile.\nUtilizzi.\nIl Synthi AKS venne usato molto da Brian Eno nei suoi lavori in stile art rock ed ambient. In particolare, egli sfruttava molto la funzione di modifica dei gruppi di segnali per aggiungere colore alla sua voce come facevano anche Robert Fripp e Phil Manzanera. I membri della prima band di Eno, Roxy Music, avevano presumibilmente richiesto il suo ingresso nella band dopo averlo visto suonare per pochi minuti l'AKS.\nJean-Michel Jarre utilizz\u00f2 il sintetizzatore nei suoi album Oxyg\u00e8ne ed \u00c9quinoxe, e durante il suo recente tour Oxyg\u00e8ne 30th Anniversary Tour. Altri artisti che utilizzarono il Synthi AKS furono i Pink Floyd nel brano \"On the Run\", proveniente dall'album \"The Dark Side of the Moon\" (1973), l'italiano Alan Sorrenti nell'album omonimo del 1974, Czes\u0142aw Niemen, nell'album \"Katharsis\" (1975)."}
{"id": "2526287", "revid": "339392", "url": "https://it.wikipedia.org/wiki?curid=2526287", "title": "Oxyg\u00e8ne 30th Anniversary Tour", "text": ""}
{"id": "2526289", "revid": "88740", "url": "https://it.wikipedia.org/wiki?curid=2526289", "title": "Petersberg", "text": ""}
{"id": "2526290", "revid": "253269", "url": "https://it.wikipedia.org/wiki?curid=2526290", "title": "James MacArthur", "text": "Attivo prevalentemente come caratterista in radio e televisione, fu interprete di alcuni b-movie, ma anche di notevoli film drammatici, di guerra e western.\n\u00c8 conosciuto principalmente per il ruolo di \"Dan \"Danno\" Williams\", personaggio di fiction della Hawaiian State Police squad nella serie televisiva \"Hawaii Squadra Cinque Zero\", personaggio che gli garant\u00ec notoriet\u00e0 internazionale.\nBiografia.\nFiglio adottivo dello scrittore e sceneggiatore Charles MacArthur e dell'attrice Helen Hayes, crebbe a Nyack con la figlia dei MacArthur, Mary, anch'essa attrice. Studi\u00f2 alla Allen-Stevenson School di New York e successivamente alla Solebury School di New Hope (Pennsylvania), dove ancor giovane pratic\u00f2 il basket, il football americano ed il baseball.\nStudente modello ed iperattivo, nell'ultimo anno di frequentazione alla Solebury School gioc\u00f2 come guardia nella squadra di football, facendo contestualmente il capitano in quella di basket. Rappresentante di classe e del locale Drama Club, riscrisse le regole della scuola e collabor\u00f2 al giornale scolastico, \"The Scribe\"; recit\u00f2 come Scrooge in una rappresentazione di \"A Christmas Carol\". Fidanzatosi con la compagna Joyce Bulifant, la spos\u00f2 nel novembre 1958 (i due divorziarono nove anni dopo).\nMacArthur mostr\u00f2 ben presto un talento di attore. Pupillo di Lillian Gish, che era sua madrina, ebbe come amici di famiglia personaggi illustri dello spettacolo e dell'arte come Ben Hecht, Harpo Marx, Robert Benchley, Beatrice Lillie, John Barrymore e John Steinbeck.\nCarriera.\nNel 1948, quando era appena undicenne, ebbe il suo primo ruolo per la radio nella trasmissione \"Theatre Guild of the Air\", un programma di un'ora che trasmetteva brevi lavori teatrali davanti ad un pubblico presente in studio composto da circa ottocento persone. La madre adottiva di MacArthur, Helen Hayes, ricopr\u00ec anch'essa una parte in una di queste commedie, che prevedevano ruoli anche per giovanissimi interpreti. Richiesto se avesse avuto piacere di recitare, il futuro attore non ebbe esitazioni accettando immediatamente.\nIl debutto vero e proprio in un teatro di prosa avvenne nel 1949 a Olney (Maryland), in \"The Corn is Green\", che ebbe due settimane di repliche. Sua sorella Mary lavorava anch'essa nella medesima commedia e fu lei stessa a volere il fratello adottivo al suo fianco sul palcoscenico. L'estate successiva, MacArthur replic\u00f2 il ruolo a Dennis (Massachusetts), e quell'interpretazione costitu\u00ec l'avvio della sua carriera teatrale vera e propria. Nel 1954 fu John Day in \"Life With Father\" (il soggetto teatrale da cui venne tratto il film \"Vita col padre\") con Howard Lindsay e Dorothy Stickney.\nMacArthur non si limitava a recitare, ma era attivo in altre mansioni interne al mondo dello spettacolo in chiave teatrale: si ciment\u00f2 come pittore delle scenografie, elettricista, direttore delle luci e persino responsabile del parcheggio. Durante un festival intitolato alla madre (l'Helen Hayes Festival), alla Falmouth Playhouse di Cape Cod, gli furono affidate piccole parti. Tutte queste circostanze gli consentirono di stare sempre a stretto contatto con \"star\" del teatro e del cinema degli anni cinquanta come Barbara Bel Geddes e Gloria Vanderbilt.\nAll'et\u00e0 di diciotto anni imperson\u00f2 Hal Ditmar nella commedia televisiva \"Deal a Blow\", diretta da John Frankenheimer e con Macdonald Carey, Phyllis Thaxter ed Edward Arnold. In scena con quegli attori veterani, MacArthur non sfigur\u00f2 mettendo anzi in evidenza doti recitative che lo posero all'attenzione della critica. Nel 1957, Frankenheimer diresse la versione cinematografica di questa commedia, intitolata \"Colpevole innocente\", ancora con MacArthur nel ruolo principale. Una volta di pi\u00f9 la sua interpretazione fu particolarmente apprezzata dalla critica, tanto da fargli guadagnare una \"nomination\" come migliore nuova promessa ai premi BAFTA del 1958.\nFilm con Disney.\nNel 1958 MacArthur interpret\u00f2 per la Disney i film \"Johnny, l'indiano bianco\" e \"La sfida del terzo uomo\". Decidendo di fare l'attore a tempo pieno, quell'estate smise di frequentare l'Universit\u00e0 di Harvard, dove si era iscritto per studiare storia. Ancora per la Disney interpret\u00f2 quindi nel 1960 altri due film: \"Il ragazzo rapito\" e \"Robinson nell'isola dei corsari\".\nQuesti film sono considerati tuttora come dei classici e sono ancora molto popolari. Nel febbraio 2003 il romanzo di Conrad Richter da cui fu tratto il film \"Johnny, l'indiano bianco\" \u00e8 stato uno dei libri selezionati dal progetto dell'Ohio \"One Book, Two Counties\". A questa manifestazione MacArthur \u00e8 intervenuto raccontando di come il testo letterario fu utilizzato in chiave cinematografica e di quale fu il senso della sua esperienza di attore in quella precisa circostanza. Quando \"Robinson nell'isola dei corsari\" \u00e8 stato distribuito in formato DVD, l'attore si \u00e8 prestato volentieri per fornire un commento di sottofondo a del materiale \"bonus\" incluso nella distribuzione.\nTeatro, cinema, televisione.\nSolo dopo aver approfondito gli studi di recitazione, MacArthur pot\u00e9 debuttare a Broadway, nel 1960, recitando a fianco di Jane Fonda in \"Invitation to a March\", e fu un'interpretazione che gli valse un \"Theater World Award\". Sebbene non sarebbe pi\u00f9 tornato a recitare a Broadway, rimase tuttavia attivo in teatro in diverse produzioni come \"Under the Yum Yum Tree\", \"The Moon Is Blue\", \"John Loves Mary\" (con l'allora sua consorte Joyce Bulifant), \"Barefoot in the Park\" (da cui venne tratto nel 1967 il film \"A piedi nudi nel parco\") e \"Murder at the Howard Johnson's\". Contestualmente partecip\u00f2 a diversi film di cassetta come \"La pelle che scotta\" (1962), \"Quella nostra estate\" (1963), \"Grido di battaglia\" (1963) e \"Crociera imprevista\" (1965), inclusi successi minori come \"The Love-Ins\" (1967) e \"The Angry Breed\" (1968).\nSul \"set\" di \"The Angry Breed\", nel 1968, MacArthur incontr\u00f2 Melody Patterson, che divenne la sua seconda moglie. I due si sposarono nell'isola hawaiana di Kauai nel luglio 1970, ma divorziarono nel 1975. Alternando ruoli per il teatro a ruoli per il cinema, MacArthur \u00e8 stato spesso \"guest star\" in serie televisive e radiofoniche come \"Studio One\", \"General Electric Theater\", \"Bus Stop\", \"Bonanza\", \"Gunsmoke\", \"Carovane verso il West\", \"Undicesima ora\", \"La grande avventura\", \"L'ora di Hitchcock\", \"Combat!\", \"Il virginiano\", \"Twelve O'Clock High\". In compagnia della madre Helen Hayes, nel 1968 apparve nell'episodio \"The Pride of the Lioness\" della serie \"Tarzan\". \u00c8 apparso anche nella serie \"Gli intoccabili\", segnatamente nell'episodio \"Death For Sale\".\nSebbene non tutte le sue interpretazioni cinematografiche siano state di primo piano (e in alcuni casi anche molto contenute in termini di visibilit\u00e0 sulle schermo), esse sono sempre risultate funzionali al \"plot\" narrativo. \u00c8 il caso, ad esempio, del film di guerra \"La battaglia dei giganti\" (1965), in cui MacArthur interpret\u00f2 il ruolo di un giovane ed inesperto tenente che sfugge al massacro di Malm\u00e9dy. Il breve ma memorabile ruolo di predicatore ricoperto nel film con Clint Eastwood \"Impiccalo pi\u00f9 in alto\" (1968) lo destin\u00f2 probabilmente ad interpretare il personaggio di Dan Williams in \"Hawaii Five-0\".\n\"Hawaii Five-0\".\nNel 1967 Leonard Freeman, il produttore di \"Impiccalo pi\u00f9 in alto\", realizz\u00f2 il \"pilot\" per una nuova serie televisiva poliziesca, \"Hawaii Five-0\". Prima di essere trasmessa, la puntata pilota fu sottoposta ad alcuni test per verificarne la possibile audience: solo il ruolo di Dan Williams non risultava perfettamente centrato. Freeman si ricord\u00f2 di MacArthur e della sua interpretazione del predicatore in \"Impiccalo pi\u00f9 in alto\" e lo invit\u00f2 sul \"set\" per un provino: al termine della scena di prova, girata praticamente in presa diretta e senza alcuna interruzione, il ruolo di Dan Williams era gi\u00e0 di MacArthur.\n\"Hawaii Squadra Cinque Zero\" \u00e8 stata una delle serie televisive di maggiore successo ed \u00e8 stata anche fra le pi\u00f9 longeve, con dodici anni di programmazioni, durante i quali MacArthur fu sempre impegnato nel suo ruolo fisso. Lasciato il \"serial\" al termine dell'undicesima stagione, l'attore torn\u00f2 a recitare in teatro in \"The Lunch Hour\" con Cybill Shepherd.\nNel 1984 interpret\u00f2 a Chicago \"A Bedfull of Foreigners\", replicato l'anno seguente in Michigan, e l'anno seguente \"The Hasty Heart\", cui segu\u00ec un anno di lontananza dal mondo dello spettacolo. Nel 1987 MacArthur torn\u00f2 sul palcoscenico in \"The Foreigner\", e poi ancora nel ruolo di Mortimer nella \"tourn\u00e9e\" nazionale di \"Arsenico e vecchi merletti\" con Jean Stapleton, Marion Ross e Larry Storch. Nel 1989 segu\u00ec un'altra serie di repliche di \"The Foreigner\" e \"Love Letters\"; poi ancora, nel 1990 e 1991, \"A Bedfull of Foreigners\", messo in scena a Las Vegas.\nLa popolarit\u00e0 acquisita in \"Hawaii Five-0\" consent\u00ec a MacArthur di essere chiamato ancora come \"guest star\" in \"La signora in giallo\", \"Love Boat\", \"Fantasilandia\" e \"Vega$\", oltre che in miniserie televisive come \"\" e \"The Night the Bridge Fell Down\". Nel 1998 interpret\u00f2 il film TV \"Stormchasers: Revenge of the Twister\", al fianco di Kelly McGillis.\nSemi-ritiro.\nDurante l'intero corso della sua carriera MacArthur trov\u00f2 il tempo per dedicarsi ad altri interessi oltre alla recitazione. Fra il 1959 ed il 1960 cur\u00f2 a Beverly Hills un servizio di assistenza telefonica assieme ai colleghi attori James Franciscus ed Alan Ladd, Jr.. Nel giugno 1972 diresse l'Honolulu Community Theatre in una produzione di suo padre, \"The Front Page\"; per un certo periodo negli anni novanta fu proprietario della pubblicazione \"Senior World\", nella quale apparvero sue occasionali interviste a celebrit\u00e0. Nel 2000 fu premiato per la sua attivit\u00e0 di attore a Palm Springs e da allora trascorse il suo tempo con la terza moglie, H. B. Duntz, i quattro figli e i sei nipoti. Continu\u00f2 a partecipare a \"convention\", spettacoli di beneficenza ed eventi sportivi con celebrit\u00e0. Giocatore di golf, vinse nel 2002 il Frank Sinatra Invitational Charity Golf Tournament, intitolato a Frank Sinatra.\nMacArthur non abbandon\u00f2 completamente il mondo dello spettacolo, apparendo in interviste trasmesse in televisione e alla radio (in tempi recenti fu invitato in \"Entertainment Tonight\", \"Christopher's Closeup\", \"Brief Lives\", della BBC, in cui ricord\u00f2 Kam Fong, collega in \"Hawaii Five-0\". Nell'aprile 2003 lavor\u00f2 a Honolulu per interpretare il cameo di un sacerdote accusato di molestie nella commedia teatrale \"Dirty Laundry\" del giornalista televisivo Joe Moore. Molti dei suoi film sono stati ripubblicati in DVD, i cui \"bonus\" informativi concernenti la sua attivit\u00e0 e quella della madre attrice, gli consentirono di acquisire nuovi estimatori, tanto da far parlare di un possibile ritorno in versione cinematografica della serie tv \"Hawaii Five-0\", sebbene MacArthur - negli ultimi anni impegnato a seguire un progetto concernente uno spettacolo per one-man show basato sulla sua vita e sulla sua carriera - avesse dichiarato:\nRiconoscimenti.\nMacArthur ha avuto diverse \"nomination\" in premi televisivi e cinematografici:"}
{"id": "2526291", "revid": "599013", "url": "https://it.wikipedia.org/wiki?curid=2526291", "title": "Simian virus 40", "text": "Il virus vacuolizzante della scimmia, abbreviato SV40 (dall'inglese \"Simian virus 40)\", \u00e8 un polyomavirus trovato sia nelle scimmie che negli esseri umani. Come altri virus appartenenti alla famiglia dei polyomavirus, anche SV40 ha il potenziale di causare tumori, ma spesso persiste come un'infezione latente. Per questo motivo \u00e8 classificato come oncovirus.\nStoria.\nSV40 fu descritto per la prima volta nel 1960 da Ben Sweet e Maurice Hilleman, quando scoprirono che circa il 10% dei vaccini contro la poliomelite negli USA erano contaminati da questo virus. Nel 1962, Bernice Eddy descrisse la funzione oncogenica di SV40 che induceva sarcomi ed ependimomi in criceti inoculati con cellule renali di \"Macaca mulatta\" infettate da SV40.\nStruttura.\nIl virione di SV40 \u00e8 costituito da un capside a simmetria icosaedrica di 45\u00a0nm di diametro, senza pericapside, in cui \u00e8 contenuto il genoma. Quest'ultimo consiste in una molecola di DNA circolare lunga 5,2 kb (nello specifico dsDNA, cio\u00e8 DNA a doppio filamento, dall'inglese \"double strended DNA\"), superavvolta ed associata ad istoni a formare 24 nucleosomi.\nCiclo vitale.\nInfezione.\nIl virione si lega alle proteine MHC di prima classe grazie alla glicoproteina VP1. La penetrazione nella cellula dell'ospite avviene mediante endocitosi mediata da recettori, il virus quindi penetra la membrana cellulare dell'ospite attraverso una vescicola ricoperta di caveolina. Una volta avvenuto il processo di \"uncoating\" (spoliazione) avviene la traslocazione nel nucleo, dove inizia la trascrizione dei geni virali precoci ad opera della RNA polimerasi II della cellula ospite.\nTrascrizione.\nIl promotore contiene tre elementi:\nLa trascrizione produce un mRNA che, subendo splicing alternativo, produce due antigeni (T-Ag e t-Ag).\nOncogenesi e moltiplicazione virale.\nT-Ag si lega alla proteina pRb attivando la sintesi del DNA dell'ospite e la sua replicazione; si stabilisce un'interazione anche con la proteina p53 inducendo il blocco dell'apoptosi quindi la cellula ospite sar\u00e0 cos\u00ec immortalizzata.\nSuccessivamente si lega a Ori per dare inizio alla replicazione virale.\nVengono poi trascritti i geni tardivi: nel citoplasma, gli mRNA sottoposti a un processo di splicing alternativo codificheranno per le proteine del capside VP1, VP2 e VP3.\nA questo punto avviene l'assemblaggio del virione e il suo rilascio che provocher\u00e0 la lisi della cellula permissiva infettata.\nNelle cellule non permissive il DNA verr\u00e0 integrato nel genoma nelle cellule ospiti, che perderanno il controllo della crescita, diventando tumorali.\nRuolo nell'insorgenza di patologie nell'uomo.\nL'ipotesi che SV40 possa causare il cancro negli esseri umani \u00e8 stata un'area di ricerca particolarmente controversa. Al momento non \u00e8 chiaro se SV40 abbia un ruolo nel causare tumori. A causa di queste incertezze, l'opinione accademica rimane divisa, con alcuni scienziati che sostengono che questa ipotesi non \u00e8 supportata dai dati e altri che sostengono che alcuni tumori potrebbero coinvolgere SV40.\nI meccanismi molecolari con cui il virus riproduce ed altera la funzione delle cellule era precedentemente sconosciuto e la ricerca su SV40 ha aiutato notevolmente i biologi a comprendere l'espressione genica e la regolazione dello sviluppo delle cellule. \nVari metodi sono stati usati per rilevare SV40 in una variet\u00e0 di tumori umani, anche se rimane poco chiaro quale sia il ruolo effettivo di SV40."}
{"id": "2526292", "revid": "125791253", "url": "https://it.wikipedia.org/wiki?curid=2526292", "title": "A Christmas Carol (film 2009)", "text": "A Christmas Carol \u00e8 un film fantastico del 2009 scritto e diretto da Robert Zemeckis, adattamento cinematografico del racconto \"Canto di Natale\" di Charles Dickens. \u00c8 stato prodotto dalla ImageMovers Digital e dalla Walt Disney Pictures e realizzato in CGI utilizzando la tecnica della performance capture.\nTrama.\n\u00c8 la vigilia di Natale nella Londra del 1843 e l'anziano Ebenezer Scrooge, un finanziere avaro, egoista e scorbutico, respinge sgarbatamente l'invito a cena da parte dell'allegro nipote Fred, unico suo parente in vita.\nGiunta l'ora di chiusura del suo studio, dopo aver cacciato in malo modo due uomini che gli chiedevano un contributo per i bisognosi, Scrooge si reca solitario alla sua dimora. Mentre sta mangiando, prima di andare a letto, riceve la visita dello spirito di Jacob Marley, suo vecchio socio d'affari, morto esattamente sette anni prima proprio la notte della vigilia di Natale. Lo spirito di Marley appare a Scrooge contorniato da pesanti catene ai cui apici pendono dei forzieri: catene che, come dice Marley stesso, sono conseguenza dell'avidit\u00e0 e dell'egoismo perpetrati mentre era in vita; egli infatti derubava le vedove e truffava i poveri.\nScrooge, impaurito, chiede al vecchio socio come poter evitare che gli accada la stessa sorte, cos\u00ec Marley rivela a Scrooge di essere ancora in tempo per mutare il suo destino e, prima di congedarsi, gli annuncia che a breve verranno a fargli visita tre spiriti, quello del \"Natale passato\", del \"Natale presente\" e del \"Natale futuro\". I tre spettri, tra flashback e premonizioni riusciranno a mutarne l'indole meschina ed egoista, facendolo risvegliare la mattina di Natale con la consapevolezza che la ricerca del denaro e l'attaccamento alle sole cose materiali sono sbagliate, e cos\u00ec la carit\u00e0 e la fratellanza si faranno finalmente largo nel cuore buono del vecchio usuraio.\nProduzione.\nZemeckis ha pi\u00f9 volte ribadito che \"Canto di Natale\" \u00e8 una delle sue storie preferite soprattutto in tema di viaggi temporali. Per questa pellicola ha deciso di riutilizzare la tecnica denominata \"motion capture\" gi\u00e0 mostrata in \"Polar Express\" e \"La leggenda di Beowulf\". Il film \u00e8 stato prodotto con un budget di circa 200 milioni di dollari.\nDurante l'estate del 2009 \u00e8 stato pubblicato ufficialmente il trailer e alcune immagini (tra cui la locandina) della pellicola.\nDistribuzione.\nIl film \u00e8 uscito nelle sale cinematografiche statunitensi il 6 novembre 2009, mentre in Italia il 3 dicembre dello stesso anno. Il film era adatto alla proiezione anche sul gigantesco schermo IMAX.\nIncassi.\nIl film, prodotto dalla Walt Disney Pictures e realizzato con la tecnica 3D, ha riscosso un buon successo a livello mondiale incassando $323.743.744 con un budget utilizzato di $190 milioni. In Italia il film ha incassato \u20ac 16.962.595."}
{"id": "2526295", "revid": "110157", "url": "https://it.wikipedia.org/wiki?curid=2526295", "title": "Hulusi", "text": "Lo hulusi (tradizionale: \u846b\u8606\u7d72; semplificato: \u846b\u82a6\u4e1d; pinyin: h\u00fal\u00fas\u012b) \u00e8 un aerofono ad ancia libera originario della Cina. Si tiene verticalmente ed \u00e8 composto da tre canne di bamb\u00f9 inserite in una zucca, che ha l'uso di somiere per l'aria; la canna centrale ha genericamente sei buchi e le altre due fungono da bordoni. In alcuni \"hulusi\", una delle due canne ha spesso una semplice funzione ornamentale. La canna di bordone ha un buco che pu\u00f2 essere occluso per bloccarne l'effetto. Alcune configurazioni alternative della foratura - nell'ambito dell'estensione o delle tonalit\u00e0, mediante chiavi - rendono lo \"hulusi\" capace di avvicinarsi alle sonorit\u00e0 di un clarinetto o di un oboe.\nLo \"hulusi\" \u00e8 originario della provincia cinese dello Yunnan e appartiene alla tradizione del popolo Dai. Oggi \u00e8 suonato un po' in tutta la Cina ed esistono alcune citt\u00e0, come Tianjin, che raggiungono l'eccellenza nella manifattura di questo strumento. \u00c8 costruito secondo lo stesso principio strutturale dello \"hulusheng\", un organo a bocca con somiere di zucca. Un altro strumento con un suono simile nella tradizione musicale cinese \u00e8 il \"bawu\".\nEtimologia.\nIl nome deriva dalla commistione delle parole cinesi \"hulu\" (zucca) e \"si\" (seta, in riferimento alla morbidezza del suo suono). In lingua Dai viene chiamato \"bilangdao\"."}
{"id": "2526298", "revid": "92723", "url": "https://it.wikipedia.org/wiki?curid=2526298", "title": "Fotografia di moda", "text": "La fotografia di moda, o fotografia \"fashion\", \u00e8 un genere fotografico il cui scopo \u00e8 quello di ritrarre e valorizzare capi di abbigliamento, accessori ed altri oggetti legati alla moda. La fotografia di moda \u00e8 principalmente sfruttata per campagne pubblicitarie o servizi in riviste di moda come \"Vogue\", \"Harper's Bazaar\", \"Elle\", \"Vanity Fair\", \"Marie Claire\", \"W\", \"Glamour\", \"Mademoiselle\", \"L'Officiel\" o \"Allure\". Nel corso del tempo, la fotografia di moda ha sviluppato una propria estetica, in cui gli abiti e la moda sono valorizzati da altri elementi presenti nella fotografia.\nStoria.\nLa fotografia nacque intorno al 1830, ma le prime tecniche di sviluppo, come la dagherrotipia, non permettevano la possibilit\u00e0 di stampare grandi quantit\u00e0 di foto. Nel 1856, Adolphe Braun pubblic\u00f2 un book fotografico contenente 288 fotografie di Virginia Oldoini, contessa di Castiglione, una nobildonna toscana alla corte di Napoleone III per conto del Regno di Sardegna. Le foto ritraevano la contessa nei suoi abiti di corte ufficiali, e resero la nobildonna la prima modella di fotografie di moda.\nNella prima decade del XX secolo, l'avanzamento tecnologico permise la stampa di fotografie nelle riviste. Fotografie di moda apparvero per la prima volta nella rivista francese \"La mode pratique\". Nel 1909, Cond\u00e9 Nast rilev\u00f2 la rivista \"Vogue\" e contribu\u00ec all'evolversi della fotografia di moda. Una particolare enfasi fu posta nel creare gli ambienti per le fotografie, un processo iniziato dal barone Adolf de Meyer, che fotografava i propri modelli nei loro ambienti naturali. \"Vogue\" fu immediatamente seguita dalla rivista \"Harper's Bazaar\", e le due riviste rimasero indiscussi leader nel settore per tutti gli anni venti e trenta. Alcuni fotografi, specializzatisi nel genere, Edward Steichen, George Hoyningen-Huene, Horst P. Horst e Cecil Beaton trasformarono la fotografia di moda in una forma d'arte, che si and\u00f2 raffinando principalmente in Europa, ed in particolar modo in Germania.\nCon l'inizio della seconda guerra mondiale, l'attenzione si spost\u00f2 negli Stati Uniti, dove si fecero largo i nomi di alcuni fotografi come Irving Penn, Martin Munk\u00e1csi, Richard Avedon e Louise Dahl-Wolfe che diedero un'ulteriore svolta al modo di approcciarsi alla fotografia di moda, abbandonando gli schemi e le pose rigide, dando maggiore libert\u00e0 ai soggetti dei loro lavori, che venivano ritratti in pose pi\u00f9 naturali e \"sportive\". Sotto la direzione di Alexey Brodovitch, lo stile fotografico di \"Harper's Bazaar\" divenne lo standard per tutte le riviste a venire. Nella Londra dell'immediato dopoguerra, John French fu il pioniere di un nuovo stile di fotografia di moda ideale per le riproduzioni sui quotidiani, che coinvolgeva l'utilizzo di luci naturali riflesse e contrasti lievi.\nFra i pi\u00f9 celebri fotografi di moda si possono citare Richard Avedon, Helmut Newton, Bruce Weber, Francesco Scavullo, Herb Ritts, ed in anni pi\u00f9 recenti Steven Klein, Patrick Demarchelier, Steven Meisel, Mario Testino, Peter Lindbergh, Jean-Fran\u00e7ois Lepage, Mario Sorrenti, Gilles Bensimon, Ellen von Unwerth, Arthur Elgort ed Annie Leibovitz.\nSe si volge lo sguardo alla scena italiana, fra i fotografi pi\u00f9 rappresentativi possiamo ricordare Willy Rizzo, Gian Paolo Barbieri, Alberta Tiburzi, Giovanni Gastel.\nUn libro sulla storia della fotografia in italiano \u00e8 \"La fotografia di moda. Tra immagine e rappresentazione\", di Gabriella Rodriguez e Nicola Scontrino, edito da Elea Press."}
{"id": "2526304", "revid": "827882", "url": "https://it.wikipedia.org/wiki?curid=2526304", "title": "Leader of Men", "text": "Leader of Men \u00e8 il primo singolo di successo del gruppo musicale canadese Nickelback, estratto dall'album \"The State\" (2000). Nell'edizione statunitense, pubblicata nel 2001, \u00e8 stato inserito anche il video musicale di \"Leader of Men\". Una versione acustica e dal vivo del brano \u00e8 stata inserita nel singolo successivo \"Old Enough\"."}
{"id": "2526306", "revid": "46291", "url": "https://it.wikipedia.org/wiki?curid=2526306", "title": "Nelumbo lutea", "text": "Nelumbo lutea , comunemente nota come fior di loto americano, \u00e8 una pianta acquatica appartenente alla famiglia delle Nelumbonaceae, originaria delle Americhe.\nDescrizione.\nAnche questa specie di \"Nelumbo\" come l'affine fior di loto asiatico, \u00e8 una pianta acquatica le cui radici rizomatose affondano nel terreno, mentre il fiore e le foglie emergono dalla superficie dell'acqua.\nLe prime foglie prodotte all'inizio della primavera sono circolari e si sviluppano sul pelo dell'acqua come quelle delle ninfee.\nDopo poco tempo vengono prodotte delle foglie pi\u00f9 grandi portate da piccioli lunghi anche 2\u00a0m (a partire dal rizoma), queste foglie sono peltate e di grandezza notevole, con un diametro di 30\u201340\u00a0cm, e sono ricoperte da una sostanza cerosa che le rende impermeabili.\nLe piante adulte sono alte in genere 80\u2013150\u00a0cm dal pelo dell'acqua.\nLa fioritura inizia nella tarda primavera e pu\u00f2 durare per tutta l'estate.\nIl colore dei petali varia dal bianco al giallo pallido, e L'epiteto specifico riferisce proprio a questa caratteristica, dal latino \"luteus\" che vuol dire giallo.\nI fiori hanno un diametro di 18\u201328\u00a0cm e hanno 22-25 petali.\nDistribuzione e habitat.\nL'areale originario comprendeva le rive dei laghi e le paludi che si estendono nel sud-est degli Stati Uniti, Messico, Honduras e nei Caraibi, o anche le zone soggette a inondazioni delle stesse regioni. \nSi \u00e8 diffuso poi pi\u00f9 a nord negli USA, probabilmente grazie anche ai nativi americani che lo portavano insieme a loro utilizzandolo come fonte di cibo\nIn alcune zone questa pianta si \u00e8 naturalizzata diventando una pianta infestante moltiplicandosi sia attraverso i rizomi che per mezzo dei semi.\nUsi.\nLe radici venivano utilizzate come fonte di cibo dai nativi americani.\nOggigiorno viene utilizzato soprattutto come pianta ornamentale nei laghetti per via dei fiori e delle foglie molto appariscenti.\nQuesta specie \u00e8 stata ibridata con \"N. nucifera\" ottenendo parecchi ibridi di grande bellezza."}
{"id": "2526312", "revid": "122653477", "url": "https://it.wikipedia.org/wiki?curid=2526312", "title": "Aloysius Pendergast", "text": "Aloysius Xing\u00fa Leng Pendergast \u00e8 un personaggio creato dagli autori Douglas Preston e Lincoln Child. Appare per la prima volta come personaggio non protagonista in Relic, e nel suo seguito Reliquary, per poi diventare il protagonista della serie in La stanza degli orrori.\nPendergast lavora come agente all'FBI. Ha una personalit\u00e0 unica, misteriosa, una cultura formidabile e uno sviluppato senso per investigare sui serial killer. Lavora nel dipartimento di New Orleans, Louisiana, anche se non rinuncia ad uscire da questi confini giurisdizionali per investigare e portare a termine i suoi casi.\nHa un fratello sadico e psicopatico, geniale nei crimini quanto il fratello nell'investigazione. Nell'ultimo romanzo scopre che la moglie Helen, creduta morta tragicamente in Tanzania, ha in realt\u00e0 finto la sua morte per sfuggire ad un'associazione legata al nazismo.\nPersonaggio.\nPendergast proviene da una ricca famiglia di New Orleans, status che si manifesta anche negli oggetti che utilizza quotidianamente: possiede una Rolls-Royce Silver Wraith del '59 che non guida quasi mai personalmente; il suo autista e assistente personale \u00e8 un misterioso uomo chiamato Proctor. Veste solo abiti di sartoria italiana e scarpe fatte a mano da John Lobb a Londra.\n\u00c8 vedovo di Helen Esterhazy, della cui storia e morte si viene a sapere nella trilogia di libri dedicati (\"L'isola della follia\", \"La mano tagliata\" e \"Due tombe\"), ed \u00e8 padre di due gemelli, Alban e Tristram Pendergast.\nPratica alcune discipline di filosofia orientale, ma \u00e8 anche appassionato di caccia grossa. L'arma che utilizza di pi\u00f9 \u00e8 una Les Baer calibro 45 modello M1911; in Relic possiede un revolver a doppia azione Colt Anaconda in calibro .45 Colt.\nPendergast ha un appartamento al Dakota a New York, ma possiede anche una residenza di famiglia chiamata \"Penumbra Plantation\" nella sua citt\u00e0 di origine. In seguito prender\u00e0 una casa nel quartiere Harlem, sull'isola di Manhattan.\nNonostante il suo scrupoloso metodo scientifico, Pendergast possiede una sorta di talismano, che consiste nello stemma della famiglia Pendergast, modificato: un occhio senza palpebra sopra a due lune, una nuova e una piena, e una fenice.\nPendergast e la sua famiglia di origine sono caratterizzati da un alone di mistero e segretezza che li circonda impossibile da penetrare, oltre che dall'apparente presenza di una tara genetica che favorisce nei membri di famiglia la propensione ai crimini violenti: la prozia Cornelia infatti viene rinchiusa in un manicomio perch\u00e9 ha avvelenato alcuni famigliari; il fratello di Aloysius, Diogenes, \u00e8 un serial killer, cos\u00ec come lo \u00e8 il figlio Alban.\nPendergast \u00e8 anche tutore di Constance Greene, una giovane misteriosa che si scoprir\u00e0 (nel libro \"Due tombe\") essere nata nel XIX secolo ed essere stata vittima degli esperimenti medici del prozio di Aloysius, coronati da successo, volti a creare l'elisir di lunga vita."}
{"id": "2526324", "revid": "124500503", "url": "https://it.wikipedia.org/wiki?curid=2526324", "title": "Marta Milani", "text": "\u00c8 stata semifinalista sui 400 m ai Mondiali di Taegu in Corea del Sud nel 2011; inoltre \u00e8 stata finalista sia sui 400 m che con la 4x400 m sia agli Europei di Barcellona in Spagna nel 2010 che agli Euroindoor di Parigi in Francia nel 2011.\n\u00c8 una delle componenti delle due staffette italiane della 4x400 m, indoor ed outdoor, detentrici del record nazionale.\nIn carriera ha vinto 15 titoli italiani assoluti, 7 individuali e 8 in staffetta.\nTitolata a livello nazionale in tutte le categorie giovanili, con 12 medaglie d'oro complessive: 4 promesse e juniores, 2 allieve e cadette.\nBiografia.\n2001-2003: prime medaglie e primi titoli italiani giovanili.\nNel 2001, al suo primo anno da cadetta, vince la sua prima medaglia in un campionato italiano con l'argento della staffetta svedese.\nL'anno seguente fa doppietta di titoli nazionali ai campionati cadetti su 300 m e staffetta svedese.\nNel 2003 arriva quarta sui 400 m ai Campionati italiani allieve.\n2004-2005: esordio in una competizione internazionale, mondiali juniores ed europei juniores.\nUn'altra doppietta di titoli italiani nel 2004 quando vince da allieva, sia i 400 m indoor che la staffetta 4x400 m outdoor.\nNello stesso anno esordisce in una manifestazione internazionale vincendo due medaglie d'oro (400 e 4x400 m) ai Giochi europei studenteschi tenutisi in Italia a Milano;\ninoltre gareggia sempre in Italia a Grosseto ai Mondiali juniores giungendo sino alla semifinale della 4x400 m.\nDue medaglie, entrambe sui 400 m nei campionati di categoria juniores, su 4 finali corse nel 2005: oro agli juniores indoor ed argento a quelli outdoor (quinta sui 200 m); esordisce agli assoluti indoor giungendo sesta sui 400 m.\nAgli Europei juniores di Kaunas in Lituania non va oltre la batteria sia nei 400 che nella 4x400 m.\n2006-2007: mondiali juniores ed esordio con la nazionale assoluta.\nDal 2006 ha provato con una certa continuit\u00e0 anche gli 800 metri in cui vanta un personale di 2'01\u201d35 realizzato a Lignano Sabbiadoro il 17 luglio 2012; nel 2014 in accordo con la FIDAL, a seguito dei risultati degli Europei di Zurigo, si \u00e8 deciso di ritornare \u201cquasi totalmente all'antico\u201d.\nIl suo migliore tempo sui 400 m \u00e8 di 51\u201d86 ottenuto a Taegu il 28 agosto del 2011 durante i Mondiali in Corea del Sud.\nTripletta di titoli italiani nel 2006 da juniores: 400 m indoor ed outdoor, 4x400 m outdoor; agli assoluti arriva quarta sui 400 m indoor ed a quelli outdoor sesta sugli 800 m ed ottava con la 4x400 m.\nAi Mondiali juniores di Pechino in Cina si ferma in semifinale sui 400 m.\nTre medaglie nel 2007: bronzo sugli 800 m indoor promesse, bronzo nei 400 m promesse ed argento sui 400 m; poi \u00e8 uscita in batteria sugli 800 m agli assoluti indoor ed \u00e8 stata decima con la 4x400 m agli assoluti.\nEsordisce con la Nazionale assoluta l'8 settembre 2007 al D\u00e9caNation di Parigi in Francia piazzandosi sesta sui 400 m;\nsempre nel 2007 partecipa agli Europei under 23 di Debrecen in Ungheria uscendo in batteria sui 400 m ed arrivando quarta con la 4x400 m.\n2008-2009: coppa Europa indoor e outdoor, primo titolo italiano assoluto, mondiali ed europei under 23.\nSei medaglie, con 4 titoli italiani, nel 2008: oro 400 m promesse indoor, agli assoluti indoor argento sui 400 ed oro con la 4x200 m, oro 400 m promesse, agli assoluti argento sui 400 ed oro nella 4x400 m.\nCon la Nazionale assoluta ha gareggiato in Coppa Europa sia a livello indoor a Mosca in Russia (sesta sui 400 m) che outdoor ad Annecy in Francia (ottava nella 4x400 m).\nAltre cinque medaglie con 3 titoli nazionali nel 2009: oro 400 m promesse indoor, bronzo 400 m assoluti indoor (squalificata in batteria con la 4x200 m), oro 400 m promesse, agli assoluti \u00e8 stata argento sui 400 ed oro con la 4x400 m.\nNel 2009 partecipa per la prima volta ai Mondiali: in Germania a Berlino esce in batteria nella 4x400 m; \nin precedenza gareggia agli Europei under 23 in Lituania a Kaunas terminando sesta nei 400 m e quinta con la 4x400 m (realizzando il record nazionale di categoria).\nSempre nel 2009 vince due medaglie d'argento, entrambe con la staffetta 4x400 m: prima alla Coppa dei Campioni per club in Spagna a Castell\u00f3n de la Plana e poi all'Europeo per nazioni a Leiria in Portogallo.\n2010-2012: primo titolo individuale assoluto, europei con record italiano in staffetta, europei indoor, mondiali ed europei.\nTre medaglie nel 2010: oro sui 400 m indoor assoluti (si \u00e8 ritirata nella batteria della 4x200 m), due argenti agli assoluti su 400 e 4x400 m.\nHa fatto parte della staffetta 4x400 m agli Europei di Barcellona 2010 classificandosi al 4\u00ba posto ed ottenendo insieme a Chiara Bazzoni, Maria Enrica Spacca e Libania Grenot il nuovo record italiano col tempo di 3'25\u201d71; nella stessa manifestazione \u00e8 stata settima sui 400 m. \nIn precedenza vince la medaglia di bronzo sui 400 m al D\u00e9caNation di Annecy in Francia; all'Europeo per nazioni in Norvegia a Bergen giunge settima con la 4x400 m.\nSette medaglie con 5 titoli nel biennio 2011-2012: 400 m indoor ed outdoor (2011), 800 (2012) 4x400 (2011 e 2012), due argenti agli indoor su 400 e 4x200 m.\nNel 2011 partecipa sia agli Europei indoor in Francia a Parigi (sesta nei 400 m e quarta con la 4x400 m) che ai Mondiali di Taegu in Corea del Sud (semifinale sui 400 m e batteria nella 4x400 m). \nIn Coppa dei Campioni per club a in Portogallo Vila Real de Santo Ant\u00f3nio \u00e8 argento sugli 800 m e bronzo nella 4x400 m; \ninvece all'Europeo per nazioni in Svezia a Stoccolma si classifica ottava nei 400 m e sesta con la 4x400 m.\nAgli Europei di Helsinki 2012 in Finlandia non va oltre la batteria della 4x400 m.\n2013-2015: europei indoor, mondiali, mondiali indoor con record italiano di staffetta ed europei.\nSei medaglie con 5 titoli assoluti nel biennio 2013-2014: 800 e 400 m (in entrambi gli anni), 800 m indoor (2014) ed argento sui 800 m indoor (2013).\nNel 2013 partecipa a quattro competizioni internazionali: Europei indoor a G\u00f6teborg in Svezia (squalificata in batteria sugli 800 m), Giochi del Mediterraneo in Turchia a Mersin (quinta negli 800 m), Europeo per nazioni a Gateshead in Gran Bretagna (settima negli 800 m) e Mondiali in Russia a Mosca (fuori in batteria sugli 800 m e squalificata nella finale della staffetta 4x400 m).\nIn entrambe le manifestazioni internazionali del 2014 in cui ha gareggiato con la staffetta 4x400 m, \u00e8 uscita in batteria: sia ai Mondiali indoor in Polonia a Sopot dove ha realizzato il nuovo record nazionale che agli Europei di Zurigo in Svizzera; invece all'Europeo per nazioni in Germania a Braunschweig ha chiuso decima sugli 800 m.\nVicecampionessa nazionale agli universitari 2015 sui 400 m.\nHa gareggiato all'Europeo per nazioni in Russia a \u010ceboksary terminando al quarto posto con la staffetta 4x400 m.\nUn titolo ed un piazzamento agli assoluti di Torino: oro nella staffetta 4x400 m, ottava sui 400 m (era iscritta anche negli 800 m, ma non ha gareggiato).\n\u00c8 arrivata settima sui 400 m alle Universiadi coreane di Gwangju."}
{"id": "2526325", "revid": "57342", "url": "https://it.wikipedia.org/wiki?curid=2526325", "title": "Mattia Boschetti", "text": "Biografia.\nNato a Cremona, Mattia si diploma come geometra e dopo gli studi effettuati all'Accademia di belle arti di Brera inizia nel 2002 la sua carriera televisiva come conduttore e autore per il canale satellitare di GAY.tv. Omosessuale dichiarato, affronta su questa rete svariati problemi che interessano il mondo omosessuale in Italia intervistando personaggi dello spettacolo, della cultura e politici, nelle trasmissioni come Close Up e Self Help.\nNel 2005 arriva all'emittente nazionale LA7 nel reality show \"I fantastici cinque\", versione italiana del format americano \"Queer Eye for the Straight Guy\", dove ha come obiettivo quello di migliorare il \"lifestyle\" degli eterosessuali coinvolti.\nAppassionato di libri e scrittura \u00e8 autore della sezione gossip del portale web virgilio.it, di un V- blog sul gossip e i sentimenti, e di altre riviste nazionali.\nDa giugno 2009 al 2011 trasmette insieme al cantautore milanese Niccol\u00f2 Agliardi il programma estivo di Radio2 \"Ingresso libero\"."}
{"id": "2526338", "revid": "599013", "url": "https://it.wikipedia.org/wiki?curid=2526338", "title": "Partecipanti al Giro di Sardegna 2009", "text": "Elenco dei partecipanti al Giro di Sardegna 2009.\nCorridori per squadra.\n\"Nota: R ritirato, NP non partito, FT fuori tempo.\""}
{"id": "2526345", "revid": "264902", "url": "https://it.wikipedia.org/wiki?curid=2526345", "title": "Modo di dire", "text": ""}
{"id": "2526346", "revid": "1982", "url": "https://it.wikipedia.org/wiki?curid=2526346", "title": "Crateri di Proteo", "text": "Segue una lista dei crateri d'impatto presenti sulla superficie di Proteo. La nomenclatura di Proteo \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Proteo porteranno i nomi di divinit\u00e0 e spiriti collegati all'acqua. Fa eccezione il primo cratere censito che rimanda ad un luogo collegato al mito di Proteo. \nProteo \u00e8 stato finora raggiunto unicamente dalla sonda Voyager II. I dati raccolti durante il fly-by non sono stati sufficienti a determinare coordinate e dimensioni delle caratteristiche superficiali per cui l'IAU identifica le caratteristiche tramite mappe fotografiche in attesa che ulteriori missioni forniscano dati pi\u00f9 precisi."}
{"id": "2526347", "revid": "599013", "url": "https://it.wikipedia.org/wiki?curid=2526347", "title": "Dante Bertoneri", "text": "Carriera.\nApprodato al Torino dopo aver dato i primi calci al pallone nella Litoranea di Massa, Bertoneri si distingue subito nella formazione Primavera guidata da Sergio Vatta.\nIl suo esordio vede un 3-0 durante il campionato 1980-1981, il 18 gennaio 1981 in Torino-Ascoli.\nL'anno dopo la societ\u00e0 granata, In panchina viene assunto Massimo Giacomini che schiera Bertoneri titolare in veste di regista.\nL'anno dopo, al posto di Orfeo Pianelli subentra Sergio Rossi che rifonda la squadra iniziando dalla panchina, con l'ingaggio di Eugenio Bersellini in sostituzione di Giacomini. Con lui Bertoneri si ritrova tra i rincalzi e, dopo una stagione di scarso utilizzo, anche nella lista trasferimenti. Viene quindi ceduto all'Avellino e nel 1984-1985 viene trasferito al dove rimane un solo anno.\nQuindi passa al Perugia con Giacomini allenatore. Prosegue la sua carriera per altri due anni nella Massese in Serie C2, e per poche partite nella Rondinella sempre in C2, prima di abbandonare il calcio professionistico a 26 anni per intraprendere altre strade.\nNell'estate del 2018, a quasi 30 anni dal suo ritiro, Bertoneri \u00e8 rientrato nel mondo del calcio, venendo ingaggiato come osservatore per i \"Giovani Granata Monsummano\", squadra di Monsummano Terme e societ\u00e0 satellite del Torino stesso. Alla fine di dicembre, tuttavia, Bertoneri annuncia tramite una lettera l'interruzione dei rapporti con la societ\u00e0 toscana."}
{"id": "2526356", "revid": "1524960", "url": "https://it.wikipedia.org/wiki?curid=2526356", "title": "Basilica di San Giovanni Battista (Busto Arsizio)", "text": "La basilica di San Giovanni Battista \u00e8 uno dei principali luogo di culto cattolico di Busto Arsizio, dedicato a uno dei patroni della citt\u00e0. Come la chiesa di San Michele Arcangelo, anche questo edificio sorge sui resti di una cappelletta longobarda di circa otto metri di larghezza.Nel 1948 la chiesa \u00e8 stata elevata alla dignit\u00e0 di basilica minore.\nIl campanile a base quadrata, in muratura a vista, risale al periodo tra il 1400 e il 1418; costituisce la parte pi\u00f9 antica dell'edificio attuale.\nStoria.\n\u00c8 una delle pi\u00f9 importanti opere barocche della provincia di Varese. Realizzata su disegno di Francesco Maria Richini, la prima pietra della nuova basilica venne posata il 26 maggio 1609, ma la prima funzione si celebr\u00f2 solo nel 1614, a lavori ancora non ultimati, in occasione della festa patronale. Dai registri della \"Fabrica di S. Giovanni\" e sulla base delle cronache del curato Pietro Antonio Crespi Castoldi, sappiamo che dal 1609 al 1613 furono rimosse le ossa del vecchio cimitero presso il campanile della chiesa e furono gettate le fondamenta perimetrali, a cui segu\u00ec la costruzione della cappella dedicata a Sant'Ambrogio. Le absidi della chiesa antica furono abbattute nel 1610 e la cappella maggiore fu realizzata tra il 1611 e il 1612. Il transetto fu ultimato nel 1614 e le cappelle dello stesso furono subito utilizzate per la celebrazione delle funzioni religiose. Le fondamenta della nuova facciata furono posate nel marzo 1616 e nello stesso nno furono realizzate la cappella di San Carlo e quella delle Reliquie. I lavori proseguirono a rilento per diversi motivi, tra cui la peste del 1630, e la cupola venne ultimata nel 1635, dopo 26 anni dall'inizio dei lavori.\nLa basilica venne consacrata nel 1646 (o 1640) dal vescovo di Bobbio Monsignor Francesco Maria Abbiati.\nDescrizione.\nEsterno.\nLa facciata.\nL'imponente facciata \u00e8 costituita da un ordine inferiore di lesene binate ioniche, un protiro con frontone arcuato, porte di rame e bronzo con bassorilievi raffiguranti la vita di San Giovanni Battista (opera di Enrico Astorri del 1908), statue di Sant'Ambrogio, San Carlo Borromeo, Fede e Carit\u00e0 e altre innumerevoli opere risalenti a varie epoche.\nTuttavia la facciata risultava ancora incompleta: la parte superiore venne completata fra il 1699 e il 1701 da Domenico Valmagini, il quale vi inser\u00ec un grande finestrone ovale, un frontone spezzato a doppia curvatura, le statue di San Pietro, San Paolo e di quattro profeti (tutte opere di Giovanni Pozzi), e la statua centrale di San Giovanni Battista (di Siro Zanelli), che rappresenta il punto pi\u00f9 alto della facciata.\nIl campanile.\nEdificato nei primi anni del XV secolo, il campanile della basilica fu realizzato per due motivi: uno, ovviamente, religioso, in quanto nel 1400 il borgo di Busto Arsizio stava vivendo un periodo di pestilenze che aument\u00f2 la commozione religiosa al punto di realizzare un'opera concreta simbolo di devozione dei bustocchi. Il secondo era militare: la costruzione del campanile fu, infatti, finanziata in parte dal Comune, in quanto sarebbe potuto essere utilizzato come torre di avvistamento a scopo difensivo, in quanto la chiesa si trovava non lontano dal centro del rettangolo delle fortificazioni. Nel 1409 venne fusa e collocata sul campanile la campana maggiore, mentre la costruzione fu ultimata nel 1418, anno della venuta di papa Martino V a Milano per la consacrazione dell'altare maggiore del Duomo. Il costruttore fu Pietro Francesco Crespi Castoldi.\nInterno.\nAll'interno la chiesa \u00e8 coperta con volte a botte e a vela, le tre navate sono separate da file di piloni ionici e da colonne. Sotto gli archi sono appese grandi tele raffiguranti la vita di san Giovanni Battista, dipinte tra la fine del Seicento e i primi del Settecento da autori ignoti, con l'eccezione di \"Ges\u00f9 con i discepoli del Battista\" e di \"Erodiade e Salom\u00e8 con la testa del Battista\", attribuite a Carlo Preda.\nIl transetto sinistro ospita, invece, due affreschi del XVII secolo (\"Riposo durante la fuga in Egitto\" e \"Nativit\u00e0\"), attribuiti ad Antonio Crespi Castoldi. Pi\u00f9 recenti (tra il 1904 e il 1923) sono le decorazioni con graniglia rosata e marmo variegato (di Giuseppe Cerami e Pirro Bottaro) e gli affreschi della cupola (\"Glorificazione del Battista\"), dei pennacchi (\"Evangelisti\") e delle volte (\"Beata Giuliana e beato Bernardino\", \"Immacolata Concezione\", \"L'eucaristia\" e \"Il papato\") e del transetto minore (\"quattro profeti\") tutte opere di Carlo Grossi, nonch\u00e9 la \"Via Crucis\" in bronzo e i portali di Enrico Astorri (1908). Risalgono invece al Settecento le opere in legno scolpito come i pulpiti, il coro e la bussola. Nell'arco di otto anni, tra il 1757 e il 1765, Biagio Bellotti realizz\u00f2 gli affreschi della zona absidale della chiesa. Sulla volta del presbiterio \u00e8 raffigurata la \"Gloria di San Sabino\", nel catino absidale \"Il paradiso\" e sulla parete dell'abside \"Il battesimo di Ges\u00f9 Cristo nelle acque del Giordano\".\nAi lati delle finestre che si trovano sopra gli organi Biagio Bellotti dipinse quattro scritte, traccia evidente \u2013 e polemica \u2013 del suo lavoro nella basilica, dove svolgeva anche il ruolo di organista:\nCappelle laterali.\nLa basilica di San Giovanni Battista ha in tutto sei cappelle laterali:\nOrgano a canne.\nSulle due cantorie ai lati dell'altare maggiore, si trova l'organo a canne Mascioni \"opus 310\" costruito nel 1912 e restaurato dalla stessa ditta negli anni cinquanta del Novecento e nel 2012.\nLo strumento, a trasmissione elettrica, ha la consolle alle spalle dell'altare, nel coro, avente tre tastiere di 61 note ciascuna e pedaliera concavo-radiale di 32 note.\nIl \"mortorio\".\nAll'esterno della chiesa, sul fianco destro, si trova il \"mortorio\", un tempietto di autore ignoto, realizzato tra il 6 settembre 1689 e il 2 novembre 1692, che doveva ricordare ai passanti il mistero della morte, mediante esposizione dei teschi, ancor oggi visibili da via Milano. Al suo interno vi sono dipinti con angeli e simbolismi sulla Passione. Erano anche visibili dei dipinti all'esterno, opere dei fratelli Ambrogio Gelli, Francesco e Biagio Bellotti (quest'ultimo nonno dell'omonimo pittore bustocco), raffiguranti le et\u00e0 dell'uomo, i vari aspetti della morte, virt\u00f9, purgatorio e angeli piangenti, asportati nel 1975 e trasferiti all'interno della chiesa di San Gregorio Magno in Camposanto.\nLa cappella presenta un'architettura complessa, con quattro lesene sulla facciata meridionale (verso via Milano) e due su quella occidentale, due aperture dalle quali \u00e8 possibile vedere le ossa poste nel vano inferiore, quattro finestre ed elaborate cornici. La sommit\u00e0 dell'edificio \u00e8 coronato con pinnacoli e una cupola a base ottagonale inscritta in un'ellisse e coronata da una lanterna terminante con una pigna. Tutto l'insieme presenta molti richiami ad alcune peculiarit\u00e0 del barocco lombardo.\nBenedetto Landriani, canonico di San Giovanni e finanziatore della realizzazione del mortorio, produsse una cronaca della costruzione della cappella, che \u00e8 rimasta conservata presso la biblioteca capitolare di San Giovanni Battista. In questi documenti si ritrovano i nomi del capomastro Francesco Rusca, dello scalpellino Bernardo Giudice, e di altri artisti e artigiani che lavorarono all'edificio. Tuttavia non viene mai indicato il nome del progettista. Secondo l'architetto bustocco Augusto Spada, da un'analisi degli elementi decorativi e, soprattutto, del frontone trapezoidale delle due finestre superiori che non si ritrova in atri edifici della citt\u00e0 e dei dintorni, \u00e8 plausibile che Francesco Maria Ricchino avesse fornito i disegni, anche solo di massima, del mortorio, nonostante fosse morto pi\u00f9 di trent'anni prima. Probabilmente questo salto temporale trentennale \u00e8 dovuto al fatto che all'epoca della costruzione della chiesa le casse del comune e della parrocchia fossero esauste dopo le spese per l'imponente basilica, rinviando a tempi migliori la realizzazione del mortorio.\nI quadroni raffiguranti la vita del Battista.\nLungo la navata centrale della chiesa possiamo notare otto quadri di grandi dimensioni raffiguranti la vita del Battista. Questo ciclo pittorico risale tra fine del seicento e gli inizi del settecento e fu probabilmente commissionato dalla famiglia Marliani. I quadri sono realizzati da pittori diversi. Le opere raffigurano:"}
{"id": "2526362", "revid": "116126922", "url": "https://it.wikipedia.org/wiki?curid=2526362", "title": "Mondial Piega", "text": "La Piega o Piega EVO, \u00e8 una motocicletta sportiva costruita dalla casa milanese, in piccola serie, dal 2001 fino al fallimento dell'azienda nel 2004.\nLa moto.\nLa Piega \u00e8 una moto sportiva, con motore Honda, e iniezione elettronica dedicata Pietro Di Zinno EFI, questa moto \u00e8 stata venduta in due versioni, di cui la seconda solo in due esemplari, rispettivamente con telaio n. 00069 e Telaio n. 00101, le quali si contraddistinguono dalla prima versione sia per il nome che \u00e8 stato arricchito dal suffisso EVO, sia per la carenatura pi\u00f9 pulita ed armoniosa, ridisegnata da Massimo Zaniboni, gi\u00e0 autore della \"one-off\" Mondial Starfighter 1000.\nL'attivit\u00e0 sportiva.\nCon questo modello la casa Mondial fa il suo ritorno in Superbike, i primi test si hanno nel 2001, ma date le difficolt\u00e0 fino al 2003 vengono costruite solo 3 moto Superbike, che faranno solo test privati, nel frattempo sempre nel 2003 la casa partecipa a tutto il campionato mondiale di Endurance con Maurizio Bargiacchi e Andrea Perselli.\nNel 2006 si ritenta con la Superbike e durante l'anno il Team \"L.M. Superbike di Learco Ghelfi\" ritorna in pista con due stupende Piega versione Superbike, ma nel 2007 a causa del cambiamento di regolamento imposto dalla federazione, Mondial decide di accantonare ogni attivit\u00e0 sportiva."}
{"id": "2526363", "revid": "188323", "url": "https://it.wikipedia.org/wiki?curid=2526363", "title": "Mondial Piega 1000", "text": ""}
{"id": "2526365", "revid": "188323", "url": "https://it.wikipedia.org/wiki?curid=2526365", "title": "Mondial Piega EVO", "text": ""}
{"id": "2526366", "revid": "188323", "url": "https://it.wikipedia.org/wiki?curid=2526366", "title": "Mondial Piega 1000 EVO", "text": ""}
{"id": "2526367", "revid": "58303893", "url": "https://it.wikipedia.org/wiki?curid=2526367", "title": "Cagiva T4 350", "text": ""}
{"id": "2526368", "revid": "58303902", "url": "https://it.wikipedia.org/wiki?curid=2526368", "title": "Cagiva T4 500", "text": ""}
{"id": "2526369", "revid": "6923", "url": "https://it.wikipedia.org/wiki?curid=2526369", "title": "Cagiva T4 350 R", "text": ""}
{"id": "2526370", "revid": "6923", "url": "https://it.wikipedia.org/wiki?curid=2526370", "title": "Cagiva T4 500 R", "text": ""}
{"id": "2526371", "revid": "6923", "url": "https://it.wikipedia.org/wiki?curid=2526371", "title": "Cagiva T4 350 E", "text": ""}
{"id": "2526372", "revid": "6923", "url": "https://it.wikipedia.org/wiki?curid=2526372", "title": "Cagiva T4 500 E", "text": ""}
{"id": "2526373", "revid": "392652", "url": "https://it.wikipedia.org/wiki?curid=2526373", "title": "Et\u00e0 del bronzo in Europa", "text": "L'Et\u00e0 del bronzo in Europa si colloca all'interno del periodo storico del neolitico, ha avuto inizio nel tardo III millennio a.C., per abbracciare tutto il II millennio a.C. e concludersi attorno al 600 a.C.\nEgeo.\nNell'Egeo, l'et\u00e0 del bronzo inizia intorno al 3000 a.C. alcune civilt\u00e0 dell'epoca definirono le prime reti commerciali a lungo raggio, attraverso le quali venivano importati soprattutto stagno e carbone a Cipro, dove il rame veniva estratto e unito in lega con lo stagno per produrre il bronzo. Gli oggetti cos\u00ec prodotti vennero diffusamente esportati, sostenendo il commercio dell'epoca. L'analisi isotopica dello stagno in alcuni oggetti in bronzo mediterranei indicano che provenivano dalla Cornovaglia e dalla Gran Bretagna.\nIn questo periodo, la conoscenza della navigazione era ben sviluppata, raggiungendo un massimo di abilit\u00e0, insuperata fino a quando venne riscoperto, intorno al 1750 dell'era volgare, un metodo per determinare la longitudine.\nLa civilt\u00e0 minoica di Cnosso sembra abbia coordinato e difeso il suo commercio nell'et\u00e0 del bronzo.\nIn questo periodo storico mancavano i metodi moderni della contabilit\u00e0. Diversi studiosi ipotizzavano che gli antichi imperi fossero propensi a sottovalutare i prodotti di base a favore dei beni di lusso e perci\u00f2 siano periti a causa di carestie create da commerci antieconomici.\nCaucaso.\nAlcuni studiosi datano alcuni reperti in bronzo arsenicale della cultura di Majkop nel Caucaso settentrionale fino alla met\u00e0 del IV millennio a.C.\nEuropa centrale.\nTra il 1800 e il 1600 a.C., l'Europa Centrale vede il fiorire della cultura di Unetice. Tale cultura comprende la presenza di numerosi gruppi minori, come le culture di Straubing, Adlerberg e Hatvan. In alcune ricche sepolture, tra le quali quella situata a Leubingen, oggi parte della S\u00f6mmerda, sono stati ritrovati doni mortuari lavorati in oro, reperti che dimostrano la presenza di un incremento della stratificazione sociale, gi\u00e0 presente nella cultura di Unetice. I siti archeologici cimiteriali di questo periodo sono rari e di piccole dimensioni. La cultura di Unetice viene seguita dalla cultura dei tumuli, nata nel corso della media et\u00e0 del bronzo tra il 1600 ed il 1200 a.C., caratterizzata da sepolture da inumazioni sotto tumuli. Negli affluenti orientali del K\u00f6r\u00f6s ungherese, l'antica et\u00e0 del bronzo vide per prima l'affermarsi della cultura di Mako, seguita, rispettivamente, dalle culture di Ottomany e di Gyulavarsand.\nLa cultura dei campi di urne, risalente alla tarda et\u00e0 del bronzo, tra il 1300 a.C. e il 700 a.C. \u00e8 caratterizzata dalle sepolture con cremazione. In tale cultura ricade anche la cultura Lusaziana, i cui ritrovamenti si sono concentrati soprattutto in Germania orientale ed in Polonia, tra il 1300 ed il 500 a.C., cultura che ha avuto un seguito nell'et\u00e0 del ferro. L'et\u00e0 del bronzo centro-europea vede il fiorire, tra 700 ed il 450 a.C., nell'et\u00e0 del ferro, della cultura di Hallstatt.\nSiti importanti includono:\nEuropa settentrionale.\nIn Germania, Danimarca, Svezia e Norvegia, gli abitanti dell'et\u00e0 del bronzo fabbricavano eccellenti manufatti caratteristici, come una coppia di corni di lur scoperti in Danimarca. Alcuni linguisti ipotizzano che una lingua indoeuropea fu probabilmente introdotta nell'area intorno al 2000 a.C., probabilmente antenata delle lingue germaniche. Tale diffusione si adatterebbe all'evoluzione dell'et\u00e0 del bronzo nordica verso la pi\u00f9 probabile et\u00e0 del ferro pre-romana germanica. L'et\u00e0 viene divisa, secondo Oscar Montelius, nei periodi I-VI. Il Periodo Montelius V, in altre ragioni, gi\u00e0 appartiene all'et\u00e0 del ferro.\nIsole Britanniche.\nIn Gran Bretagna, l'et\u00e0 del bronzo \u00e8 un periodo che va dal XXI all'VIII secolo a.C.. Le successive migrazioni condussero nuove genti dal continente. Recenti ricerche sugli isotopi contenuti nello smalto dentale, sui corpi ritrovati nelle tombe dell'antica et\u00e0 del bronzo intorno a Stonehenge, indicano che alcuni migranti provenisse dall'area dell'attuale Svizzera. La cultura del vaso campaniforme ha mostrato comportamenti diversi rispetto al popolo pi\u00f9 arcaico del neolitico, un mutamento culturale senz'altro significativo. Si \u00e8 supposto che l'integrazione fosse stata pacifica, dato che molti siti arcaici del tipo henge, vennero apparentemente riutilizzati dai nuovi arrivati. In questo periodo si svilupp\u00f2, nella Britannia meridionale, la ricca cultura del Wessex. Inoltre, durante l'et\u00e0 del bronzo, il clima fu protagonista di una consistente mutazione: laddove una volta era caldo e secco, ora era molto pi\u00f9 umido, costringendo cos\u00ec la popolazione ad abbandonare, nelle colline e nelle fertili valli, siti facilmente difendibili. Nei bassopiani, pertanto, si svilupparono grandi fattorie con bestiame, sviluppo che sembra aver contribuito alla crescita economica e contribuito ad una deforestazione, sempre in aumento. La cultura di Deverel-Rimbury, sfruttando tali condizioni, inizia ad emergere tra il 1400 ed il 1100 a.C. circa. La maggior parte dell'Europa Occidentale sfruttava le regioni del Devon e della Cornovaglia, ricche di stagno, mentre il rame veniva estratto dai siti, quali la miniera di Great Orme nel Galles settentrionale. Le comunit\u00e0 autoctone, ancora allo stato tribale, erano alle prese con una crescente complessit\u00e0 e allo sviluppo di gerarchie sempre pi\u00f9 evidenti.\nInoltre, la sepoltura dei cadaveri, che fino a questo periodo era stata \"comune\", divenne pi\u00f9 \"individuale\". Per esempio, mentre nel neolitico una grande \"chambered cairn\" o long barrow ospitavano i deceduti, l'antica et\u00e0 del bronzo vide corpi sepolti in \"barrows\", in italiano \"tumuli\" \"individuali\", o talvolta in ciste coperte da tumuli. La maggior quantit\u00e0 di oggetti in bronzo ritrovati in Inghilterra venne scoperta nell'East Cambridgeshire : i reperti pi\u00f9 importanti vennero recuperati a Isleham.\nIrlanda.\nL'et\u00e0 del bronzo in Irlanda inizia attorno al 2000 a.C., nel momento in cui il rame venne unito allo stagno ed usato per la manifattura di asce piatte di tipo Ballybeg, associato dunque alla lavorazione dei metalli. Il periodo precedente \u00e8 noto come l'et\u00e0 del rame, caratterizzato dalla produzione di asce piatte, pugnali, alabarde e punteruoli, ovviamente, tutti in rame. Il periodo viene diviso in tre fasi:\nIn Irlanda si conoscono anche un relativamente gran numero di sepolture risalenti all'antica et\u00e0 del bronzo.\nItalia.\nBronzo antico e medio.\nL'et\u00e0 del bronzo antica dell'Italia nordorientale \u00e8 caratterizzata dalla cultura di Polada, mentre nel nordovest, a partire dall'et\u00e0 del bronzo medio, si infittiscono i rapporti con le culture transalpine della valle del Rodano. La pianura padana emiliana \u00e8 teatro a partire dal XV secolo a.C. circa, di un vasto fenomeno di colonizzazione che dar\u00e0 origine alla cultura palafitticola delle \"Terramare\"; contemporaneamente, nel Friuli-Venezia-Giulia prende forma la cultura dei Castellieri e la \"facies delle palafitte e degli abitati arginati\", sostituita dalla cultura di Polada nei territori circostanti il lago di Garda.\nNella penisola appenninica, l'attuale Italia centrale e meridionale, nel Bronzo Medio, compaiono le facies appenniniche, proprie di una civilt\u00e0 pastorale e dedita alla transumanza. Contemporaneamente in Sardegna si sviluppa la civilt\u00e0 nuragica.\nBronzo recente e finale.\nDurante l'et\u00e0 del bronzo recente, nel nordovest si diffonde la cultura di Canegrate, seguita dalla cultura di Golasecca, entrambe inceneratrici. Nel frattempo collassa la civilt\u00e0 delle Terramare: gli insediamenti vengono abbandonati e le popolazioni si spostano verso l'Italia centrale e meridionale dove appare la cultura protovillanoviana, caratterizzata, come le Terramare, dal rito dell'incinerazione dei cadaveri."}
{"id": "2526376", "revid": "767487", "url": "https://it.wikipedia.org/wiki?curid=2526376", "title": "Super - L'ultimo eroe", "text": "Super - L'ultimo eroe (titolo originale \"Super-Folks\") \u00e8 un romanzo scritto da Robert Mayer e pubblicato nel 1977. Considerato il capolavoro dello scrittore, il romanzo racconta di supereroi del fumetto statunitense e si focalizza sui t\u00f2pos del media fumetto.\n\"Super - L'ultimo eroe\" esamina i fumetti convenzioni e suoi clich\u00e9 da un punto di vista pi\u00f9 \"letterario\". Il romanzo ha influenzato molti famosi scrittori di fumetti, in particolare Alan Moore e Kurt Busiek. Anche se il libro fa riferimento alla cultura pop del 1977, la sua influenza sulla decostruzione del genere supereroistico si sente soprattutto nelle opere di Moore \"Watchmen\" e \"Miracleman\". \"Super - L'ultimo eroe\" \u00e8 anche alla base di molti film e fumetti che guardano criticamente al mondo dei supereroi, da \"Watchmen\" a \"Il ritorno del Cavaliere Oscuro\", da \"Astro City\" di American Best Comics, fino a \"Gli Incredibili\" della Pixar e \"Hancock\" con Will Smith. Il volume in Italia \u00e8 stato pubblicato da Kappa Edizioni.\nTrama.\nNon c'erano pi\u00f9 eroi. Kennedy era stato assassinato a Dallas. Batman e Robin erano rimasti uccisi in uno scontro tra la Batmobile e un autobus che portava bambini di colore a scuola in periferia. Superman era scomparso, e presumibilmente morto, dopo che una meteora di Kryptonite era caduta su Metropolis. Un fulmine aveva sterminato la famiglia Marvel. Lone Ranger era stato trovato con una freccia piantata nella schiena dopo che Tonto era tornato da una conferenza del Red Power a Wounded Knee. Mary Mantra era stata fatta a pezzi da una locomotiva Amtrak: il Dr. Spock l'aveva legata ai binari e lei non era riuscita a liberarsi del bavaglio. Capitan Mantra si trovava in una casa di cura vicino a Edgeville; si diceva che fosse ridotto male da quando aveva visto la sorella gemella squartata.\nSolo Wonder Woman si vedeva ancora in giro. E aveva rinunciato per sempre all'uso dei superpoteri. Utilizzando il suo vero nome, Diana Prince, era diventata un'eminente portavoce del movimento per la liberazione delle donne, condirettrice della rivista Ms. e ospite assidua dei talk show in seconda serata.\nDavid Brinkley, alter ego del potente supereroe chiamato in codice \u201cIndigo\u201d per il colore del costume, \u00e8 ormai in pensione, ha messo su famiglia e pancetta. Solo contro le forze del male che vogliono imporre un nuovo ordine mondiale, torna in azione pi\u00f9 motivato che mai. Una satira feroce di un mondo, il nostro, che ha bisogno di supereroi."}
{"id": "2526380", "revid": "131145", "url": "https://it.wikipedia.org/wiki?curid=2526380", "title": "Basilica Romana Minore di San Giovanni Battista", "text": ""}
{"id": "2526385", "revid": "125438774", "url": "https://it.wikipedia.org/wiki?curid=2526385", "title": "Tru Calling", "text": "Tru Calling \u00e8 una serie televisiva statunitense di genere fantastico trasmessa su Fox in due stagioni, tra il 2003 e il 2005.\nLa serie narra la storia di una ragazza americana, Tru Davies (interpretata da Eliza Dushku), laureata in medicina e impiegata presso l'obitorio cittadino. Tru ha un misterioso potere, grazie al quale riceve le richieste di aiuto dei cadaveri con cui viene a contatto; si tratta di persone morte solitamente non per cause naturali. Tru ha la possibilit\u00e0 di rivivere gli ultimi giorni di queste persone, in modo da poterne impedire la morte.\nTrama.\nAll'et\u00e0 di 12 anni Tru perde la madre, assassinata da uno sconosciuto (di cui poi in seguito si scoprir\u00e0 l'identit\u00e0) davanti ai suoi occhi. Il giorno del funerale sente la voce della madre: \u00abNon preoccuparti, \u00e8 tutto a posto\u00bb. La sorella maggiore Meredith e il fratello minore Harrison credono che stia immaginando tutto, invece non \u00e8 proprio cos\u00ec.\nAll'et\u00e0 di 22 anni Tru sta cercando lavoro: l'unico posto disponibile \u00e8 all'obitorio, alle dipendenze di Davis. Quello stesso giorno viene condotto in obitorio il cadavere di un morto assassinato. La sera, dalla \"cripta\" dove sono custoditi i cadaveri in attesa di autopsia, Tru sente una voce: \u00abAiutami\u00bb. Scopre il corpo e questo apre gli occhi, si gira verso di lei e ripete \u00abAiutami\u00bb. Tru si risveglia e si accorge che sta rivivendo la giornata precedente, e questo le consente di modificare l'andamento degli eventi impedendo la morte di chi le aveva chiesto aiuto.\nIn ogni episodio Tru deve salvare una o pi\u00f9 persone, aiutando di volta in volta anche il fratello Harrison e la relazione di lui con la sua migliore amica di scuola Lindsay, che pi\u00f9 tardi (alla fine della prima stagione), dopo avere lasciato Harrison, si sposer\u00e0 con un irlandese e si trasferir\u00e0 in Europa. Lo stesso Harrison \u00e8 una delle poche persone a conoscenza del potere di Tru e perci\u00f2 in grado di aiutarla. Anche il datore di lavoro Davis si trova a scoprire il potere di Tru: infatti era stato a sua volta salvato dalla madre della giovane, la quale possedeva la stessa straordinaria capacit\u00e0 della figlia.\nL'intreccio si complica quando allo spettatore viene rivelato che l'assassino della madre di Tru era un cecchino assunto dal padre della ragazza, Richard Davies. Lo spettatore inoltre scoprir\u00e0 che il padre della ragazza \u00e8 in possesso di un potere analogo a quello della moglie e della figlia: ma le sue intenzioni sono ben altre, rispetto a quelle delle due donne.\nNegli ultimi episodi della prima serie compare un nuovo personaggio: un nuovo collega di lavoro di Tru, Jack Harper. Anche Jack ha il potere di rivivere le giornate, ma, a differenza di Tru, non vuole opporsi allo scorrere del destino e vuole lasciare morire coloro che \"dovrebbero\"; per questo cerca di opporsi in ogni modo ai tentativi di Tru di ostacolare il regolare svolgersi dei fatti.\nSi scoprir\u00e0 poi che Jack \u00e8 stato assunto dal padre di Tru per ostacolare il lavoro della ragazza, nella convinzione che ci\u00f2 che il destino ha programmato non vada modificato.\nNella seconda stagione Tru \u00e8 a perfetta conoscenza di ci\u00f2 che fa Jack, ma non sa del complotto che si estende ben oltre lo studio legale del padre. Richard infatti tenta di assumere Harrison per tenerlo sotto controllo, e assume una \"talpa\" per fare la stessa cosa con Davis. La suddetta talpa \u00e8 Carrie, una psicologa molto affascinante, che finge di innamorarsi del coroner Davis per ottenere da lui informazioni sui suoi rapporti con Tru e sulle loro mosse strategiche.\nLa seconda stagione \u00e8 costituita di soli sei episodi, nell'ultimo dei quali Tru \u00e8 a due passi dallo scoprire la verit\u00e0, ma si ritrova a festeggiare il Natale con i suoi nemici, ignara di tutto ci\u00f2 che le accade intorno.\nProgrammazione.\nLe due stagioni di \"Tru Calling\" sono andate in onda in Italia da giugno a settembre 2005 in seconda serata sull'emittente televisiva nazionale Italia 1 del gruppo Mediaset. \u00c8 stata in programmazione su Fox Italia ogni gioved\u00ec alle 21.00 con uno o due episodi a settimana e successivamente spostata nella fascia pomeridiana con appuntamento quotidiano. Nel maggio 2008 dopo circa tre anni dalla prima TV, Italia 1 ha riproposto la serie ma nella fascia notturna. Negli Stati Uniti la serie TV era stata trasmessa a partire dall'ottobre del 2003.\nColonna sonora.\nLa sigla di \"Tru Calling\" \u00e8 \"Somebody Help Me\" dei Full Blown Rose. "}
{"id": "2526386", "revid": "228587", "url": "https://it.wikipedia.org/wiki?curid=2526386", "title": "Kathleen Hanna", "text": " Nei primi anni novanta \u00e8 stata la cantante del gruppo musicale punk Bikini Kill, per poi passare alla band dance-punk Le Tigre. Dal 2013 fa parte della band \"The Julie Ruin\" che riprende il nome di un suo album da solista del 1997 realizzato con lo pseudonimo 'Julie Ruin'. Ha collaborato con vari artisti, tra cui Joan Jett, Green Day e Y\u014dko Ono. Nel 2007 ha tenuto lezioni d'arte all'Universit\u00e0 di New York.\nBiografia.\nInfanzia.\nNasce a Portland, Oregon, ma nel 1971 si trasferisce con la famiglia a Calverton (Maryland). Comincia ad interessarsi al femminismo alla tenera et\u00e0 di nove anni, quando insieme alla madre va ad un evento al quale partecipa anche Gloria Steinem, icona del movimento. Nel 2000, durante un'intervista per la pubblicazione \"BUST\", dichiara:\nNel documentario del 2006 \"\", Hanna dichiara che il suo interesse verso il movimento femminista \u00e8 cresciuto quando sua madre acquist\u00f2 il libro \"The Feminine Mystique\". Il divorzio dei suoi genitori, avvenuto durante gli anni del liceo, \u00e8 dovuto alla disapprovazione del padre per l'avvicinamento delle due al femminismo.\nGli anni del college.\nSul finire gli anni ottanta Hanna frequenta l'Evergreen State College di Olympia, Washington. Durante questo periodo lavora come stripper per sostenere i suoi studi di fotografia. Insieme al collega Aaron Baush-Greene, lavora ad una mostra fotografica incentrata sui temi del sessismo e dell'AIDS; gli amministratori dell'universit\u00e0 non permettono la pubblicazione degli scatti. In seguito a tale evento, insieme a Heidi Arbogast e Tammy Rae Carland, d\u00e0 vita ad una galleria d'arte indipendente. Inoltre le tre donne formano una band chiamata Amy Carter, che suona prima delle esibizioni fotografiche.\nQualche anno dopo entra a far parte di un altro gruppo musicale, le Viva Knievel, e insieme a loro affronter\u00e0 un tour degli Stati Uniti per due mesi, prima dello scioglimento definitivo della formazione. Al ritorno ad Washington inizier\u00e0 a collaborare con la sua collega universitaria Tobi Vail dopo aver assistito ad una sua esibizione con i The Go Team, gruppo formato dalla stessa Vail, da Billy Karren e Calvin Johnson.\nLe Bikini Kill.\nIl primo lavoro di Hanna e Vail \u00e8 una fanzine chiamata \"Revolution Girl Style Now\". Pi\u00f9 tardi daranno vita ad un'altra rivista, \"Bikini Kill\", come risposta al sessismo della scena musicale punk. Le due, insieme a Kathi Wilcox e Billy Karren (gi\u00e0 nei Go Team con la Vail), formano un nuovo gruppo musicale con l'intento di trasformare in musica i loro ideali. La band prender\u00e0 il nome della fanzine: Bikini Kill.\nLa prima pubblicazione del gruppo per l'etichetta Kill Rock Stars \u00e8 un EP autoprodotto. Nel 1993 le Bikini Kill vanno in tour in Gran Bretagna e registrano un disco con la band inglese Huggy Bear. Le esibizioni europee vengono registrate ed insieme ad alcune interviste verranno incluse nel documentario \"\". Al ritorno negli Stati Uniti iniziano a collaborare con l'icona rock Joan Jett, la quale produce uno dei pi\u00f9 celebri brani del gruppo, \"Rebel Girl\". Dopo l'uscita del disco, Kathleen Hanna partecipa alla scrittura di alcune canzoni per il nuovo album della collega.\nNello stesso periodo produce vari brani da solista che verranno inseriti nella raccolta \"Wordcore\" della Kill Rock Stars.\nI primi due EP delle Bikini Kill vengono rimasterizzati e pubblicati nel 1993 su compact disc, con il titolo \"The C.D. Version of the First Two Records\". Pi\u00f9 tardi, rispettivamente nel 1994 e nel 1996, verranno pubblicati due nuovi dischi del gruppo: \"Pussy Whipped\" e \"Reject All American\". Nel 1998 Kill Rock Stars pubblica , una raccolta di singoli e canzoni apparse solo su compilations.\nIl movimento Riot Grrrl.\nNel 1991 il gruppo trascorre l'estate a Washington, dove Hanna inizia a collaborare con Allison Wolfe, Molly Neuman e Jen Smith della band Bratmobile alla fanzine \"Riot Grrrl\", che alza l'attenzione verso l'attivit\u00e0 femminista e la presenza delle donne nella scena musicale punk. Nel 2000, in un'intervista per \"Index Magazine\" la cantante dichiara:\nBikini Kill, Bratmobile e le varie fanzine femministe, come \"Jigsaw\" e \"Girl Germs\", hanno dato vita al movimento chiamato riot grrrl.\nLe Tigre.\nA Portland, Oregon, Hanna inizia una collaborazione con l'amica Johanna Fateman per un concerto di Julie Ruin, pseudonimo usato dalla Hanna per un album solista del 1997. Le due danno vita ad una band, The Troublemakers, che si scioglie quando Fateman si trasferisce a New York per studiare.\nKathleen la segue sulla East Coast e, insieme alla regista Sadie Benning, formano il gruppo musicale Le Tigre. La nuova formazione costruisce un particolare stile musicale che va tra il punk e il suono elettronico.\nIl primo lavoro di Le Tigre \u00e8 pubblicato dall'etichetta Mr. Lady Records ed include i singoli \"Hot Topic\" e \"Deceptacon\". Dopo il primo disco Sadie Benning lascia il gruppo e viene rimpiazzata da JD Samson per la pubblicazione del loro secondo album, \"Feminist Sweepstakes\".\nQuando l'etichetta Mr. Lady Records chiude, Le Tigre passano alla Universal Records e nel 2004 viene pubblicato il terzo lavoro, \"This Island\". Nel 2005 e nell'anno successivo affrontano un lungo tour negli Stati Uniti ed inoltre escono dai confini nazionali per qualche tappa europea. \nRealizzano due dischi contenenti remix dei propri brani e successivamente, nel 2007, annunciano una pausa dall'attivit\u00e0 musicale. Nel 2009 Le Tigre si riuniscono per produrre \"My Girls\", brano contenuto nell'album \"Bionic\" di Christina Aguilera.\nThe Julie Ruin.\nNel 2010 la Hanna riprende il suo progetto musicale rock-elettronico che aveva inaugurato nel 1997 con un album solista, intitolato \"Julie Ruin\". Il progetto (con l'aggiunta dell'articolo determinativo \"The\") si trasforma in un gruppo musicale che comprende: Kathi Wilcox (gi\u00e0 nelle Bikini Kill), Carmine Covelli, Sara Landeau e Kenny Mellman. Nel giugno del 2013 la formazione pubblica il suo primo singolo \"Oh Come On\", cui segue l'album \"Run Fast\" il 3 settembre dello stesso anno. Nello stesso mese la band va in tour, il primo dal 2005 per Kathleen.\nNel 2016 The Julie Ruin firmano un contratto con l'etichetta Hardly Art, per la quale pubblicano il secondo album Hit Reset, preceduto dal singolo \"I Decide\".\nVita privata.\nKathleen Hanna \u00e8 sposata dal 2006 con Adam Horovitz, ex-componente del gruppo musicale Beastie Boys.\nNel 2013 la regista Sini Anderson ha realizzato il documentario \"The Punk Singer\" che documenta l'attivit\u00e0 di Kathleen dalle Bikini Kill a The Julie Ruin. In esso, la Hanna rivela che la decisione di cessare l'attivit\u00e0 delle Le Tigre nel 2005 \u00e8 stata determinata da misteriosi problemi di salute che le impedivano di salire sul palco. Qualche tempo dopo le \u00e8 stata diagnosticata la malattia di Lyme in stato avanzato. Nel giugno del 2015 la Hanna ha annunciato di essere guarita dalla malattia."}
{"id": "2526388", "revid": "124252982", "url": "https://it.wikipedia.org/wiki?curid=2526388", "title": "Stazione di Poggio Mirteto", "text": "La stazione di Poggio Mirteto si trova sulla ferrovia Firenze-Roma nella frazione di Poggio Mirteto scalo comune di Poggio Mirteto.\nStoria.\nLa stazione ferroviaria venne aperta alla fine dell'800 con la denominazione di \"Montorso\" cambiando nome nel 1884, una parte della stazione dal ponticello di Montorso, si trova nel comune di Torrita Tiberina. La linea ferroviaria si trova nella valle del Tevere, appena uscita dalla stazione la ferrovia in direzione Roma entra nella riserva naturale di Nazzano, Tevere-Farfa.\nIl viaggio da Roma ad Orte durava circa tre ore, con tappe nelle stazioni di Monterotondo, Corese, Montorso, Stimigliano, Borghetto e Gallese.\nLa stazione \u00e8 stata riammodernata nel 2000 con la costruzione di un parcheggio e di un sovrappasso con ascensori per disabili.\nStrutture ed impianti.\nLa stazione, affidata a Rete Ferroviaria Italiana, \u00e8 dotata di quattro binari, di cui i primi tre vengono utilizzati per il servizio viaggiatori e trasporto merci mentre il 4\u00b0 \u00e8 usato occasionalmente e comunque non per servizio viaggiatori in quanto non dotato di banchina. Sono presenti anche dei binari tronchi usati da mezzi di servizio.\n\u00c8 presente una sala di attesa ed anche un fabbricato per le merci.\nMovimento.\nI treni sulla linea metropolitana Orte-Fiumicino aeroporto FL1, hanno una cadenza di ogni mezz'ora verso Roma Tiburtina-Fiumicino Aeroporto 1\u00ba e 2\u00ba binario, e ogni ora verso Orte 3\u00ba binario. Nei giorni festivi le frequenze sono dimezzate.\nServizi.\nLa stazione dispone di:\nInterscambi.\n\u00c8 collegata da un servizio di trasporto urbano, che garantisce un collegamento ogni mezz'ora dallo scalo al paese e viceversa e dai servizi interurbani."}
{"id": "2526389", "revid": "86599", "url": "https://it.wikipedia.org/wiki?curid=2526389", "title": "Crateri di Puck", "text": "Segue una lista dei crateri d'impatto presenti sulla superficie di Puck. La nomenclatura di Puck \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Puck portano i nomi di spiriti malevoli ed ingannatori, simili a Puck, presenti nel folklore di varie culture.\nPuck \u00e8 stato finora raggiunto unicamente dalla sonda Voyager 2. I dati raccolti durante il sorvolo ravvicinato non sono stati sufficienti a determinare coordinate e dimensioni delle caratteristiche superficiali per cui l'IAU identifica le caratteristiche tramite mappe fotografiche in attesa che ulteriori missioni forniscano dati pi\u00f9 precisi."}
{"id": "2526392", "revid": "1718925", "url": "https://it.wikipedia.org/wiki?curid=2526392", "title": "Zooropa", "text": "Zooropa \u00e8 l'ottavo album del gruppo irlandese U2, pubblicato nel 1993.\nDescrizione.\n\"Zooropa\" usc\u00ec in Europa nel luglio 1993, mentre gli U2 erano in viaggio nel vecchio continente con lo \"ZooTV Tour\".\n\"Zooropa\" sviluppa ulteriormente alcune idee estetiche del precedente disco \"Achtung Baby\". Qui pi\u00f9 che mai si sente la mano di Brian Eno, alla produzione. Si vocifera persino che Eno abbia accettato di produrre il disco se, in cambio, Bono, The Edge e gli altri lo avessero sostenuto nel progetto che poi ha preso la consistenza del disco \"Original Soundtracks 1\" a nome dei Passengers. All'inizio si vociferava sull'uscita di un mini-LP poi gli U2 registrarono un album a tutti gli effetti.\nL'album ottenne un notevole riscontro di vendite appena usc\u00ec sul mercato, piazzandosi al primo posto sia nel Regno Unito che negli Stati Uniti, ma non ebbe longevit\u00e0 nelle classifiche a causa di una bizzarra strategia di lancio dell'album, il cui primo e unico singolo, \"Stay (Faraway, So Close!),\" usc\u00ec soltanto 4 mesi pi\u00f9 tardi (\"Numb\" era una VHS, \"Lemon\" fu a tiratura limitata). Inoltre, le nuove canzoni furono suonate dal vivo soltanto durante gli ultimi concerti del tour omonimo.\nLe canzoni di \"Zooropa\" trovarono poco spazio all'interno dei vari \"best-of\" e nelle scalette del successivo allo \"ZooTV Tour\", principalmente a causa della loro marcata diversit\u00e0 stilistica rispetto ai brani degli U2 pi\u00f9 convenzionali.\nNel 2011, Zooropa \u00e8 stato inserito nella Super Deluxe Box-set del 20\u00ba anniversario di \"Achtung Baby\".\nFormazione.\nCampionature musicali.\nTraccia n. 6: Coro dell'Armata Rossa del Complesso Aleksandrov (1976), The City Sleeps di MC 900 Ft.Jesus (1991)\nTour promozionale.\nPer promuovere l'album, il gruppo allung\u00f2 lo Zoo TV Tour durante il 1993, gi\u00e0 avviato nel 1992 per promuovere l'album precedente \"Achtung Baby\"."}
{"id": "2526396", "revid": "762947", "url": "https://it.wikipedia.org/wiki?curid=2526396", "title": "Serge Baudo", "text": "Biografia.\nHa cominciato l'attivit\u00e0 come compositore, e ha composto diverse musiche da film (esempio con Louis Malle).\nHa iniziato come direttore dell'orchestra della Radio di Nizza, dal 1959 al 1962 ed \u00e8 in questo periodo che Herbert von Karajan lo volle come direttore al Teatro alla Scala di Milano per dirigere l'opera \"Pell\u00e9as et M\u00e9lisande\".\nIl primo importante incarico l'ha avuto tra il 1962 e 1965 come direttore dell'Opera di Parigi, \u00e8 inoltre diventato direttore dell'orchestra \"Philharmonic Rh\u00f2ne-Alpes\", fino all'orchestra \"National di Lione\" dal 1971 al 1987. \nIn questo periodo ha effettuato tourn\u00e9e in tutto il mondo.\nAl Teatro alla Scala di Milano nel 1962 dirige Pell\u00e9as et M\u00e9lisande (opera) nella prima con Eberhard Waechter, Nicola Zaccaria e Hilde G\u00fcden per la regia di Herbert von Karajan nell'edizione dello Staatsoper di Vienna.\nAl Grand Th\u00e9\u00e2tre di Ginevra nel 1966 dirige La m\u00e8re coupable di Darius Milhaud con Louis Quilico e Jos\u00e9 van Dam, nel 1967 La damnation de Faust e nel 1969 Plat\u00e9e.\nAl Teatro Verdi (Trieste) nel 1966 dirige Pell\u00e9as et M\u00e9lisande.\nAl Wiener Staatsoper debutta nel 1967 dirigendo Pell\u00e9as et M\u00e9lisande, nel 1968 Lady Macbeth del Distretto di Mcensk con Anton Dermota ed Inge Borkh, nel 1969 Faust con Nicolai Gedda e Cesare Siepi e Carmen (opera) con Pl\u00e1cido Domingo e nel 1971 Manon (Massenet) con Giacomo Aragall e Wladimiro Ganzarolli.\nAl Metropolitan Opera House di New York debutta nel 1970 con Les contes d'Hoffmann con Gedda, Reri Grist, Rosalind Elias, Frederica von Stade, Charles Anthony Caruso e Paul Plishka, nel 1971 Samson et Dalila con Richard Tucker e Grace Bumbry e nel 1973 Madama Butterfly con Leontyne Price e Rigoletto con Louis Quilico, Mady Mespl\u00e9 ed Enrico Di Giuseppe.\nDurante il periodo di Lione (1979) ha fondato il \"Festival Berlioz\" per migliore la conoscenza dell'opera di Berlioz.\nAl Teatro La Fenice di Venezia nel 1986 dirige due concerti.\nAll'Op\u00e9ra municipal de Marseille nel 1989 dirige Don Juan de Ma\u00f1ara di Henri Tomasi, nel 1991 Peter Grimes (Britten) ed un concerto, nel 1992 un concerto con Ivo Pogorelich, nel 1993 Monts\u00e9gur di Marcel Landowski ed un concerto, nel 1994 Salom\u00e8 (opera) con Gwyneth Jones e Leonie Rysanek ed un concerto, nel 1995 Pell\u00e9as et M\u00e9lisande con van Dam e Nathalie Stutzmann ed un concerto, nel 1996 Das Rheingold e Die Walk\u00fcre.\nAll'Op\u00e9ra National de Paris nel 1994 dirige Carmen con Alida Ferrarini e Gino Quilico.\nBaudo \u00e8 stato il direttore principale dell'orchestra sinfonica di Praga, nel periodo 2001-2006. \nAltro importante lavoro con l'orchestra ceca \u00e8 stato l'incisione completa delle sinfonie di Arthur Honegger. \nHa eseguito anche registrazioni con l'Orchestre de Paris, l'Orchestra National di Lione, la London Philharmonic. \n\u00c8 stato ospite a Lipsia, Bruxelles, Berlino, a Lugano (come direttore ospite dell'Orchestra della Svizzera italiana, dal 1997 al 2000) ed a Praga con l'Orchestra Sinfonica di Praga.\nNel 2013 dirige I dialoghi delle Carmelitane (opera) all'Opera di Tolone."}
{"id": "2526408", "revid": "86599", "url": "https://it.wikipedia.org/wiki?curid=2526408", "title": "Crateri di Miranda", "text": "Segue una lista dei crateri d'impatto presenti sulla superficie di Miranda. La nomenclatura di Miranda \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Miranda portano i nomi di personaggi e luoghi delle opere di William Shakespeare. "}
{"id": "2526413", "revid": "119441201", "url": "https://it.wikipedia.org/wiki?curid=2526413", "title": "Shadows of the Night", "text": "Shadows of the Night \u00e8 un singolo di Sabrina Salerno.\nIl singolo.\nIl singolo, prodotto da Giorgio Moroder e pubblicato il 29 giugno 1991 dalla Videogram, \u00e8 il terzo ed ultimo estratto dall'album \"Over the Pop\" della cantante italiana, ed \u00e8 uscito subito dopo il successo Sanremese di \"Siamo donne\" in coppia con Jo Squillo.\nIl singolo contiene come b-side proprio una nuova versione di \"Siamo donne\", un remix cantato dalla sola Salerno. La cantante ha infatti portato in giro, durante l'estate, la canzone in una versione solista, creando non pochi dissapori con la collega Jo Squillo, che ha portato alla conclusione del sodalizio artistico."}
{"id": "2526414", "revid": "1652134", "url": "https://it.wikipedia.org/wiki?curid=2526414", "title": "Isole Curili", "text": " \nLe isole Cur\u00ecli (in russo: \u041a\u0443\u0440\u0438\u0301\u043b\u044c\u0441\u043a\u0438\u0435 \u043e\u0441\u0442\u0440\u043e\u0432\u0430\u0301, \"Kuril'skie ostrova\"; in giapponese: \u5343\u5cf6\u5217\u5cf6, \"Chishima rett\u014d\") costituiscono un arcipelago di 56 isole che si trovano tra l'estremit\u00e0 nordorientale dell'isola giapponese di Hokkaid\u014d e la penisola russa della Kam\u010datka. Le isole Curili separano il mare di Ochotsk dal Pacifico settentrionale. Fanno parte dell'oblast' di Sachalin, suddivise nei seguenti rajon: Severo-Kuril'skij, Kuril'skij e Ju\u017eno-Kuril'skij (Curili settentrionali, Curili e Curili meridionali). Queste isole sono note per essere soggette a frequenti e forti terremoti.\nGeografia.\nLe isole formano due creste parallele: la grande catena delle Curili (\u0411\u043e\u043b\u044c\u0448\u0430\u044f \u041a\u0443\u0440\u0438\u043b\u044c\u0441\u043a\u0430\u044f \u0433\u0440\u044f\u0434\u0430) e la piccola catena delle Curili (\u041c\u0430\u043b\u0430\u044f \u041a\u0443\u0440\u0438\u043b\u044c\u0441\u043a\u0430\u044f \u0433\u0440\u044f\u0434\u0430) chiamate anche isole Chabomai, che si estendono a sud per circa 100km, separate dalle prime dallo stretto Ju\u017eno-Kuril\u2019skij (\u042e\u0436\u043d\u043e-\u041a\u0443\u0440\u0438\u043b\u044c\u0441\u043a\u0438\u0439 \u043f\u0440\u043e\u043b\u0438\u0432). Le isole sono delimitate da una stretta e profonda fossa (9 000-10 000 metri di profondit\u00e0) che da esse prende il nome, la Fossa delle Curili, e costituiscono la zona di subduzione, ovvero l'area in cui il fondale dell'oceano Pacifico s'inabissa al di sotto della Placca asiatica, in questo costituendo il prolungamento dell'arcipelago nipponico a sud e delle isole Aleutine a nord-est. La subduzione \u00e8 la causa dei frequenti terremoti, maremoti e dei conseguenti tsunami. Il terremoto che devast\u00f2 la vicina isola di Sachalin ebbe origine nell'area delle Curili.\nLungo la catena di isole ci sono almeno 100 vulcani di cui 35 sono attivi. Tra questi il vulcano Alaid, sull'isola di Atlasov, il \u010cikura\u010dki e l'\u0116beko su Paramu\u0161ir (quest'ultimo \u00e8 entrato in attivit\u00e0 nell'agosto 2019), e il Rajkoke sull'omonima isola.\nLe isole.\nProcedendo da nord-est verso sud-ovest le principali isole sono:\nGrande catena delle Curili \nPiccola catena delle Curili\nSecondo la suddivisione giapponese, vengono denominate Curili settentrionali le isole da Atlasov ad Anciferov (Kita-chishima / \u5317\u5343\u5cf6); Curili centrali da Makanru\u0161i a Urup (Chubu-Chishima / \u4e2d\u90e8\u5343\u5cf6); e Curili meridionali da Iturup alle Chabomai (Minami-chishima / \u5357\u5343\u5cf6); queste ultime sono definite dal Giappone come \"Territori del nord\".\nClima.\nIl clima dell'arcipelago \u00e8 umido e temperato in estate (fino a 15\u00a0\u00b0C) e tipicamente siberiano in inverno (temperature medie di \u221212\u00a0\u00b0C e forti venti che spirano gelidi dal continente asiatico). I porti diventano pressoch\u00e9 impraticabili nei mesi da ottobre a febbraio a causa delle forti mareggiate e della nebbia.\nStoria.\nLa denominazione Curili, secondo una teoria popolare, deriva dal verbo russo \"kurit\" (\u043a\u0443\u0440\u0438\u0442\u044c), fumare, a seguito della visione dei vulcani fumanti apparsi a un antico viaggiatore. In epoca sovietica si \u00e8 voluto farla derivare dal termine ainu \"gur\" (o \"kur\") che significa persona.\nIn giapponese le Curili sono note come isole Chishima (\u5343\u5cf6\u5217\u5cf6, \"Chishima rett\u014d\", che significa \"arcipelago delle mille isole\").\nLe isole meridionali furono visitate nel 1643 dall'olandese Maarten Gerritsz Vries (1589-1647); mentre nelle fonti russe le isole sono citate per la prima volta nel 1646, le prime informazioni dettagliate su di esse furono fornite dall'esploratore russo Vladimir Vasil'evi\u010d Atlasov nel 1697. Nel XVIII ed all'inizio del XIX secolo le isole Curili furono esplorate da Danila Jakovlevi\u010d Anciferov (\u0414\u0430\u043d\u0438\u043b\u0430 \u042f\u043a\u043e\u0432\u043b\u0435\u0432\u0438\u0447 \u0410\u043d\u0446\u0438\u0444\u0435\u0440\u043e\u0432), Ivan Petrovi\u010d Kozyrevskij (\u0418\u0432\u0430\u043d \u041f\u0435\u0442\u0440\u043e\u0432\u0438\u0447 \u041a\u043e\u0437\u044b\u0440\u0435\u0432\u0441\u043a\u0438\u0439), Ivan Michajlovi\u010d Evreinov (\u0418\u0432\u0430\u043d \u041c\u0438\u0445\u0430\u0439\u043b\u043e\u0432\u0438\u0447 \u0415\u0432\u0440\u0435\u0438\u043d\u043e\u0432), F\u00ebdor F\u00ebdorovi\u010d Lu\u017ein (\u0424\u0435\u0434\u043e\u0440 \u0424\u0435\u0434\u043e\u0440\u043e\u0432\u0438\u0447 \u041b\u0443\u0436\u0438\u043d), Martin Spanberg, Adam Johann von Krusenstern, Vasilij Michajlovi\u010d Golovnin (\u0412\u0430\u0441\u0438\u043b\u0438\u0439 \u041c\u0438\u0445\u0430\u0439\u043b\u043e\u0432\u0438\u0447 \u0413\u043e\u043b\u043e\u0432\u043d\u0438\u043d) ed Henry James Snow.\nLe isole Curili sono state abitate dagli Ainu da tempo immemorabile, finch\u00e9 essi non vennero cacciati dalla parte settentrionale dell'arcipelago dai russi, giunti nel XIX secolo. Nel 1857 il Giappone ricevette dalla Russia l'arcipelago in cambio dell'isola di Sachalin. L'Unione Sovietica torn\u00f2 a reclamare le Curili con la fine della Seconda guerra mondiale in occasione del trattato di San Francisco.\nRivendicazione giapponese.\nAttualmente il Giappone rivendica le quattro isole meridionali che il governo di Tokyo chiama \"i territori settentrionali\". Anche se qualche progresso diplomatico si \u00e8 verificato durante la presidenza di Vladimir Putin, la soluzione della disputa \u00e8 ostacolata dal fatto che le quattro isole meridionali dell'arcipelago ospitano basi militari aeree e navali, queste ultime anche per i sottomarini nucleari russi.\nNel settembre 1983, proprio in quest'area, l'aviazione sovietica abbatt\u00e9 un volo di linea coreano, il volo KAL 007, finito fuori rotta, scambiandolo per un aereo spia statunitense."}
{"id": "2526416", "revid": "228587", "url": "https://it.wikipedia.org/wiki?curid=2526416", "title": "The Twelve Dreams of the Sun", "text": "The Twelve Dreams of The Sun fu un concerto del musicista Jean-Michel Jarre tenutosi nelle Piramidi di Giza, in Egitto, cominciato il 31 dicembre 1999 e durato fino al 1\u00ba gennaio 2000. Allo show assistettero 120.000 persone. L'evento si componeva di due parti, il \"Main Concert\" (concerto principale) e il \"Sunrise concert\" (concerto dell'alba). Il costo dello show fu di circa 9.5 milioni di dollari. Lo spettacolo venne ideato quando il presidente egiziano Hosni Mubarak contatt\u00f2 Jarre con un progetto speciale per celebrare l'arrivo del nuovo millennio ai piedi dell'ultimo monumento rimasto delle Sette Meraviglie del Mondo, la Grande Piramide.\nIl team di Jarre ha sviluppato un enorme proiezione che doveva essere proiettata sulla faccia della Grande Piramide, anche se l'intensa nuvolosit\u00e0 della serata non permise l'esibizione del progetto, che venne scartato. Parti della performance vennero trasmesse live in reti televisive di tutto il mondo.\nAl concerto Jarre esegu\u00ec una prewiev del suo nuovo album, M\u00e9tamorphoses, eseguendo quasi tutte le tracce prima dell'uscita di quest'ultimo."}
{"id": "2526420", "revid": "1766026", "url": "https://it.wikipedia.org/wiki?curid=2526420", "title": "Cifrario Dorabella", "text": "Il Cifrario Dorabella \u00e8 una lettera cifrata scritta dal compositore inglese Edward Elgar alla Signorina Dora Penny (1874-1964) nel 1897, il cui significato \u00e8 rimasto ignoto.\nElgar, grande appassionato di crittografia (scrisse anche articoli in merito), era all'epoca quarantenne, mentre Dora Penny aveva diciassette anni. I due si conoscevano perch\u00e9 il padre della Penny, il Reverendo Alfred Penny, aveva sposato in seconde nozze un'amica di Caroline Alice Elgar, moglie del compositore. I coniugi Elgar trascorsero qualche giorno di vacanza nel luglio 1897 a casa dei Penny, a Wolverhampton, dove strinsero amicizia con l'adolescente. Dopo la vacanza, Elgar invi\u00f2 una lettera ai Penny per ringraziarli dell'ospitalit\u00e0, e vi accluse il cifrario, indirizzato espressamente a Dora Penny. La donna non riusc\u00ec mai a decifrarlo e non lo rese noto per quattro decenni, quando ne permise la riproduzione nella memoria \"Edward Elgar: Memories of a Variation\" (London, Methuen, 1937). In seguito l'originale and\u00f2 perduto.\nIl compositore e la donna rimasero in buoni rapporti: nel 1899 Elgar dedic\u00f2 la decima variazione delle sue famigerate \"Enigma Variations\" proprio a Dora Penny.\nIl cifrario consiste di 87 caratteri scritti su 3 linee di testo ed appare basato su un alfabeto di 24 simboli che ricordano vagamente la scrittura araba a causa del fatto che ogni simbolo \u00e8 costituito da 1, 2 oppure 3 semicerchi ed \u00e8 orientato in una di 8 direzioni; l'orientamento di alcuni simboli \u00e8, comunque, ambiguo. Un piccolo punto, dal significato ignoto, appare dopo il quinto carattere della terza linea.\nUn controllo sugli 87 simboli rivela una frequenza molto vicina a quella che si avrebbe nel caso il cifrario fosse un semplice cifrario a sostituzione basato su testo in chiaro scritto in Inglese ma i tentativi di decifrare il messaggio segreto seguendo questa idea non hanno portato a nessun risultato leggibile, facendo intendere che il cifrario possa essere ben pi\u00f9 complesso.\nNel 1970, tuttavia, il musicologo e crittografo Eric Sams ha proposto una dettagliata soluzione del messaggio a Dora Penny, mettendola poi in relazione anche con una possibile spiegazione dell'Enigma musicale di Elgar (il tema segreto delle Variazioni \"Enigma\")."}
{"id": "2526421", "revid": "287204", "url": "https://it.wikipedia.org/wiki?curid=2526421", "title": "Fatta e rifatta", "text": "Fatta e rifatta \u00e8 un brano musicale della cantante italiana Sabrina Salerno, pubblicato come singolo nel 1996 dall'etichetta discografica Plastika.\nIl brano.\nProdotto da Massimo Riva ed Enrico Monti, il brano \u00e8 il primo singolo estratto dall'album \"Maschio dove sei\", primo album di Sabrina cantato interamente in italiano, con il quale la cantante si ripresenta al pubblico, proponendo un genere diverso rispetto al passato, pi\u00f9 orientato verso il pop rock.\nIl brano tratta, come suggerisce il titolo, della chirurgia estetica riferita al seno, alla quale la cantante \u00e8 sempre stata favorevole."}
{"id": "2526422", "revid": "124123", "url": "https://it.wikipedia.org/wiki?curid=2526422", "title": "F\u00ebdor Aleksandrovi\u010d Abramov", "text": "Di famiglia contadina, nato nell'allora Gubernija di Arcangelo, si stabil\u00ec dopo la Seconda guerra mondiale a Leningrado; inizi\u00f2 a pubblicare i suoi libri nel 1949.\n\u00c8 considerato uno dei maggiori rappresentanti della \"prosa contadina\": infatti ha fatto oggetto della sua narrativa la campagna russa, vista senza pregiudizi nella variet\u00e0 e verit\u00e0 dei suoi aspetti."}
{"id": "2526424", "revid": "120421654", "url": "https://it.wikipedia.org/wiki?curid=2526424", "title": "BitTorrent", "text": "In informatica BitTorrent (spesso abbreviato BT) \u00e8 un protocollo di tipo peer-to-peer (P2P) finalizzato allo scambio ovvero alla distribuzione e condivisione di file nella Rete.\nDescrizione.\nScritto in linguaggio Python, originariamente distribuito sotto Licenza MIT, dalla versione 4.0.0 del 7 marzo 2005 la licenza \u00e8 cambiata in BitTorrent Open Source License ed \u00e8 disponibile per i sistemi operativi Microsoft Windows, Mac OS, Linux e Android. In realt\u00e0 non \u00e8 da considerarsi come un algoritmo distribuito puro, dato che la sua architettura prevede la presenza di un server utilizzato per la fase di aggancio alla rete. L'omonimo client originale e il protocollo sono stati sviluppati da Bram Cohen, un programmatore di San Francisco, nel 2002. In precedenza, Cohen aveva scritto \"Moyonation\", un programma che frammentava i file e li inviava via web.\nFunzionamento.\nA differenza dei tradizionali sistemi di \"file sharing\", l'obiettivo di BitTorrent \u00e8 di realizzare e fornire un sistema efficiente per distribuire lo stesso file verso il maggior numero di utenti disponibili, che possono sia prelevarlo scaricandolo sul proprio terminale (download) sia inviarlo ad altri (upload).\nBitTorrent impone di fatto un meccanismo di coordinamento del lavoro di numerosi computer, ottenendo il massimo beneficio possibile per tutti. Grazie a questo sistema ogni nodo contribuisce alla diffusione del file. Maggiore \u00e8 l'ampiezza di banda in uscita su quel nodo, maggiori sono le probabilit\u00e0 che il file venga diffuso verso altri nodi. Questo metodo ha anche il pregio di ridurre l'impatto della cosiddetta \"leech resistance\" (vedere in proposito la sezione \"Leechers\").\nIl file originale.\nBitTorrent permette di distribuire file di qualsiasi tipo. Il documento originale viene frammentato in tanti piccoli pezzi che poi saranno ricomposti a destinazione. Le parti hanno dimensione fissa, il \"fingerprint\" calcolato con l'algoritmo SHA1 viene distribuito agli altri client per verifica mediante le reti (come il Web).\nFile torrent.\nPer poter usufruire del sistema \u00e8 quindi necessario prima di tutto prelevare un file caratterizzato dall'estensione .torrent di ridotte dimensioni (poche decine di KB). Questo file svolge la funzione di indice in quanto contiene la descrizione di tutti i pacchetti in cui \u00e8 stato suddiviso il documento o file originale e le chiavi hash che garantiscono l'integrit\u00e0 dei vari pezzi. Tecnicamente altro non \u00e8 che un file statico contenente informazioni, codificate mediante un algoritmo di \"hashing\", che descrivono i file da prelevare e/o da trasferire. Un qualsiasi \"client\" BitTorrent, oltre a leggere i file torrent e compiere le operazioni possibili, \u00e8 anche in grado di generare i file torrent.\nMotori di ricerca torrent.\nPer trovare file torrent esistono motori di ricerca appositi che indicizzano solo file torrent.\nTracker.\nIn aggiunta alle informazioni sui dati da scaricare, i file torrent contengono l'indirizzo URL di uno o pi\u00f9 tracker (server traccia), utilizzati per localizzare le sorgenti che posseggono il file o parte di esso. Il tracker si occupa di coordinare i rapporti fra utenti richiedenti il file e quelli che lo offrono. Solitamente i siti \"tracker\" forniscono anche delle statistiche sul numero di trasferimenti, il numero di nodi che hanno completato la copia del file e il numero di nodi che ne posseggono una copia parziale.\nWeb seed.\nIl Web seeding \u00e8 la capacit\u00e0 del client BitTorrent di scaricare parti di torrent da una fonte HTTP, oltre che dallo \"Swarm\". Il vantaggio di questa caratteristica \u00e8 che si pu\u00f2 usare un sito web per distribuire un torrent rendendo disponibili i file per lo scaricamento da questo stesso server web. Utilizzando un Web seed \u00e8 dunque possibile pubblicare i file di un torrent senza l'obbligo di avere almeno un \"client seed\" nella rete: non si ha dunque l'obbligo di avere un \"releaser\" iniziale in quanto questo compito \u00e8 svolto da un sito web. Questa tecnica permette di mantenere sempre alte le velocit\u00e0 di scaricamento dei file: quando una release \u00e8 poco diffusa il trasferimento usa principalmente l'HTTP, quando il file \u00e8 molto richiesto il carico sul server web viene alleggerito dal seeding effettuato dai singoli \"peer\".\nNodi.\nI \"nodi\" della rete BitTorrent sono costituiti dagli utenti che condividono tra loro i file.\n\"Seed\".\nI seed (in italiano \"semi\") o seeder sono quei nodi della rete costituiti da coloro che hanno gi\u00e0 scaricato il file (o i file) associato al \".torrent\" e ora lo stanno solo inviando ad altri. Questa fase di solo invio (caricamento) prende il nome di \"seeding\" ed \u00e8 la fase in cui si trova il file dopo che \u00e8 stato scaricato. Il primo \"seed\" di un torrent \u00e8 il \"releaser\" che trasmette parti ai \"peer\" fino a quando almeno uno di loro completa lo scaricamento del torrent, diventando a sua volta un seed.\nPeer.\nI peer sono nodi che non sono ancora in possesso del file completo e fungono contemporaneamente sia da client rispetto ai seed, sia da server verso gli altri peer. Quindi i peer, oltre a ricevere e salvare durante il download parti di file, inviano le parti di cui sono gi\u00e0 in possesso ad altri peer.\nUn tipo particolare di peer sono i cosiddetti \"peer\" locali, ovvero i \"peer\" che condividono lo stesso torrent mediante una rete LAN. In molti client \u00e8 possibile abilitare una funzione di ricerca dei peer locali in modo da connettersi a loro pi\u00f9 velocemente.\n\"Leecher\".\nIl rapporto tra dati inviati e scaricati \u00e8 detto \"share ratio\", cio\u00e8 \"rapporto di condivisione\". Coloro che inviano solo pochi dati rispetto a quanti ne scaricano, quindi che hanno un pessimo share ratio, vengono detti leecher, ovvero \"sanguisughe\". Questo comportamento \u00e8 altamente disapprovato dalla comunit\u00e0 di BitTorrent in quanto l'intero protocollo si basa sulla condivisione: chi scarica un file \u00e8 in grado di farlo solo grazie ai \"seed\" e/o ai \"peer\" che gli inviano i dati di cui necessita, se quindi per assurdo tutti gli utenti si comportassero da \"leecher\" si arriverebbe alla \"morte\" del sistema, ossia non si riuscirebbe a scaricare pi\u00f9 nulla. Per questo motivo vengono utilizzate delle contromisure contro i \"leecher\", come per esempio privilegiare i \"peer\" con elevato share ratio che otterranno velocit\u00e0 di scaricamento pi\u00f9 elevate, fino al ban da un \"tracker\".\nSwarm.\nCon \"swarm\" (in italiano \"sciame\") s'intende il numero complessivo di \"seed\" e di \"peer\" che condividono lo stesso file torrent. Questo valore indica per\u00f2 il numero di fonti \"totali\", non quelle effettivamente connesse al proprio client.\nClient.\nCon client (in italiano \"cliente\") nel linguaggio informatico si intende una componente, hardware o software, che accede ai servizi o alle risorse di un altro componente detto server. Quindi un computer collegato ad un server tramite una rete informatica funge da apparato hardware e come tale \u00e8 detto per l'appunto client.\nUn Client BitTorrent si occupa di accedere all'omonima rete ed effettuare lo scaricamento/caricamento da e verso tutti i nodi ad esso collegati. Il client \u00e8 quindi lo strumento fondamentale che permette lo scambio dei dati.Il primo client BitTorrent fu creato da Cohen basandosi su quella che lui definisce \"Golden Rule\": pi\u00f9 velocemento un utente realizza un caricamento, pi\u00f9 velocemente potr\u00e0 scaricare. Questo client porta lo stesso nome del protocollo. In seguito sono nati altri numerosissimi client che si adattano alle esigenze dei pi\u00f9 svariati utenti.\nDati tecnici.\nBitTorrent utilizza un protocollo nuovo rispetto ad altri sistemi P2P. La sua caratteristica principale \u00e8 la facile estensibilit\u00e0, segue il limitato consumo di banda. Il protocollo si basa su un algoritmo di codifica detto Bencode, utilizzato per le comunicazioni client/server e client/client.\nI seguenti paragrafi trattano, nell'ordine,\nLa codifica Bencode.\nLa codifica Bencode \u00e8 quella utilizzata per i file torrent. \u00c8 stata progettata per avere al tempo stesso la flessibilit\u00e0 dell'XML e la \"leggerezza\" necessaria per ridurre al minimo le dimensioni del file torrent (cio\u00e8 il numero di byte inviati dal server al client).\nIl file di meta-informazioni.\nIl file torrent comprende la lista dei file disponibili e i relativi checksum (per garantire l'integrit\u00e0 delle parti di file che vengono scaricate).\nProtocollo client/server - Announce e l'ottenimento dei peer.\nUn client che intende scaricare un torrent, una volta ottenuto il file di meta-informazioni, deve contattare il \"tracker\" tramite il protocollo HTTP con una richiesta GET. Esso fornir\u00e0 al tracker i dati richiesti tramite la Query String, e ricever\u00e0 in risposta un dizionario Bencode contenente informazioni sul tracker e gli indirizzi IP dei client connessi.\nQuesti sono i parametri che devono essere inviati al tracker (in grassetto quelli richiesti dal protocollo standard):\nAnnounce risponde con una stringa (MIME text/plain). Le eventuali condizioni di errore non possono essere comunicate con i Hypertext Transfer Protocol. La stringa rappresenta un dizionario con i seguenti elementi:\nDeve essere compreso tra il valore di \"min interval\" e il time-out per la disconnessione forzata dei peer morti\nSe il client utilizza il \"Compact Announce\"\nI peer sono concatenati tra di loro in ordine di rete.\nSe il client non utilizza il \"Compact Announce\"\nPer convenzione il numero massimo di peer forniti durante un'interrogazione di Announce non dovrebbe superare i 50.\nProtocollo client/server - Scrape e il conteggio dei peer.\nUn tracker pu\u00f2 ospitare al proprio indirizzo uno script denominato \"scrape\" che permette il solo conteggio dei peer connessi al \"tracker\" per uno o pi\u00f9 Torrent registrati.\nSolo se l'indirizzo del tracker termina con \"announce\", eventualmente seguito da un'estensione, \u00e8 possibile utilizzare la convenzione \"scrape\". Senza specificare altri parametri, sar\u00e0 il client ad operare una sostituzione testuale nell'indirizzo URL del tracker in modo da ottenere l'URL Scrape.\nAd esempio:\nScrape viene contattato con richiesta HTTP GET: pu\u00f2 essere specificato il parametro info_hash per identificare il Torrent di interesse, o tale parametro pu\u00f2 essere omesso per ottenere l'intera lista di Torrent registrati al tracker. La seconda opzione richiede molta pi\u00f9 banda della prima.\nIl server restituisce una stringa (MIME text/plain) che rappresenta un dizionario con i seguenti elementi:\nSe il parametro di richiesta \"info_hash\" \u00e8 specificato, il dizionario \"files\" conterr\u00e0 un solo elemento.\nConfronto con altri sistemi peer-to-peer.\nTra BitTorrent e i sistemi peer-to-peer pi\u00f9 conosciuti vi sono due principali differenze. Prima di tutto, BitTorrent non ha la ricerca dei file per nome: l'utente deve prima prelevare da un sito web apposito (ad esempio annunciato su un forum di discussione o trovato con una ricerca sul web a partire da un motore di ricerca) un file .torrent. Inoltre, BitTorrent non tenta affatto di nascondere l'ultimo host responsabile della disponibilit\u00e0 di un dato file: una persona che desidera rendere disponibile un file deve prima eseguire un server traccia su uno specifico host o serie di host e distribuire l'indirizzo della traccia o gli indirizzi di traccia in un file .torrent. Uno dei notevoli svantaggi di BitTorrent rispetto agli altri sistemi di peer-to-peer \u00e8 che i file muoiono con facilit\u00e0 perch\u00e9 \u00e8 un programma pensato pi\u00f9 che altro per diffondere file piuttosto che per condividerli.\nMentre \u00e8 possibile eseguire semplicemente un server traccia su un host immune dal pericolo di azioni legali per violazioni del copyright, questo protocollo scarica, attraverso il \"seeding\" (\"semina\"), la responsabilit\u00e0 su altri protocolli. Con un peer-to-peer tradizionale, invece, per la sua natura intrinsecamente pi\u00f9 individuabile, \u00e8 abbastanza facile costringere alla chiusura un fornitore di servizi internet nel momento in cui vengono identificati utenti che scaricano file protetti da copyright.\nBitTorrent sembra sempre di pi\u00f9 essere l'unico protocollo P2P utilizzabile per scopi legali: \u00e8 molto diffuso per diffondere le distribuzioni in ambiente GNU/Linux. A seguito del suo successo, il creatore di BitTorrent, Bram Cohen, ha sviluppato un sistema per distribuire patch, altri contenuti e plug-in per videogiochi on line.\nRispetto ad eMule.\nIl metodo utilizzato da BitTorrent per distribuire file somiglia a quello utilizzato dalla reti eDonkey e Kad ma, oltre alle analogie, ci sono anche molte differenze:\nBitTorrent nella societ\u00e0.\nUn numero crescente di persone e organizzazioni utilizza BitTorrent come mezzo di condivisione dei propri lavori. Gi\u00e0 nel 2011, BitTorrent possedeva un numero di utenti (circa 100 milioni) maggiore di quello di Netflix e Hulu messi assieme. Nel 2015, AT&amp;T ha stimato che BitTorrent rappresenta circa il 20% di tutto il traffico delle connessioni a banda larga.\nControversie.\nPer la sua natura intrinsecamente trasparente e per il notevole risparmio di banda che procura BitTorrent \u00e8 probabilmente il protocollo di condivisione dei file pi\u00f9 utilizzato per scopi legali, che cio\u00e8 non violano il diritto d'autore. Esempi di questo tipo di contenuti sono le distribuzioni GNU/Linux e i trailer cinematografici di grandi dimensioni. Tuttavia sempre pi\u00f9 spesso BitTorrent viene utilizzato per lo scambio di file musicali, film e software coperti da copyright. A questo riguardo ci sono molte discussioni su chi sia perseguibile e in che termini secondo le leggi vigenti (vedi la voce peer-to-peer per ulteriori informazioni).\nDato che l'occultamento degli utilizzatori non \u00e8 ancora una funzionalit\u00e0 implementata nel diversi client BitTorrent, la privacy dell'utente finale non viene tutelata in alcun modo e, che egli \"scarichi illegalmente\" o meno, pu\u00f2 essere soggetto a violazioni della propria privacy da parte di societ\u00e0 spia anti-p2p.\nPer cercare di risolvere, o almeno mitigare, tale problema \u00e8 possibile utilizzare:\nIl \"caso\" Finreactor.\nNel dicembre 2004, la polizia finlandese ha fatto irruzione nella sede dei server Finreactor, un importante sito BitTorrent. A sette amministratori di sistema e ad altri 4 dipendenti hanno dovuto pagare danni in valore di centinaia di migliaia di euro. Gli imputati hanno fatto appello alla Corte Suprema finlandese, ma non sono riusciti ad annullare il verdetto. Due imputati sono stati assolti poich\u00e9 erano minorenni all'epoca, ma sono ritenuti responsabili per le spese legali e il risarcimento in valore di 60.000 euro per la distribuzione illegale di beni protetti da diritto d'autore. Il tribunale ha fissato la loro ammenda al 10% del prezzo al dettaglio dei prodotti distribuiti\nHong Kong: azioni individuali.\nIl 24 ottobre 2005, l'utente di BitTorrent Chan Nai-ming (\u9673\u4e43\u660e),), chiamato il \u53e4\u60d1 \u5929\u7687 (\"Il Maestro dell'astuzia\", sebbene il magistrato lo chiamasse \"Il Grande Truffatore\") \u00e8 stato condannato per violazione del copyright caricando Daredevil, Red Planet e Miss Congenialit\u00e0 a un newsgroup (capitolo 528 della legge di Hong Kong). Il magistrato ha osservato che le azioni di Chan hanno danneggiato significativamente l'interesse dei detentori del copyright. \u00c8 stato rilasciato su cauzione per HK $ 5.000, in attesa di un'udienza di condanna, sebbene lo stesso magistrato abbia ammesso la difficolt\u00e0 nel determinare come dovrebbe essere condannato a causa della mancanza di precedenti. Il 7 novembre 2005 \u00e8 stato condannato a tre mesi di carcere, ma gli \u00e8 stata immediatamente concessa la cauzione in attesa di un ricorso. Il ricorso \u00e8 stato respinto dal Tribunale di primo grado il 12 dicembre 2006 e Chan \u00e8 stato immediatamente incarcerato. Il 3 gennaio 2007 \u00e8 stato rilasciato in attesa di appello alla Corte di appello finale il 9 maggio 2007.\nDue casi simili sono quelli di una donna e di un uomo che sono stati arrestati per il caricamento illegale di file Bittorrent nel settembre del 2008 e aprile 2009, rispettivamente.\nIl \"caso\" Supernova.org.\nA circa un anno dall'uscita di BitTorrent, in concomitanza con la sua diffusione su vasta scala, Andrej Preston, conosciuto anche come \"Sloncek\", apr\u00ec la prima grande community BitTorrent: Supernova.org. Sul sito era possibile scaricare gratuitamente torrent di ogni genere, anche quelli che non rispettavano le leggi sul diritto d'autore.\nAnche a causa della sua grossa popolarit\u00e0, nel 2004 Supernova.org era primo in classifica su tutti i motori di ricerca con milioni di contatti giornalieri, il sito entr\u00f2 nel mirino delle case discografiche unite nella lotta alla pirateria e della RIAA. Senza finire in tribunale, gi\u00e0 in vista di una sentenza a suo sfavore, Supernova.org chiuse spontaneamente i battenti e il proprietario inizi\u00f2 a lavorare ad un nuovo progetto peer-to-peer basato su BitTorrent. Tale progetto \u00e8 eXeem, vittima di numerose polemiche per via dei codici sorgenti chiusi.\nQuesto enorme sito \u00e8 stato riaperto in agosto 2007 grazie al supporto del team di The Pirate Bay.\nSembra attualmente che il progetto eXeem sia stato abbandonato dal team di sviluppo ufficiale e la sua rete di eXeem al momento non \u00e8 pi\u00f9 funzionante.\nSviluppi recenti.\nIl protocollo e tutti i client BitTorrent sono in continuo sviluppo. Una delle pi\u00f9 recenti implementazioni \u00e8 il web seeding. Gli sviluppatori della rete BitTorrent inoltre stanno lavorando sodo per ottenere una rete decentralizzata indipendente dai Tracker, ritenuti un punto debole facilmente sfruttabile da coloro che conducono la lotta al p2p.\nUn primo passo \u00e8 stata l'introduzione del DHT (\"Distributed Hash Table\", \"tabella di Hash distribuita\") che al momento \u00e8 stata introdotta nel client BitTorrent ufficiale, su Azureus, su Transmission, su BitComet, su Deluge, su \u03bcTorrent, su rTorrent, su KTorrent, su Tomato Torrent e su qBittorrent.\nDHT (Distributed Hash Table).\nIl \u00abDHT\u00bb (\"Distributed Hash Table\", ovvero \u00abTabella di Hash distribuita\u00bb) \u00e8 forse il primo vero passo per ottenere una rete BitTorrent decentralizzata. Il \"DHT\" \u00e8 un sistema che aiuta la distribuzione di file e di informazioni quando un tracker \u00e8 offline, e non fa parte del protocollo BitTorrent.\nPer capire meglio quanto appena detto, supponiamo che 50 utenti partecipino contemporaneamente in un network.\nAll'inizio tutti i 50 utenti utilizzeranno un grande tracker che far\u00e0 loro da indice durante lo scaricamento. Durante il \"soggiorno\" sul network, ogni client (che supporta il sistema DHT) dei 50 utenti, creer\u00e0 un indice virtuale che punter\u00e0 al grande tracker. In questo modo se sto scaricando un file di modeste dimensioni ed il grande tracker cade l'indice virtuale mi consentir\u00e0 di continuare lo scaricamento e cercare nuove fonti.\nPer il momento il sistema \"DHT\" di BitComet \u00e8 compatibile con la versione 4.1.2 di BitTorrent ufficiale, e con Ktorrent a partire dalla versione 2.2.0 mentre non lo \u00e8 con Azureus.\nIl futuro.\nL'evoluzione del protocollo BitTorrent prevede, tra l'altro, la possibilit\u00e0 di aumentare la velocit\u00e0 di scaricamento dei file utilizzando le parti (byte) in comune dei vari pezzi di file.\nCarTorrent.\nI ricercatori dell'UCLA Engineering con a capo Mario Gerla e Giovanni Pau stanno implementando un protocollo basato su BitTorrent per condividere informazioni via wireless fra automobili.\nIl nome del progetto \u00e8 CarTorrent.\nBrowser.\nOpera \u00e8 il primo \"browser\" ad integrare un \"client\" per la gestione dei file torrent, che si possono scaricare direttamente all'interno di Opera senza aprire altri programmi.\nPeer to Peer web hosting.\nIl software zeronet utilizza il protocollo bittorrent per permettere ai singoli nodi della rete di ospitare interi siti web senza l'ausilio di server centrali."}
{"id": "2526425", "revid": "834", "url": "https://it.wikipedia.org/wiki?curid=2526425", "title": "Paris la D\u00e9fense", "text": "Paris La D\u00e9fense - Une Ville en Concert fu un concerto di Jean-Michel Jarre tenuto nel distretto di La D\u00e9fense a Parigi nel Giorno della Bastiglia, 14 luglio 1990, festa nazionale francese. Circa 2.5 milioni di persone assistettero all'evento, il che valse a Jarre il secondo ingresso nel Guinness World Record come maggior concerto all'aperto di sempre. Il concerto fu finanziato da Mairie De Paris, Ministro della Cultura e simbolo dell'attivit\u00e0 economica parigina di alto profilo. Pi\u00f9 tardi vennero pubblicati una videocassetta dell'evento e un libro fotografico.\nDurante lo show vennero eseguiti nuovi brani provenienti dall'album Waiting for Cousteau, e ci fu una scenografia con varie marionette di grandi dimensioni ideate da Peter Minshall."}
{"id": "2526426", "revid": "1305772", "url": "https://it.wikipedia.org/wiki?curid=2526426", "title": "Cover Model", "text": "Cover Model \u00e8 un singolo della cantante pop italiana Sabrina Salerno.\nIl singolo, pubblicato nel 1992 e prodotto da DJ Mori, non \u00e8 contenuto in alcun album della cantante."}
{"id": "2526436", "revid": "682976", "url": "https://it.wikipedia.org/wiki?curid=2526436", "title": "Crateri di Giano", "text": "Segue una lista dei crateri d'impatto presenti sulla superficie di Giano. La nomenclatura di Giano \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Giano portano i nomi di personaggi legati al mito dei Dioscuri. La stessa norma vale anche per Epimeteo a sottolineare la natura gemellare delle due lune che condividono la stessa orbita.\nGiano \u00e8 stato raggiunto dalle sonde Voyager 2 e Cassini-Huygens. I dati raccolti durante i sorvoli ravvicinati non sono stati comunque sufficienti a determinare coordinate e dimensioni delle caratteristiche superficiali per cui l'IAU identifica le caratteristiche tramite mappe fotografiche in attesa che ulteriori missioni forniscano dati pi\u00f9 precisi."}
{"id": "2526439", "revid": "767487", "url": "https://it.wikipedia.org/wiki?curid=2526439", "title": "Edouard Fleissner von Wostrowitz", "text": "Figlio di un ufficiale della cavalleria austro-ungarica, segu\u00ec le orme paterne entrando nello stesso corpo militare. Divenne colonnello nel 1872 e, prima del suo ritiro del 1874, fu promosso colonnello comandante.\nNel 1881 pubblic\u00f2 a Vienna \"Handbuch der Kryptographie\", dove descriveva il suo cifrario a griglia, che fu reso popolare da Jules Verne il quale lo fece utilizzare da un personaggio del suo romando \"Mathias Sandorf\", pubblicato nel 1885."}
{"id": "2526454", "revid": "86599", "url": "https://it.wikipedia.org/wiki?curid=2526454", "title": "Crateri di Epimeteo", "text": "Segue una lista dei crateri d'impatto presenti sulla superficie di Epimeteo. La nomenclatura di Epimeteo \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Epimeteo portano i nomi di personaggi legati al mito dei Dioscuri. La stessa norma vale anche per Giano a sottolineare la natura gemellare delle due lune che condividono la stessa orbita.\nEpimeteo \u00e8 stato raggiunto dalle sonde Voyager 1 e Cassini-Huygens. I dati raccolti durante i sorvoli ravicinati non sono stati comunque sufficienti a determinare coordinate e dimensioni delle caratteristiche superficiali per cui l'IAU identifica le caratteristiche tramite mappe fotografiche in attesa che ulteriori missioni forniscano dati pi\u00f9 precisi."}
{"id": "2526457", "revid": "458786", "url": "https://it.wikipedia.org/wiki?curid=2526457", "title": "Ayr United Football and Athletic Club", "text": "L'Ayr United Football Club, (ufficialmente \"Ayr United Football and Athletic Club Ltd.\"), meglio noto come Ayr United, \u00e8 una societ\u00e0 calcistica scozzese con sede nella citt\u00e0 di Ayr, militante in Scottish Championship, secondo livello del calcio scozzese.\nI membri della squadra sono chiamati \"The Honest Men\", soprannome che deriva da una poesia del celebre poeta scozzese Robert Burns.\nStoria.\nIl club fu fondato nel 1910 dalla fusione tra \"Ayr Parkhouse Football Club\" e \"Ayr Football Club\", e fin da subito prese parte alla Scottish Division Two. Tre anni dopo vinse il campionato e fu promosso in Scottish Division One, nella quale si classific\u00f2 al quarto posto nelle stagioni 1914-15 e 1915-16 (ancora oggi il miglior piazzamento).\nNel 1925 retrocesse, ma riusc\u00ec a tornare in massima serie tre anni pi\u00f9 tardi mantendola, eccetto la stagione 1936-37, fino all'interruzione dei campionati per la seconda guerra mondiale.\nAlla ripresa nel 1946, l'Ayr United fu inserito in seconda serie. Riconquist\u00f2 la Division One dieci anni pi\u00f9 tardi, ma solo per una stagione. Negli anni successivi colse altre due promozioni e altrettante retrocessioni, finch\u00e9 nel 1969 sal\u00ec ancora in Division One e, guidato dall'allenatore Ally MacLeod, a differenza delle precedenti occasioni riusc\u00ec a mantenerla per pi\u00f9 stagioni, tanto da essere una delle dieci partecipanti alla prima edizione della nuova Scottish Premier Division, nel campionato 1975-76. Pochi anni prima ebbe in squadra Alex Ferguson.\nNel 1977-78 l'Ayr United disput\u00f2 la sua ultima stagione in massima serie, dopodich\u00e9 retrocesse in First Division. Nel 1986 scese per la prima volta in terza serie, la Second Division, dalla quale risal\u00ec due anni dopo.\nTrascorse i successivi decenni in First Division, con qualche breve periodo in Second Division, sfiorando il ritorno in massima serie nella stagione 2000-01, quando si classific\u00f2 secondo dietro al Livingston. In quegli stessi anni l'Ayr United raggiunse per due volte le semifinali in Scottish Cup e la finale di Scottish League Cup nel 2002, dove perse 4-0 contro i Rangers.\nDopo essere retrocesso nel 2004, gli anni 2010 vedono l'Ayr United fare la spola tra la First e la Second Division, poi diventate Scottish Championship e Scottish League One. \nNel 2017-18 vince la League One e ottiene cos\u00ec un posto per la Championship 2018-19, dove riesce a inserirsi subito nella lotta per la promozione in Premiership: capolista per varie giornate, al termine della stagione si classifica quarto e accede ai play-off, dove per\u00f2 viene eliminato al primo turno dall'Inverness. \nIn Championship 2019-20, interrotta per la pandemia di COVID-19, si piazza ancora al quarto posto senza per\u00f2 poter ambire alla Premiership dato l'annullamento dei play-off. Nella stagione successiva \u00e8 ottavo.\nStadio.\nL'Ayr United gioca le proprie partite interne al Somerset Park, stadio costruito nel 1888 e con una capacit\u00e0 di 10.185 posti.\nOrganico.\nRosa 2020-2021.\n\"Aggiornata al 27 febbraio 2021\"\nRosa 2019-2020.\n\"Aggiornata al 25 dicembre 2019\"\nRosa 2018-2019.\n\"Aggiornata al 31 gennaio 2019\"\nTifoseria.\nRivalit\u00e0.\nLa rivalit\u00e0 pi\u00f9 accesa \u00e8 quella col Kilmarnock, squadra della stessa contea, nel cosiddetto \"derby dell'Ayrshire\"."}
{"id": "2526460", "revid": "304077", "url": "https://it.wikipedia.org/wiki?curid=2526460", "title": "PeerGuardian", "text": "Peer Guardian \u00e8 un particolare tipo di firewall software, open source, prodotto dalla Phoenix Labs. Il programma non si occupa, come gli altri firewalls, di difendere il PC dagli attacchi esterni e monitorare tutto il traffico di questo da e verso internet, ma si occupa di bloccare le connessioni di indirizzi IP ritenuti malevoli e/o nocivi per la privacy e la sicurezza dell'utente. Esso svolge il proprio lavoro basandosi su una serie di IP registrati in una o pi\u00f9 black-list che si aggiornano automaticamente oppure manualmente e permettono di bloccare, a seconda del tipo, pubblicit\u00e0, spyware, malware in generale e soprattutto agenzie governative e organizzazioni spia il cui operato \u00e8 indirizzato all'identificazione degli utenti, per questo viene sempre pi\u00f9 spesso utilizzato da chi fa uso di programmi P2P quali eMule e i vari client BitTorrent.\nLa seconda versione del programma, PeerGuardian2 \u00e8 stata riscritta in modo da essere pi\u00f9 leggera e funzionare a livello di kernel (da Windows 2000 in poi) bloccando cos\u00ec qualsiasi connessione con un IP presente nella blacklist, a prescindere da quale programma effettui la connessione.\nLe liste fornite di default nel programma vengono curate dal \"Bluetack Internet Security Solutions\": organizzazione fondata da uno dei primi sviluppatori di PeerGuardian, \u00e8 stata spesso criticata di bloccare anche indirizzi IP assolutamente inoffensivi e/o senza prove della loro pericolosit\u00e0. Per esempio il programma non permette di utilizzare la modalit\u00e0 multiplayer di alcuni giochi on-line se non disattivandolo momentaneamente.\nUn altro problema per cui \u00e8 stato spesso criticato \u00e8 il sistema di aggiornamento della lista che a volte non funziona poich\u00e9 la lista viene fornita da indirizzi IP bloccati dalla blacklist relativa alle strutture educative; \u00e8 dunque sconsigliato fare uso di quest'ultima.\nLe liste nere nel formato di PeerGuardian sono utilizzabili anche dalla funzione di filtraggio ip integrata in eMule, anche se quest'ultima non influisce sul funzionamento degli altri programmi di scambio in esecuzione in quel momento sul computer.\nPeerBlock.\nPhoenix Labs ha abbandonato il progetto, che \u00e8 per\u00f2 stato ripreso da altri sviluppatori risolvendo molti bug e rendendolo compatibile con Windows Vista e Windows 7. Il progetto \u00e8 stato rinominato PeerBlock e la stessa Phoenix Labs consiglia agli utenti di PeerGuardian di migrare a PeerBlock."}
{"id": "2526463", "revid": "767487", "url": "https://it.wikipedia.org/wiki?curid=2526463", "title": "No Limits (U.D.O.)", "text": "No Limits \u00e8 un album pubblicato dalla band heavy metal tedesca U.D.O. nel 1998.\nIl disco contiene anche il classico, nuovamente registrato, degli Accept \"I'm a Rebel\", tratto dall'omonimo album e la cover di Supermax \"Lovemachine\".\nNella canzone \"One Step to Fate\", l'assolo \u00e8 eseguito dall'ex chitarrista della band Mathias Dieth."}
{"id": "2526464", "revid": "339392", "url": "https://it.wikipedia.org/wiki?curid=2526464", "title": "Ayr United F.C.", "text": ""}
{"id": "2526467", "revid": "335338", "url": "https://it.wikipedia.org/wiki?curid=2526467", "title": "Velocifero", "text": ""}
{"id": "2526468", "revid": "767487", "url": "https://it.wikipedia.org/wiki?curid=2526468", "title": "Holy (U.D.O.)", "text": "Holy \u00e8 il settimo album della band heavy metal tedesca U.D.O.\nRispetto al precedente disco, si sono aggiunti Igor Gianola, come nuovo chitarrista e Lorenzo Milani, come nuovo batterista."}
{"id": "2526469", "revid": "204391", "url": "https://it.wikipedia.org/wiki?curid=2526469", "title": "Chinolonici", "text": ""}
{"id": "2526472", "revid": "767487", "url": "https://it.wikipedia.org/wiki?curid=2526472", "title": "Man and Machine", "text": "Man and Machine \u00e8 un album pubblicato dalla band heavy metal tedesca U.D.O. nel 2002.\nIl disco contiene anche il noto duetto insieme a Doro Pesch \"Dancing with an Angel\"."}
{"id": "2526473", "revid": "767487", "url": "https://it.wikipedia.org/wiki?curid=2526473", "title": "James McArthur", "text": ""}
{"id": "2526474", "revid": "787565", "url": "https://it.wikipedia.org/wiki?curid=2526474", "title": "Brigata meccanizzata &quot;Brescia&quot;", "text": "La Brigata meccanizzata \u201cBrescia\u201d era una delle Grandi Unit\u00e0 dell'Esercito italiano. Costituita, una seconda volta, nel 1975, dipendente dal 5\u00ba Corpo d'Armata di Vittorio Veneto prima e dal III Corpo d'armata di Milano poi, e inquadrata nella Divisione meccanizzata \"Mantova\", aveva il suo comando generale a Brescia presso la caserma \"Serafino Gnutti\". L'Unit\u00e0 era schierata, con la maggior parte dei suoi reparti, come riserva del corpo d'armata, in Veneto, a Montorio Veronese, e in Friuli, a Cordenons ed aveva una forza di 4.760 uomini (272 ufficiali, 630 sottufficiali e 3.858 uomini di truppa). La \"Brescia\" \u00e8 stata impegnata in operazioni civili, come il soccorso delle popolazioni terremotate in Friuli nel 1976 e in interventi militari, come l'operazione di ordine pubblico \"Calabria\" dal novembre 1970 all'aprile del 1971. Fu sciolta nel 1991 a seguito dell'emanazione del nuovo modello di difesa delle forze armate italiane dovuto allo scioglimento del patto di Varsavia.\nStoria.\nLe origini della grande unit\u00e0 risalgono alla Brigata \"Lombardia\" costituita il 27 febbraio 1849 e sciolta nella primavera dello stesso anno.\nLa Brigata \u201cBrescia\u201d dell'Esercito sabaudo fu costituita il 1\u00ba novembre 1859 con i reggimenti 19\u00b0 e 20\u00b0, gi\u00e0 appartenuti alla Divisione Lombarda che combatt\u00e9 nel corso della prima guerra di indipendenza.\nLa Brigata, emtrata a far parte del Regio Esercito dopo la proclamazione del Regno d'Italia, fu impegnata nella Terza guerra di indipendenza italiana combattendo nella battaglia di Custoza, partecipando alla presa di Roma del 1870, nelle guerre coloniali, in Eritrea nel 1896 e nella conquista della Libia del 1911 nella Guerra italo-turca.\nNella prima guerra mondiale (1915-1918).\nDurante la prima guerra mondiale fu decorata dell'Ordine Militare d'Italia distinguendosi sul fronte italiano a Loquizza, Pecinka, Bainsizza, Monte San Michele, Gorizia, a Castagnevizza e su fronte occidentale con l'8\u00aa Divisione del II Corpo d'armata italiano in Francia, ove il 5 novembre 1918 occup\u00f2 l'abitato di Ghauffour e nei giorni successivi insegu\u00ec i tedeschi fino a Rozoy e Rimogne.\nNel ventennio fascista.\nIl 6 novembre 1926 il 19\u00ba e 20\u00ba Reggimento \"Sila\" vennero inquadrati nella XXVII Brigata di Fanteria e fecero parte della 27\u00aa Divisione Militare Territoriale di Catanzaro. Il 1\u00ba gennaio 1935, per trasformazione della XXVII Brigata il 19\u00ba e 20\u00ba Reggimento \"Sila\" alle dipendenze della 27\u00aa Divisione \"Sila\".\nLa Sila venne inviata in Africa orientale nella seconda guerra di Abissinia dove le bandiere dei reggimenti si guadagnarono la medaglia di bronzo al valor militare e la Croce dell'Ordine Militare di Savoia. Nel 1939 la grande unit\u00e0 fu rinominata 27\u00aa Divisione fanteria \"Brescia\" imperniata sul 19\u00ba e 20\u00ba reggimento fanteria Brescia e sul 55\u00ba reggimento artiglieria.\nNella seconda guerra mondiale (1939-1945).\nDurante la seconda guerra mondiale la Divisione partecip\u00f2 alla campagna del Nordafrica distinguendosi nell'assedio di Tobruk, nella presa di Marsa Matruh e nella battaglia di El Alamein, dove completamente distrutta dagli attacchi inglesi, nel novembre 1942 fu ufficialmente disciolta.\nTempi recenti.\nCon la riorganizzazione dell'esercito italiano del 1975, fu ricostituita come Brigata meccanizzata inquadrata nella Divisione \"Mantova\" del V Corpo d'armata di Vittorio Veneto. Sopravvisse allo scioglimento della divisione del 1986 e resa autonoma, inquadrata nel III Corpo d'armata di Milano rest\u00f2 operativa fino al 1991, quando fu definitivamente disciolta.\nReparti dal 1976 al 1991.\nNel 1986 il 13\u00ba Battaglione Carri \"M.O.Pascucci\" venne assegnato alla Brigata corazzata \"Ariete\" e venne sostituito dal 15\u00ba Gruppo squadroni esploranti \"Cavalleggeri di Lodi\" trasformato in 15\u00ba Gruppo squadroni carri \"Cavalleggeri di Lodi\" stanziato a Lenta."}
{"id": "2526477", "revid": "122875740", "url": "https://it.wikipedia.org/wiki?curid=2526477", "title": "Ayr (Regno Unito)", "text": "Ayr (gaelico scozzese: \"Inbhir \u00c0ir\") \u00e8 una citt\u00e0 del Regno Unito.\nSi trova nella Scozia meridionale, precisamente a sud-ovest, nell'area dell'Ayrshire Meridionale.\nAyr \u00e8 un porto situato sulla Firth of Clyde, nel sud-ovest della Scozia. Con i suoi 46.000 abitanti, \u00e8 la citt\u00e0 pi\u00f9 grande della contea dell'Ayrshire, oltre che la capitale. I monumenti di maggiore attrazione turistica sono la Wallace Tower (dove si dice essere conservato un osso di William Wallace) e la St. John Tower, l'ultima struttura rimasta di una chiesa, dove, oltre ad essere stato incoronato re Robert Bruce, fu ospitato il pastore protestante John Knox, che fece una grossa riforma alla religione scozzese.\nA nord di Ayr si trova la citt\u00e0 adiacente di Prestwick, famosa per il golf e l'industria aeronautica, poich\u00e9 casa dell'aeroporto di Glasgow Prestwick. Tra gli insediamenti vicini \u00e8 nota Alloway, famosa per essere il luogo di nascita del poeta Robert Burns.\nStoria.\nIl 26 aprile 1315, il primo Parlamento della Scozia si \u00e8 tenuto appunto a Ayr, organizzato da Robert Bruce alla St. John Tower. Il parlamento era un tempo noto come \"Inverair\" o \"Inverayr\" e questo utilizzo \u00e8 ancora usato in gaelico scozzese forma del nome \"Air Inbhir\".\nPi\u00f9 tardi, la citt\u00e0 \u00e8 stata usata come base e fortezza per alcuni uomini di Cromwell. Cromwell fece costruire un enorme muro attorno a determinate aree della citt\u00e0, la maggior parte delle quali sono ancora oggi visibili."}
{"id": "2526478", "revid": "767487", "url": "https://it.wikipedia.org/wiki?curid=2526478", "title": "Thunderball (album)", "text": "Thunderball \u00e8 un album pubblicato dalla band heavy metal tedesca U.D.O. nel 2004.\nIl batterista Lorenzo Milani \u00e8 stato sostituito dal nuovo componente Francesco Jovino."}
{"id": "2526481", "revid": "767487", "url": "https://it.wikipedia.org/wiki?curid=2526481", "title": "Mission No. X", "text": "Mission No. X \u00e8 il decimo album in studio della band heavy metal tedesca U.D.O., ed \u00e8 stato pubblicato nel 2005.\nIl disco \u00e8 stato preceduto dall'EP \"24/7\".\nLa canzone \"Way of Life\" \u00e8 una ri-registrazione dell'omonima traccia presente nell'album \"No Limits\", e contiene come ospite l'ex chitarrista della band, Mathias Dieth."}
{"id": "2526483", "revid": "1776051", "url": "https://it.wikipedia.org/wiki?curid=2526483", "title": "Dominator (U.D.O.)", "text": "Dominator \u00e8 il dodicesimo album in studio del gruppo musicale tedesco U.D.O., pubblicato il 21 agosto 2009.\nDescrizione.\nIl disco \u00e8 stato preceduto dall'EP \"Infected\".\nNella canzone \"Devil's Rendezvous\", \u00e8 ospite come chitarrista l'ex componente Mathias Dieth."}
{"id": "2526492", "revid": "767487", "url": "https://it.wikipedia.org/wiki?curid=2526492", "title": "Live from Russia", "text": "Live from Russia \u00e8 il primo album dal vivo della band heavy metal tedesca U.D.O., pubblicato nel 2001."}
{"id": "2526504", "revid": "767487", "url": "https://it.wikipedia.org/wiki?curid=2526504", "title": "Stream of Passion", "text": "Gli Stream of Passion sono stati un gruppo musicale progressive metal olandese fondato dal compositore olandese Arjen Anthony Lucassen e dalla cantante e violinista messicana Marcela Bovio.\nStoria del gruppo.\nLucassen e Bovio collaborarono per la prima volta nel 2004 in occasione del sesto album in studio degli Ayreon, \"The Human Equation\". In seguito, Lucassen decise di fondare insieme a Bovio un nuovo gruppo musicale al quale si unirono la chitarrista Lori Linstruth, il bassista Johan van Stratum, il tastierista Alejandro Mill\u00e1n e il batterista Davy Mickers. La prima pubblicazione del gruppo, intitolata \"Embrace the Storm\", usc\u00ec nel 2005 ed \u00e8 stata accompagnata l'anno seguente dall'album dal vivo \"Live in the Real World\", contenente l'intero concerto svoltosi il 17 febbraio 2006 presso il Lucy&amp;Co di Rijssen.\nNel 2007 Lucassen, Linstruth e Mill\u00e1n abbandonarono il gruppo e furono sostituiti dai chitarristi Eric Hazebroek e Stephan Schultz e dal tastierista Jeffrey Revet. Con questa nuova formazione venne pubblicato il secondo album in studio \"The Flame Within\", uscito nel 2009 attraverso la Napalm Records e la Inside Out Music. Nello stesso anno anche Mickers lasci\u00f2 il gruppo, venendo sostituito da Martijn Peters. Nel 2011 gli Stream of Passion hanno pubblicato il terzo album in studio \"Darker Days\", dopodich\u00e9 hanno lasciato la Napalm Records per diventare un gruppo indipendente. Nel 2013, attraverso Indiegogo, hanno lanciato una campagna per raccogliere fondi atti a finanziare la realizzazione e la pubblicazione del quarto album in studio, intitolato \"A War of Our Own\" e pubblicato l'anno successivo.\nIl 6 aprile 2016 il gruppo ha annunciato il proprio scioglimento a causa del desiderio dei singoli componenti di voler cercare altre direzioni musicali. Nello stesso comunicato hanno inoltre rivelato gli ultimi concerti, tenuti tra agosto e ottobre 2016, e la pubblicazione di un DVD incentrato sulle riprese del concerto del 2 settembre al P60 di Amsterdam. Il 2 novembre il gruppo ha annunciato l'album video \"Memento\", uscito il 25 novembre dello stesso anno, per poi esibirsi un'ultima volta il 28 dicembre."}
{"id": "2526506", "revid": "767487", "url": "https://it.wikipedia.org/wiki?curid=2526506", "title": "Casciubi", "text": "I Casciubi (in casciubo \"Kasz\u00ebbi\", in polacco \"Kaszubi\", in tedesco \"Kaschuben\") sono una popolazione appartenente al gruppo degli slavi occidentali, storicamente stanziata nella regione della Pomerania (in Polonia).\nLa zona presso la quale vivono \u00e8 conosciuta come \"Casciubia\" o \"Cassubia\" (in casciubo \"Kasz\u00ebb\u00eb\" o \"Kasz\u00ebbsk\u00f4\", in polacco \"Kaszuby\").\nI casciubi parlano la lingua casciuba, una lingua slava occidentale facente parte del ramo delle lingue lechitiche, in passato erroneamente considerata un mero dialetto \"germanizzato\" della lingua polacca. l casciubi sono considerati come etnia a parte o certe volte pi\u00f9 semplicemente come gruppo linguistico.\nDopo aver sub\u00ecto molte tragiche vicissitudini storiche l'etnia casciuba \u00e8 oggi in forte declino; secondo l'ultimo censimento polacco del 2002 solo 5.100 persone si dichiarano di nazionalit\u00e0 casciuba, anche se si considera che circa 50.000 persone parlino usualmente il casciubo in Polonia. Altre stime sull'effettivo numero di casciubi attualmente oscillano da un minimo di 50.000 persone fino a un massimo di 500.000 (2006); anche per questo la lingua gode oggi di un certo grado di protezione legale in Polonia, ed \u00e8 studiata in varie scuole.\nIl popolo casciubo \u00e8 discendente diretto dell'antica trib\u00f9 slava dei pomerani. \u00c8 accertato che gli antenati dei casciubi e pomerani arrivarono nella regione del basso corso della Vistola e dell'Oder gi\u00e0 circa 1500 anni fa. La pi\u00f9 antica menzione conosciuta che faccia riferimento ai casciubi \u00e8 una carta del XIII secolo firmata dal duca Barnim I di Pomerania."}
{"id": "2526507", "revid": "767487", "url": "https://it.wikipedia.org/wiki?curid=2526507", "title": "Mastercutor Alive", "text": "Mastercutor Alive \u00e8 un album live pubblicato dalla band heavy metal tedesca U.D.O. nel 2008.\nContiene l'intero concerto del 3 maggio 2008 alla \"Stadthalle\" di Tuttlingen, Germania ed \u00e8 stato pubblicato anche in versione DVD."}
{"id": "2526510", "revid": "149727", "url": "https://it.wikipedia.org/wiki?curid=2526510", "title": "Albrechts", "text": ""}
{"id": "2526511", "revid": "113916738", "url": "https://it.wikipedia.org/wiki?curid=2526511", "title": "Dietzhausen", "text": "Dietzhausen \u00e8 una frazione (\"Ortsteil\") della citt\u00e0 tedesca di Suhl, nel Land della Turingia."}
{"id": "2526512", "revid": "149727", "url": "https://it.wikipedia.org/wiki?curid=2526512", "title": "Goldlauter-Heidersbach", "text": ""}
{"id": "2526515", "revid": "46291", "url": "https://it.wikipedia.org/wiki?curid=2526515", "title": "Monarda", "text": "Monarda \u00e8 un genere di piante annuali o perenni della famiglia delle Lamiaceae, indigene del Nord America.\nIl nome del genere \u00e8 un omaggio al medico e naturalista spagnolo Nicol\u00e1s Monardes (1493-1578).\nTassonomia.\nComprende le seguenti specie: \nUsi.\nLe foglie di \"M. didyma\" e \"M. citriodora\" hanno un aroma simile al bergamotto e vengono usate, essiccate, nelle bibite, nel t\u00e8 e nei sacchetti profumati. Dalla \"Monarda didyma\" si ricava, infatti, il \"t\u00e8 Oswego\", il cui nome deriva dalla trib\u00f9 degli \"Oswego\" che fece uso delle foglie di tale pianta, simile al t\u00e8 cinese e ampiamente utilizzato in Gran Bretagna.\nDai fiori della monarda si ricava un'essenza odorosa denominata monardina, largamente impiegata nei settori della medicina e della profumeria. In medicina omeopatica \u00e8 usata come antipiretico e digestivo.\nAttualmente \u00e8 coltivata in Italia nel territorio Alto Sebino. La pianta preferisce terreni ricchi di humus e particolarmente profondi."}
{"id": "2526516", "revid": "103249277", "url": "https://it.wikipedia.org/wiki?curid=2526516", "title": "Heinrichs", "text": "Heinrichs pu\u00f2 riferirsi a:"}
{"id": "2526517", "revid": "149727", "url": "https://it.wikipedia.org/wiki?curid=2526517", "title": "M\u00e4bendorf", "text": ""}
{"id": "2526518", "revid": "149727", "url": "https://it.wikipedia.org/wiki?curid=2526518", "title": "Vesser", "text": ""}
{"id": "2526519", "revid": "149727", "url": "https://it.wikipedia.org/wiki?curid=2526519", "title": "Wichtshausen", "text": ""}
{"id": "2526520", "revid": "767487", "url": "https://it.wikipedia.org/wiki?curid=2526520", "title": "Infected (U.D.O.)", "text": "Infected \u00e8 il terzo EP pubblicato dalla band heavy metal tedesca U.D.O.\nIl disco, uscito il 26 giugno 2009 in un'edizione limitata a sole 2222 copie in tutto il mondo, ha preceduto l'uscita dell'album \"Dominator\".\nLa canzone \"\u041f\u043b\u0430\u0447\u0435\u0442 \u0421\u043e\u043b\u0434\u0430\u0442 (Platchet Soldat)\" \u00e8 la versione in russo di \"Cry Soldier Cry\"; si tratta di un remix di una traccia gi\u00e0 pubblicata nell'EP \"The Wrong Side of Midnight\".\n\"Poezd Po Rossii\" \u00e8 invece la versione in russo di \"Trainride in Russia\" dell'album \"Thunderball\", registrata durante un concerto del 2008 in Mosca, Russia."}
{"id": "2526521", "revid": "838137", "url": "https://it.wikipedia.org/wiki?curid=2526521", "title": "Questions (gruppo musicale italiano)", "text": ""}
{"id": "2526531", "revid": "399", "url": "https://it.wikipedia.org/wiki?curid=2526531", "title": "Agopuntura", "text": "L'agopuntura (, in cinese) \u00e8 una medicina alternativa, non scientifica e non verificata, che fa uso dell'inserzione di aghi in specifici punti del corpo umano, al fine di promuovere la salute e il benessere dell'individuo: secondo la medicina tradizionale cinese, stimolando questi punti si possono correggere gli squilibri nel flusso del \"qi\" attraverso canali conosciuti come \"meridiani\".\nL'origine dell'agopuntura in Cina \u00e8 incerta. I primi riferimenti bibliografici a questa pratica sono presenti nell'antico testo cinese \"Huangdi Neijing\", il leggendario \"Canone di Medicina Interna dell'Imperatore\" che fu compilato tra il 305 e il 204 a.C.. Prima di ci\u00f2, \u00e8 ipotizzabile che venissero utilizzati strumenti in pietra o in osso, e quindi assolutamente lontani dalla visione che abbiamo oggi della pratica.\nLa pratica si diffuse secoli fa in molte parti dell'Asia; essa \u00e8 inclusa nel corpo teorico-pratico della medicina tradizionale cinese, di cui costituisce una delle sue 5 componenti (insieme a dieta, fitoterapia, massoterapia e le ginnastiche psicofisiche quali Qi Gong e Tai Chi); alcune sue forme sono anche descritte nella letteratura della medicina tradizionale coreana, in cui viene chiamata \"yakchim\") come pure in India.\nStoria.\nLa data di inizio precisa dell'utilizzo dell'agopuntura in Cina e la sua evoluzione dai primi tempi sono temi incerti. Una tradizione \u00e8 che alcuni soldati, feriti da frecce in battaglia, siano stati cos\u00ec guariti da malanni cronici che non erano altrimenti trattabili, ed esistono anche altre varianti su questo tema. In Cina sono state ritrovate pietre affilate, conosciute come \"Bian shi\", suggerendo che la pratica possa essere datata al neolitico o forse anche prima, all'et\u00e0 della pietra. Sono stati trovati geroglifici e pittogrammi, risalenti alla dinastia Shang (1600 \u2013 1100 a.C.), che suggeriscono come l'agopuntura fosse praticata insieme alla moxibustione; \u00e8 stato anche ipotizzato che l'agopuntura possa avere le sue origini nel salasso o nella demonologia. Nonostante i miglioramenti nella metallurgia nel corso dei secoli, fu solo dopo il II secolo a.C., durante la dinastia Han, che gli aghi in pietra e in osso vennero sostituiti dagli aghi di metallo. I primi esempi di aghi in metallo sono stati trovati in una tomba datata 113 a.C., anche se il loro uso potrebbe non necessariamente essere stato l'agopuntura.\nIl primo esempio di utilizzo di un \"meridiano\" invisibile per la diagnosi e il trattamento risale al secondo secolo a.C., ma non viene menzionato l'uso di aghi, mentre il pi\u00f9 antico riferimento all'inserimento di aghi terapeutici si ha nel testo antico \"Shiji\" (\u53f2\u8a18; tradotto come \"Memorie Storiche\") che per\u00f2 non menziona i meridiani, e potrebbe essere un riferimento all'incisione drenante degli ascessi, piuttosto che all'agopuntura. I testi \"Mawangdui\", anch'essi risalenti al II secolo a.C. (anche se anticipano lo \"Shiji\"), citano l'uso di pietre appuntite per aprire ascessi, e la moxibustione, ma non l'agopuntura. Tuttavia, a partire dal II secolo a.C., l'agopuntura sostitu\u00ec la moxibustione come trattamento primario per le condizioni sistemiche.\nLa prima testimonianza scritta di agopuntura si trova nel Huangdi Neijing (\u9ec4\u5e1d\u5185\u7ecf; tradotto come \"Canone di Medicina Interna dell'Imperatore\"), datato circa 300 a.C..\nNon c'\u00e8 distinzione tra agopuntura e moxibustione, e viene data la stessa indicazione per i due trattamenti.\nLa pratica dell'agopuntura si estese dalla Cina alle aree ora facenti parte di Giappone, Corea, Vietnam e Taiwan, differenziandosi dalle pi\u00f9 rigide teoria e pratica adottate nella medicina tradizionale cinese sulla terraferma; Un gran numero di contemporanei al di fuori della Cina seguirono queste pratiche non tradizionali, specialmente in Europa. La Corea \u00e8 ritenuta il primo paese in cui l'agopuntura si diffuse al di fuori della Cina: in Corea, secondo la leggenda l'agopuntura \u00e8 stata sviluppata dal leggendario imperatore Dangun, anche se \u00e8 pi\u00f9 probabile che sia stata importata da un prefetto coloniale cinese. In Cina, tra la dinastia Han e la dinastia Song, furono scritte circa novanta opere sull'agopuntura, e l'imperatore Song Ren Zong, nel 1023, ordin\u00f2 la produzione di una statuetta di bronzo raffigurante i meridiani e i punti di agopuntura allora in uso. Tuttavia, dopo la fine della dinastia Song, l'agopuntura perse valore e inizi\u00f2 a essere vista come una professione tecnica, in opposizione alla professione pi\u00f9 teorica dell'erboristeria.\nI missionari portoghesi nel XVI secolo furono tra i primi a portare racconti di agopuntura dall'Oriente. Jacobus Bontius, un chirurgo olandese che viaggi\u00f2 in Asia, descrisse la pratica sia in Giappone che a Giava. Tuttavia in questo periodo in Cina la pratica veniva sempre pi\u00f9 associata alle classi inferiori e analfabete. Nel 1674, Hermann Buschoff, un sacerdote olandese di Batavia, pubblic\u00f2 il primo libro sulla moxibustione (dal giapponese \"mogusa\") per la cura dell'artrite. Il primo trattato occidentale sull'agopuntura fu pubblicato nel 1683 da Willem ten Rhijne, un medico olandese che aveva lavorato presso l'emporio olandese Dejima a Nagasaki per due anni. Nel 1757 il medico Xu Daqun descrisse l'ulteriore calo dell'agopuntura, descrivendola come un'arte perduta, con pochi esperti ad insegnarla; il declino fu attribuito in parte alla popolarit\u00e0 delle prescrizioni e dei farmaci, e in parte alla sua associazione con le classi inferiori.\nNel 1822, un editto dell'imperatore cinese viet\u00f2 la pratica e l'insegnamento dell'agopuntura nell'Accademia Imperiale di Medicina, perch\u00e9 inadatta alla pratica degli studenti nobili. In questo periodo, l'agopuntura era ancora citata ancora in Europa con tanto scetticismo quanta ammirazione, con pochi studi e solo una piccola quantit\u00e0 di sperimentazioni.\nAttorno agli inizi del XX secolo, nessun documento sull'agopuntura faceva riferimento ai \"punti dell'agopuntura\": gli aghi venivano semplicemente inseriti in prossimit\u00e0 del punto di dolore; i \"Qi\" erano originariamente i vapori derivanti dal cibo, e i meridiani erano dei canali anatomici o i vasi sanguigni. Un francese, George Souli\u00e9 de Morant, fu il primo a usare il termine \"meridiano\" e ad identificare il termine \"Qi\" con \"energia\", nel 1939.\nNei primi anni dopo la guerra civile cinese, i leader del Partito Comunista Cinese ridicolizzavano la medicina tradizionale cinese, tra cui l'agopuntura, considerandola superstiziosa, irrazionale e arretrata, sostenendo che essa fosse in conflitto con la dedizione del partito verso la scienza come strada del progresso. Il presidente del partito comunista Mao Zedong poi cambi\u00f2 questa posizione, dicendo che \u00abla medicina cinese e la farmacologia sono un grande tesoro e si dovrebbe compiere sforzi per esplorarle ed elevarle ad un livello superiore\u00bb. Sotto la guida di Mao, in risposta alla mancanza di medici moderni, l'agopuntura venne riscoperta e la sua teoria riscritta per rispettare le necessit\u00e0 politiche, economiche e logistiche di provvedere alle esigenze mediche della popolazione della Cina. Pi\u00f9 tardi la teoria della medicina tradizionale degli anni '50 fu riscritta nuovamente, su insistenza di Mao, come una risposta politica alla mancanza di unit\u00e0 tra medicina cinese tradizionale e scientifica, e per correggere il presunto \u00abpensiero borghese dei medici in medicina occidentale\u00bb.\nL'agopuntura ottenne attenzione negli Stati Uniti quando il presidente Richard Nixon visit\u00f2 la Cina nel 1972. Durante parte della visita, alla delegazione fu mostrato un paziente, mentre veniva sottoposto ad un intervento di chirurgia maggiore completamente sveglio, apparentemente trattato con l'agopuntura piuttosto che con un'anestesia. Pi\u00f9 tardi fu scoperto che i pazienti selezionati per la chirurgia avevano sia un'alta tolleranza al dolore, che ricevuto un pesante indottrinamento prima dell'operazione; questi casi dimostrativi spesso ricevevano anche morfina surrettiziamente attraverso una somministrazione endovenosa, che agli osservatori era stata detta contenere solo liquidi e sostanze nutritive. L'utilizzo dell'agopuntura come anestesia per la chirurgia cadde in disgrazia in Cina con l'avvento dei chirurghi scientificamente addestrati. Una delegazione del \"Committee for Skeptical Inquiry (Comitato per l'Indagine Scientifica delle Affermazioni sul Paranormale)\" segnal\u00f2 nel 1995: \u00abnon ci \u00e8 stata mostrata l'anestesia per la chirurgia tramite agopuntura, questa a quanto pare \u00e8 caduta in disgrazia con i chirurghi scientificamente addestrati. Il Dr. Han, per esempio, \u00e8 stato enfatico nel dire che lui e i suoi colleghi vedono l'agopuntura solo come analgesico (riduttore di dolore), non come anestetico (agente che blocca tutte le sensazioni coscienti)\u00bb.\nLa pi\u00f9 grande esposizione mediatica in Occidente avvenne quando il reporter del \"New York Times\" James Reston ricevette l'agopuntura a Pechino per un dolore post-operatorio nel 1971, e ne parl\u00f2 compiaciuto nel giornale. Nel 1972 fu anche istituito il primo centro legale di agopuntura negli Stati Uniti, a Washington; durante il 1973-1974, questo centro accolse fino a pi\u00f9 di mille pazienti. Nel 1973 l'istituto del Tesoro americano \"Internal Revenue Service\" permise la detrazione delle spese di agopuntura come spese mediche.\nAgopuntura e moxibustione della Medicina Tradizionale Cinese sono state dichiarate Patrimonio Culturale dell'Umanit\u00e0 dall'UNESCO nel 2010, classificate tra i Patrimoni orali e immateriali dell'umanit\u00e0.\nAgopuntura primitiva in Europa.\nIn Europa, gli esami sul corpo mummificato di \u00d6tzi, la Mummia del Similaun, vecchio di quasi 5000 anni, hanno individuato 15 gruppi di tatuaggi, alcuni dei quali sono proprio situati su punti che ora sono visti come punti di agopuntura contemporanea. Questa scoperta \u00e8 stata dichiarata prova che in Eurasia durante l'et\u00e0 del bronzo si ricorresse a pratiche simili all'agopuntura.\nTeorie.\nL'agopuntura cinese considera il corpo umano come un insieme che coinvolge numerosi \"sistemi funzionali\" che sarebbero in molti casi associabili approssimativamente ad organi fisici. Alcuni di questi sistemi funzionali come il \"san jiao\" non hanno per\u00f2 organi fisici corrispondenti. La malattia viene interpretata come la perdita dell'omeostasi tra i vari sistemi funzionali, e il trattamento della stessa viene tentato modificando l'attivit\u00e0 di uno o pi\u00f9 di questi sistemi, mediante l'azione degli aghi, della pressione, del calore, ecc. in parti sensibili e di piccole dimensioni del corpo dette punti di agopuntura o \"xue\" (\u7a74, cavit\u00e0 in cinese).\nLa teoria generale dell'agopuntura \u00e8 basata sul presupposto che le funzioni corporee sono regolamentate da un'energia chiamata \"qi\" che scorre attraverso il corpo; le interruzioni di questo flusso sono ritenute responsabili della malattia. Si considera che il dolore indichi un blocco o una stagnazione del flusso del \"qi\"; un assioma della letteratura medica dell'agopuntura \u00e8 \"niente dolore, niente blocco; niente blocco, niente dolore\". L'agopuntura racchiude una famiglia di procedure che mirano a correggere gli squilibri nel flusso del \"qi\" tramite stimolazione di sedi anatomiche (solitamente chiamate \"punti di agopuntura\" o \"agopunti\") sulla o sotto la pelle, attraverso una variet\u00e0 di tecniche. Il meccanismo pi\u00f9 comune di stimolazione dei punti dell'agopuntura si avvale della penetrazione nella pelle di sottili aghi metallici, che possono poi essere manipolati manualmente o mediante stimolazione elettrica.\nSecondo le teorie degli agopunturisti, esisterebbero dodici canali principali, detti meridiani, che si estendono verticalmente, bilateralmente e simmetricamente; ogni canale corrisponderebbe e si connetterebbe internamente ad ognuno dei dodici \"zang fu\" (\"organi\"). Significa che vi sarebbero sei canali \"yin\" e sei \"yang\"; vi sono tre canali \"yin\" e tre \"yang\" che corrono su ciascun braccio, tre \"yin\" e tre \"yang\" su ciascuna gamba:\nIl presunto flusso del \"qi\" attraverso ciascuno dei dodici canali comprenderebbe una via interna e una esterna. La via esterna \u00e8 quella normalmente mostrata su una mappa per l'agopuntura ed \u00e8 relativamente superficiale. Tutti i punti di agopuntura di un canale risiedono nella sua via esterna. Le vie interne costituiscono il corso profondo del canale in cui entrano le cavit\u00e0 del corpo e gli organi \"Zang-Fu\" correlati. I percorsi superficiali dei dodici canali descrivono tre circuiti completi del corpo.\nIl presunto flusso di energia attraverso i meridiani sarebbe il seguente: dal canale \"polmone\" della mano (\"taiyin\"), al canale \"intestino crasso\" della mano (\"yangming\"), al canale \"stomaco\" del piede (\"yangming\"), al canale \"milza\" del piede (\"taiyin\"), al canale \"cuore\" della mano (\"shaoyin\"), al canale \"intestino tenue\" della mano (\"taiyang\"), al canale \"vescica\" del piede (\"taiyang\"), al canale \"rene\" del piede (\"shaoyin\"), al canale \"pericardio\" della mano (\"jueyin\"), al canale \"San Jiao\" della mano (\"shaoyang\"), al canale \"cistifellea\" del piede (\"shaoyang\"), al canale \"fegato\" del piede (\"jueyin\"), e poi nuovamente al canale \"polmone\" della mano (\"taiyin\").\nIl trattamento dei punti di agopuntura pu\u00f2 essere effettuato lungo i dodici meridiani principali o gli otto addizionali. Dieci dei meridiani principali sono chiamati con nomi di organi del corpo (cuore, fegato, ecc.), due con nomi di cosiddette funzioni corporee (protettore del cuore o pericardio, e \"San Jiao\", riscaldatore triplice). I due pi\u00f9 importanti degli otto meridiani \"addizionali\" sono situati nella linea mediana delle facce anteriori e posteriori del tronco e della testa.\nSta agli agopunturisti decidere quali punti trattare, ponendo domande al paziente e avvalendosi degli strumenti diagnostici della medicina occidentale e della medicina tradizionale cinese, come l'analisi del polso radiale destro o sinistro in tre livelli di pressione applicata.\nCi sono molte altre scuole di teoria dell'agopuntura, tra cui:\nVi sono tecniche e discipline che non utilizzano gli aghi, ma si basano sulla stessa teoria dei meridiani e dell'energia, queste tecniche utilizzano la pressione o la digitopressione come lo Shiatsu, il Tuin\u00e0, oppure il picchiettamento di punti come l'E.F.T. o il PEAT.\nAgopressione.\nL'agopressione \u00e8 una tecnica terapeutica appartenente alla branca della cosiddetta Medicina tradizionale cinese, basata sulle stesse idee dell'agopuntura: vi sarebbero dunque nel corpo umano dei canali principali, detti meridiani, che possono essere sollecitati meccanicamente.\nL'agopressione viene praticata attuando, normalmente con le dita, una pressione fisica su mano, gomito e altre parti del corpo. L'agopressione moderna viene fatta anche con strumenti di metallo o punte di legno per riprodurre l'antica tecnica cinese che veniva fatta con ossa di animali appuntite.\nLa tecnica non \u00e8 invasiva: come l'agopuntura, l'agopressione viene considerata come una forma di medicina alternativa.\nVerifiche sperimentali.\nA partire dalla fine del XX secolo, l'agopuntura \u00e8 stata sottoposta ad un'enorme mole di studi scientifici volti ad analizzarne l'efficacia in maniera rigorosa, in modo da escludere l'eventualit\u00e0 che dei risultati positivi siano dovuti al semplice effetto placebo: i pazienti vengono divisi in due o pi\u00f9 gruppi, e si confrontano i risultati tra il gruppo sottoposto alla vera agopuntura e quello sottoposto all'inserimento di aghi in posizioni casuali. L'argomento rimane tuttavia ancora controverso, e l'accuratezza di alcuni studi \u00e8 stata messa in dubbio. I risultati sono a volte contrastanti: ad esempio, studi relativi al trattamento del dolore ne hanno dimostrato l'efficacia limitatamente a forme lievi di dolore, stabilendo tuttavia che non esistono evidenze per consigliare questa pratica per una forma acuta di lombalgia e che, rispetto al campione di controllo assente da trattamenti, non si evidenziavano differenze e miglioramenti di nessun genere nell'attenuazione del dolore lombalgico, immediatamente dopo e nemmeno nel breve termine e concludendo che l'agopuntura non \u00e8 pi\u00f9 efficace delle terapie convenzionali e di altre terapie alternative (en. wiki, ref. n.101), e ha un basso livello di evidenza scientifica nel trattamento del dolore (meta-review sistematica pubblicata nel 2011. La moxibustione combinata ad agopuntura sembra migliorare l'espressione delle proteine di giunzione cellulare in pazienti affetti dal morbo di Crohn.\nTuttavia, una meta-analisi ha stabilito che l'agopuntura nel trattamento di un dolore cronico lombare risulti positiva ad un'analisi costi-benefici \"se\" associata ad una terapia tradizionale, complementare e non sostitutiva di queste terapie (con l'eccezione di un coesistente disturbo depressivo), senza mostrare differenze tra una trattamento reale di agopuntura e uno completamente simulato, mentre secondo una review sistematica del 2011 il rapporto costi-benefici risulta insufficiente nel trattamento delle forme di dolore cronico.\nUna sintesi (\"overview\") di altre revisioni sistematiche della letteratura Cochrane nel 2008 ha concluso che l'agopuntura \u00e8 inefficace per un ampio spettro di sintomatologie, notando che una considerevole parte degli studi clinici prodotti nei vent'anni precedenti sarebbe stata metodologicamente carente per un insufficiente controllo degli effetti non specifici, e per la scelta di campioni sia clinici che di controllo troppo piccoli (di dimensione non statisticamente significativa).\nLa Medicina basata su prove di efficacia ha prodotto risultati differenti. L'evidenza suggerisce che i benefici eventualmente conseguibili con un trattamento di breve termine con l'agopuntura non generano benefici nel lungo termine e che i pochi benefici sono transitori e di breve durata. Qualche studio afferma che l'agopuntura pu\u00f2 alleviare il dolore, ma la maggioranza afferma che gli effetti attribuiti all'agopuntura sono principalmente dovuti ad un effetto placebo.\nAltri studi dimostrano l'inefficacia dell'agopuntura in alcune casistiche.\nLe evidenze non permettono di candidare l'agopuntura come un'alternativa ai trattamenti della medicina tradizionale. E non si \u00e8 rivelata migliore dei trattamenti della medicina tradizionale nel lungo termine. Una revisione sistematica e meta-analisi della letteratura clinica conclude che l'effetto analgesico dell'agopuntura \u00e8 non provato o privo di rilevanza clinica perch\u00e9 non pu\u00f2 essere chiaramente distinto dalla bias (probabilit\u00e0 di errore sistematico), e resterebbe da chiarire se i benefici dell'agopuntura nell'attenuazione del dolore siano da attribuire all'effetto psicologico del rituale dell'ago. Una review sistematica e meta-analisi del 2017 ha evidenziato che l'agopuntura all'orecchio pu\u00f2 ridurre la sensazione di dolore nelle 48 ore successive al trattamento, ma la differenza dei valori medi del gruppo sperimentale e del gruppo di controllo non era apprezzabile, ed \u00e8 necessaria una \"rigorosa ricerca per stabilire un'evidenza in modo definitivo\".\nNel caso della nausea, studi sistematici hanno concluso che la stimolazione di un particolare punto (con l'agopuntura, la digitopressione o altri metodi) ha effetti antiemetici ai fini della riduzione della nausea post intervento chirurgico.\nNon esiste invece alcuna prova scientifica o anatomica che esistano il \"qi\" o i meridiani che sono i concetti centrali dell'agopuntura.\nDati OMS.\nL'Organizzazione Mondiale della Sanit\u00e0 include l'agopuntura tra le medicine tradizionali.\nLegislazione.\nIn alcuni paesi non ci sono requisiti legali riguardo all'istruzione degli operatori, e chiunque pu\u00f2 autoproclamarsi agopunturista, rendendo difficile discernere l'effettivo valore delle licenze e dell'istruzione degli agopunturisti. Molti paesi non conferiscono titoli di agopuntore o non richiedono particolari corsi.\nL'agopuntura nel mondo.\nL'uso dell'agopuntura per determinate condizioni \u00e8 stato approvato dal National Institutes of Health (\"Istituti Nazionali di Sanit\u00e0\") degli Stati Uniti, dal National Health Service del Regno Unito, dalla Organizzazione mondiale della sanit\u00e0 e dal \"National Center for Complementary and Alternative Medicine\".\nAlcuni scienziati hanno criticato queste scelte come eccessivamente ingenue e non tenenti conto delle obiezioni o critiche mosse alle ricerche effettuate per dimostrare l'efficacia dell'agopuntura.\nAustralia.\nL'agopuntura \u00e8 diventata una professione sanitaria registrata presso la \"Australian Health Practitioner Regulation Agency\" (AHPRA) nel luglio 2012. Prima, Victoria era l'unico stato in Australia con una lista di iscrizione governativa ufficiale per l'agopuntura (\"Chinese Medicine Registration Board of Victoria\", CMBV). Nel 2012 la CMBV \u00e8 diventata il \"Chinese Medicine Board of Australia\" ed \u00e8 attualmente in procinto di istituire regimi di abilitazione alla professione in collaborazione con l'AHPRA.\nCanada.\nNella Columbia Britannica, la pratica dell'agopuntura e della medicina cinese \u00e8 stata professionalmente disciplinata a partire dal 1996, dal CTCMA.\nIn Ontario, la pratica dell'agopuntura \u00e8 ora regolata dal \"Traditional Chinese Medicine Act\" (2006, S.O.2006, capitolo 27).\nIl governo \u00e8 in procinto di istituire un collegio il cui mandato sar\u00e0 quello di sorvegliare l'attuazione delle politiche e normative relative alla professione.\nCina.\nIn Cina, l'agopuntura e gli altri tipi di medicina tradizionale seguono una propria formazione in facolt\u00e0 ad essa dedicate.\nGiappone.\nIn Giappone, per trattare i pazienti \u00e8 necessaria una licenza nazionale di agopuntore. La licenza di \"Harishi\" richiede quattro anni di formazione, in istituti di istruzione professionale.\nGermania.\nDal 1\u00ba gennaio 2007 tutte le assicurazioni sanitarie obbligatorie tedesche pagano, in base ad una decisione del \"Gemeinsamer Bundesausschuss\", l'agopuntura come parte della gestione del dolore cronico della parte bassa della schiena o delle ginocchia, dolore causato da artrite del ginocchio. Il trattamento del mal di testa con l'agopuntura non \u00e8 stato incluso, in quanto non risulta alcun vantaggio rispetto alla terapia standard. Tutti gli altri trattamenti di agopuntura non sono coperti dalla assicurazione sanitaria obbligatoria, e devono essere pagati autonomamente.\nItalia.\nL'agopuntura rientra tra le \"medicine e pratiche non convenzionali\" ritenute rilevanti da un punto di vista sociale in Italia, sulla base delle indicazioni del Parlamento europeo e del Consiglio d'Europa nonch\u00e9 in base alla maggiore frequenza di ricorso ad essa da parte dei cittadini, oltre che degli indirizzi medici non convenzionali.\nIn Italia possono praticare l'agopuntura solo medici e veterinari laureati, poich\u00e9 la si considera un atto eminentemente medico: \u00abl'Agopuntura, la Fitoterapia e l'Omeopatia costituiscono atto sanitario e sono oggetto di attivit\u00e0 riservata perch\u00e9 di esclusiva competenza e responsabilit\u00e0 professionale del medico chirurgo, dell'odontoiatra professionale, del medico veterinario e dei farmacista, ciascuno per le rispettive competenze\u00bb. Chi la pratica senza questo requisito commette un atto illegale, punibile penalmente (sentenza della Corte di Cassazione, 1982).\nChiunque \u00e8 stato formato all'estero in Medicina deve sostenere in Italia l'esame di stato per poterla esercitare: centri in cuii l'eventuale agopunturista cinese \u00e8 \"coperto\" da un medico italiano o comunque abilitato, sono illegali. Questa posizione si fonda sul principio che qualunque intervento terapeutico debba essere preceduto da una diagnosi corretta.\nCi\u00f2 non toglie che anche il medico debba seguire una formazione precisa per esercitare l'agopuntura, non potendo improvvisarsi.\nIl principio era stato ribadito anche a Terni dal Convegno Nazionale della FNOMCeO nel 2002; nonostante alcune proposte di legge risalissero gi\u00e0 al 1987, soltanto il 7 febbraio 2013, nella conferenza permanente Stato-Regioni, \u00e8 stato emanato un accordo che regolamenta sia la qualit\u00e0 della formazione e della pratica dell'agopuntura, sia il riconoscimento legale del profilo professionale di medico agopuntore, istituendo presso gli Ordini professionali provinciali dei medici chirurghi e degli odontoiatri, elenchi dei professionisti esercenti l'agopuntura.\nAgopuntura e moxibustione sono inoltre trattate in varie strutture ospedaliere e territoriali italiane.\nNuova Zelanda.\nL'agopuntura non \u00e8 una professione sanitaria regolamentata. L'assicurazione statale \"Accident Compensation Corporation\" rimborsa i trattamenti di agopuntura effettuati da operatori sanitari regolari e da alcuni agopuntori tradizionali e \"laici\" che appartengono ad associazioni professionali volontarie.\nRegno Unito.\nL'agopuntura non \u00e8 una professione regolamentata. Il principale organismo per gli standard professionali in agopuntura \u00e8 il \"British Acupuncture Council\". La British Medical Acupuncture Society \u00e8 un organo professionale interdisciplinare per operatori sanitari regolari che utilizzano l'agopuntura tra le proprie pratiche; inoltre esiste anche la \"Acupuncture Association of Chartered Physiotherapists\".. \u00c8 un organismo autorizzato dalla \"Professional Standard Authority\", ma l'iscrizione dei singoli praticanti \u00e8 su base volontaria. Il \"National Institute for Health and Care Excellence\" (NICE) che elabora le linee guida del Servizio Sanitario Britannico ha indicato l'agopuntura per un parziale beneficio in alcune forme di mal di testa (cefalea di tipo tensivo e nell'emicrania)\nStati Uniti.\nGli agopuntori negli Stati Uniti sono tenuti a frequentare un programma accreditato di laurea di tre o quattro anni per ottenere la licenza. Mentre alcune scuole sono accreditate regionalmente, la maggioranza dei programmi di formazione professionali sono accreditati dalla \"Accreditation Commission for Acupuncture and Oriental Medicine\", ACAOM (Commissione di accreditamento per l'agopuntura e la medicina orientale). Ogni stato ha le proprie agenzie di abilitazione e conferisce titoli diversi, che vanno da \"Medico agopunturista\" in Florida, alla \"Licenza di agopuntore\" nella maggior parte degli Stati. L'abbreviazione \"Dipl. Ac.\" sta per \"Diplomate of Acupuncture\" e indica che il titolare \u00e8 laureato dal NCCAOM. Ventitr\u00e9 Stati richiedono la certificazione di questo ente.\nUn sondaggio tra i medici americani nel 2005 ha mostrato che il 59% ritiene che l'agopuntura abbia \"almeno un qualche tipo di efficacia\" nel trattamento del dolore. Nel 1996 la Food and Drug Administration ha cambiato lo status di aghi di agopuntura da dispositivi medici di \"classe III\" a dispositivi medici di \"classe II\", sottintendendo che gli aghi sono considerati come sicuri ed efficaci se utilizzati in modo appropriato da praticanti abilitati. A partire dal 2004, quasi il 50% degli americani iscritti a piani di assicurazione sanitaria del datore di lavoro sono coperti anche per i trattamenti di agopuntura.\nCritiche.\nLa scelta di una medicina alternativa come sostituzione alle moderne cure mediche standard potrebbe comportare l'inadeguatezza della diagnosi, o del trattamento, di condizioni per cui la medicina moderna ha una soluzione di maggiore efficacia. Come con le altre medicine alternative, personale disonesto o inesperto potrebbe anche indurre pazienti ad esaurire le proprie risorse finanziarie nel perseguire trattamenti inefficaci.\nCodici deontologici dettati da organizzazioni accreditate, come il \"National Certification Commission for Acupuncture and Oriental Medicine\", richiedono ai professionisti di effettuare \"tempestivi invii ad altri professionisti sanitari se opportuno\".\nLa comunit\u00e0 scientifica ha pi\u00f9 volte ribadito che i \"presupposti\" su cui si basa l'agopuntura sono del tutto privi di valore scientifico. Il NCAHF (\"National Council Against Health Fraud\") nel 1990 ha pubblicato uno studio secondo cui \u00abLa ricerca durante gli ultimi venti anni ha fallito nel dimostrare che l'agopuntura sia efficace contro qualunque malattia\u00bb e che \u00abgli effetti percepiti dell'agopuntura sono probabilmente causati da una combinazione di aspettative, suggestione, revulsione, condizionamento e altri meccanismi psicologici\u00bb. In parole povere, molti degli effetti benefici percepiti sono probabilmente causati da cambiamenti nello stato d'animo, dall'effetto placebo e dalla . Tuttavia i ricercatori hanno evidenziato che questo meccanismo dovrebbe essere studiato ancora meglio, per capirne tutte le implicazioni a livello neuroendocrino.\nSecondo una ricerca eseguita dalla neurobiologa Maiken Nedergaard e dai suoi collaboratori presso l'University of Rochester Medical Center e pubblicata sulla rivista Nature Neuroscience, l'agopuntura agirebbe favorendo il rilascio nei tessuti interessati di adenosina, che entra in relazione con i segnali di dolore al cervello.\nRischi ed eventi avversi.\nL'agopuntura \u00e8 una tecnica poco invasiva. Il gruppo di studio dei National Institutes of Health, istituzione pubblica statunitense per la ricerca medica, ha rilasciato la seguente dichiarazione riguardo ai rischi associati all'agopuntura: \u00abEffetti collaterali avversi dell'agopuntura sono estremamente ridotti e sicuramente minori dei trattamenti convenzionali\u00bb. C'\u00e8 accordo generale sul fatto che l'agopuntura sia sicura se somministrata da operatori qualificati utilizzando aghi sterili e che essa presenti un rischio molto basso di gravi effetti collaterali.\nTuttavia, poich\u00e9 nell'agopuntura gli aghi penetrano nella pelle, sono comunque procedure invasive e quindi non prive di rischio. Le lesioni sono rare tra i pazienti trattati dai professionisti addestrati in certi paesi. A volte, gli aghi devono, per legge, essere sterili e monouso; in alcuni paesi, gli aghi possono essere riutilizzati se essi sono prima risterilizzati, ad esempio in autoclave. Quando gli aghi sono contaminati, il rischio di infezioni batteriche o di altre infezione ematiche aumenta, come avviene con il riutilizzo di qualsiasi tipo di ago. Anche l'OMS ha pubblicato un documento relativo ai rischi clinici e alla corretta pratica dell'agopuntura: vengono menzionati rischi infettivi, soprattutto se sono usati aghi multiuso che non sono stati sterilizzati a dovere e quindi potrebbero trasferire infezioni come l'HIV o l'epatite, e il rischio di provocare ematomi a seguito della puntura accidentale di strutture circolatorie, che pu\u00f2 capitare soprattutto se non vengono seguite le indicazioni sulla profondit\u00e0 e l'angolazione dell'infissione.\nLa stragrande maggioranza degli eventi avversi da agopuntura sono eventi minori, e si stima che si verifichino in circa il 7-12% dei trattamenti, sia negli adulti che nei bambini. Quelli segnalati pi\u00f9 comunemente riguardano il sito di inserzione dell'ago: sanguinamento minore (3%), ematoma (2-3%) e dolore da puntura (fino al 3%). Vertigini sono segnalate in circa l'1% dei trattamenti.\nGli eventi avversi gravi sono estremamente rari, nell'ordine di 5 casi su 1 milione e sono di solito provocati da agopuntori scarsamente addestrati o senza licenza. Sono frequentemente causati da un errore medico, e sono estremamente rari e variegati: i pi\u00f9 comuni sono le infezioni causate da aghi non sterili e le lesioni da posizionamento improprio degli aghi, come la puntura di una struttura importante o un danno nervoso. La maggior parte dei casi avvengono in Asia, probabilmente riflettendo l'elevato numero di trattamenti eseguiti, o un numero relativamente maggiore di agopuntori scarsamente addestrati. Una revisione sistematica nel 2010 ha calcolato che l'agopuntura, negli anni analizzati, \u00e8 stata associata ad un numero di decessi pari ad 86, pi\u00f9 comunemente a causa di pneumotorace. Le malattie infettive segnalate, dal 1970, includono infezioni batteriche (50 casi) ed epatite B (in pi\u00f9 di 80 casi). Anche se molto raramente, nella pratica sono possibili lesioni, per inserimento troppo profondo dell'ago, a qualsiasi sito del corpo, compresi il cervello, qualsiasi nervo, i reni o il cuore. Molti degli eventi avversi gravi non sono intrinseci dell'agopuntura, ma piuttosto causati da cattive pratiche (come punture improprie o aghi non sterili), e questo potrebbe essere il motivo per cui queste complicazioni non vengono rilevate nelle indagini sugli agopuntori adeguatamente addestrati."}
{"id": "2526534", "revid": "174919", "url": "https://it.wikipedia.org/wiki?curid=2526534", "title": "Sperone d'Italia", "text": ""}
{"id": "2526536", "revid": "752092", "url": "https://it.wikipedia.org/wiki?curid=2526536", "title": "Treviri-Saarburg", "text": ""}
{"id": "2526537", "revid": "2114356", "url": "https://it.wikipedia.org/wiki?curid=2526537", "title": "Circondario di Treviri-Saarburg", "text": "Il circondario di Treviri-Saarburg (targa TR) \u00e8 un circondario (\"Landkreis\") della Renania-Palatinato, in Germania.\nComprende 4 citt\u00e0 e 98 comuni.\nLa sede amministrativa si trova nella citt\u00e0 extracircondariale di Treviri. Il centro maggiore \u00e8 Konz."}
{"id": "2526538", "revid": "647919", "url": "https://it.wikipedia.org/wiki?curid=2526538", "title": "Circondario di Trier-Saarburg", "text": ""}
{"id": "2526541", "revid": "647919", "url": "https://it.wikipedia.org/wiki?curid=2526541", "title": "Landkreis Trier-Saarburg", "text": ""}
{"id": "2526542", "revid": "647919", "url": "https://it.wikipedia.org/wiki?curid=2526542", "title": "Trier-Saarburg", "text": ""}
{"id": "2526544", "revid": "187240", "url": "https://it.wikipedia.org/wiki?curid=2526544", "title": "Cremaster", "text": ""}
{"id": "2526545", "revid": "113855071", "url": "https://it.wikipedia.org/wiki?curid=2526545", "title": "Konz", "text": "Konz \u00e8 una citt\u00e0 di abitanti della Renania-Palatinato, in Germania.\nAppartiene al circondario (\"Landkreis\") di Treviri-Saarburg (targa TR) ed \u00e8 capoluogo della comunit\u00e0 amministrativa (\"Verbandsgemeinde\") omonima.\nSuddivisione amministrativa.\nKonz si divide in 6 zone, corrispondenti all'area urbana e a 5 frazioni (\"Ortsteil\"):"}
{"id": "2526546", "revid": "121578908", "url": "https://it.wikipedia.org/wiki?curid=2526546", "title": "Giallo Records", "text": "La Giallo Records \u00e8 una casa discografica italiana nata nel 1994, fondata da Sergio Alessandro Ferrario.\nStoria.\nSergio Alessandro Ferrario, titolare insieme a Luigi Mazzesi della Crotalo Edizioni Musicali d\u00e0 vita alla Giallo Records con l'obiettivo di ristampare in CD vecchie canzoni, pubblicate negli anni sessanta e settanta, spesso su 45 giri ormai irreperibili e in molti casi da etichette che hanno chiuso l'attivit\u00e0.\nSuccessivamente l'etichetta si \u00e8 dedicata anche alla pubblicazione di nuovo materiale, di artisti come Gene Guglielmi o Don Miko.\nIl nome deriva dal colore con cui sono stati stampati in prevalenza, almeno per i primi anni, i dischi e le copertine. Con il successivo mutare della grafica, il nome \u00e8 per\u00f2 rimasto invariato.\nDiscografia.\nLa datazione \u00e8 basata sull'etichetta del disco o sulla copertina; qualora nessuno di questi elementi avesse una datazione, \u00e8 basata sulla numerazione del catalogo."}
{"id": "2526547", "revid": "80598", "url": "https://it.wikipedia.org/wiki?curid=2526547", "title": "Lee Selmoco", "text": ""}
{"id": "2526550", "revid": "187240", "url": "https://it.wikipedia.org/wiki?curid=2526550", "title": "Spiracolo", "text": ""}
{"id": "2526551", "revid": "729019", "url": "https://it.wikipedia.org/wiki?curid=2526551", "title": "Henschel Hs 128", "text": "L'Henschel Hs 128 era un bombardiere d'alta quota bimotore ad ala bassa sviluppato dall'azienda tedesca Henschel Flugzeugwerke AG nei tardi anni trenta e rimasto allo stadio di prototipo.\nStoria del progetto.\nNell'ambito del programma di riarmamento della Luftwaffe iniziato nel 1935 alcune proposte vennero presentate per iniziativa personale e non su una specifica emessa dal Reichsluftfahrtministerium (RLM), il ministero che nella Germania hitleriana aveva assunto la supervisione dell'intera aviazione tedesca. Tra questi la Henschel si orient\u00f2 verso un velivolo capace di compiere operazioni di bombardamento da alta quota, pioniere di questa soluzione nell'aeronautica militare tedesca, per sfuggire in questo modo agli attacchi dei caccia nemici e dal fuoco di sbarramento delle postazioni contraerei che in quegli anni riuscivano ad arrivare ad una quota relativamente bassa.\nSu consiglio del direttore dell'ufficio progetti Dr. Friedrich Seewald, che precedentemente era stato a capo del Deutsche Versuchsanstalt f\u00fcr Luftfahrt (DVL) e sviluppato dal Dipl.-Ing. Friedrich Nicolaus, il progetto venne presentato alla fine degli anni trenta riscuotendo un certo interesse nell'RLM, che lo approv\u00f2 assegnando al nuovo velivolo la designazione ufficiale Hs 128 e richiedendo all'azienda, come da consuetudine, la fornitura di due prototipi per le valutazioni.\nIl primo esemplare, l'Hs 128 V1 immatricolato con marche civili D-AHRD, venne portato in volo nel 1939 equipaggiato con due motori Daimler-Benz DB 601, un 12 cilindri a V rovesciata capace di esprimere, accoppiato ad un turbocompressore TK-9 azionato dai gas di scarico, una potenza pari a 950 PS (708 kW) ciascuno.\nIn questa configurazione, a causa della difficolt\u00e0 di dimensionamento ed accoppiamento dei turbocompressori ed un conseguente malfunzionamento dell'impianto di sovralimentazione, l'Hs 128 V1 non riusc\u00ec a superare la quota di 10\u00a0000 m. Per ovviare al problema venne scelto di motorizzare il secondo prototipo con 2 Junkers Jumo 210, motore dalla medesima architettura dei DB 601 e che erano spesso scambiati tra loro nei prototipi dei velivoli tedeschi della fine degli anni trenta, accoppiato questa volta con dei turbocompressori TK 16.\nIl prototipo Hs 128 V2 venne utilizzato per alcune prove di volo ma bench\u00e9 avesse raggiunto le specifiche imposte in sede progettuale e toccato con la nuova motorizzazione i circa 16\u00a0000 m di quota l'RLM non si dichiar\u00f2 interessato al suo sviluppo, orientato invece verso i bombardieri tattici necessari alla blitzkrieg, e nel 1939 il progetto venne abbandonato.\nTecnica.\nL'Hs 128 era un bimotore caratterizzato principalmente dall'adozione di un'ala ad alto valore di allungamento e dal carrello fisso.\nLa fusoliera, come l'intera struttura, era completamente metallica, con la cabina di pilotaggio ricavata in un'unica struttura chiusa e pressurizzata ed inserita, in posizione arretrata e a scalino, nella sezione davanti al bordo d'entrata alare. Posteriormente terminava in un grande impennaggio tradizionale monoderiva e con piani orizzontali a sbalzo.\nLa grande ala era montata bassa ed integrava le due gondole motore poste sul bordo d'entrata e che fornivano supporto anche al carrello d'atterraggio, un robusto biciclo completamente carenato integrato posteriormente da un ruotino d'appoggio posizionato sotto la coda.\nLa propulsione era affidata a due motori 12 cilindri a V rovesciata accoppiati a turbocompressori per aumentare la quota di ristabilimento, sul primo prototipo una coppia di Daimler-Benz DB 601 e sul secondo una di Junkers Jumo 210, che fornivano il moto a due eliche quadripala."}
{"id": "2526557", "revid": "149727", "url": "https://it.wikipedia.org/wiki?curid=2526557", "title": "Filzen / Hamm", "text": ""}
{"id": "2526558", "revid": "149727", "url": "https://it.wikipedia.org/wiki?curid=2526558", "title": "K\u00f6nen", "text": ""}
{"id": "2526559", "revid": "149727", "url": "https://it.wikipedia.org/wiki?curid=2526559", "title": "Kommlingen", "text": ""}
{"id": "2526560", "revid": "149727", "url": "https://it.wikipedia.org/wiki?curid=2526560", "title": "Niedermennig / Obermennig / Krettnach", "text": ""}
{"id": "2526561", "revid": "149727", "url": "https://it.wikipedia.org/wiki?curid=2526561", "title": "Oberemmel", "text": ""}
{"id": "2526564", "revid": "228587", "url": "https://it.wikipedia.org/wiki?curid=2526564", "title": "Mangino", "text": ""}
{"id": "2526570", "revid": "402412", "url": "https://it.wikipedia.org/wiki?curid=2526570", "title": "Paleo Falirou", "text": ""}
{"id": "2526571", "revid": "149727", "url": "https://it.wikipedia.org/wiki?curid=2526571", "title": "Gro\u00dferkmannsdorf", "text": ""}
{"id": "2526572", "revid": "79968", "url": "https://it.wikipedia.org/wiki?curid=2526572", "title": "Tagliaserbo", "text": ""}
{"id": "2526573", "revid": "149727", "url": "https://it.wikipedia.org/wiki?curid=2526573", "title": "Liegau-Augustusbad", "text": ""}
{"id": "2526574", "revid": "75152754", "url": "https://it.wikipedia.org/wiki?curid=2526574", "title": "Ullersdorf", "text": ""}
{"id": "2526580", "revid": "1805885", "url": "https://it.wikipedia.org/wiki?curid=2526580", "title": "Tower (Irlanda)", "text": "Tower (in irlandese: \"Teamhair\") \u00e8 una cittadina della contea di Cork nella Repubblica d'Irlanda."}
{"id": "2526582", "revid": "36426", "url": "https://it.wikipedia.org/wiki?curid=2526582", "title": "Hsp90", "text": "Hsp90 \u00e8 una proteina da shock termico caratterizzata da un peso molecolare di circa 90 kDa (dai cui il nome) presente nelle cellule eucariote, nelle quali svolge un ruolo essenziale per quanto riguarda il ripiegamento e l'attivazione di una determinata clientela di proteine, oltre a esercitare la sua azione di protezione e contrasto dell'effetto denaturante del calore qualora le condizioni ambientali lo richiedano.\nAspetti generali.\nLe Hsp (heat shock proteins) sono la classe pi\u00f9 espressa fra tutte le proteine cellulari, la cui funzione \u00e8 quella di preservare l'integrit\u00e0 della cellula qualora sia esposta ad elevate temperature. Esse rappresentano circa l'1-2% della quantit\u00e0 di proteine presenti in cellule eucariote in condizioni ambientali normali, fino a raggiungere percentuali del 4-6% nel momento in cui le cellule sono esposte al calore.\nCome tutte le proteine da shock termico, essa svolge la funzione di chaperon, ossia assiste il ripiegamento delle proteine in modo da assicurarne una struttura corretta e funzionale, ed inoltre \u00e8 coinvolta nella trasduzione dei segnali cellulari.\nCaratteristiche strutturali.\nLa struttura di Hsp90 \u00e8 simile a quella di altre proteine globulari contenenti elementi strutturali secondari comuni (alfa eliche e foglietti beta). Essendo una proteina citoplasmatica essa presenta una regione non polare all'interno e numerosi domini polari all'esterno, cos\u00ec da risultare solubile in acqua. Hsp90 contiene nove alfa-eliche e otto foglietti beta anti-paralleli, che si combinano per formare diversi strati sovrapposti alfa/beta.\nDomini.\nHsp90 presenta quattro domini strutturali:\nSono state ottenute le strutture cristalline per il dominio N-terminale di Hsp90 di lievito e umano, per complessi del dominio N-terminale durante l'interazione con inibitori e nucleotidi, e per il dominio centrale di Hsp90 di lievito.\nHsp90 forma omodimeri nei quali i siti di interazione sono localizzati all'interno del C-terminale nella conformazione aperta del dimero. Nella conformazione chiusa del dimero anche i domini N-terminali risultano in contatto.\nClientela molecolare.\nIn veste di proteina chaperon, Hsp90 assiste la maturazione di una serie di proteine, fra le quali si annoverano:\nNon si \u00e8 ancora trovata una connessione fra le proteine sopracitate, le quali condividono tra loro solamente la necessit\u00e0 della presenza di Hsp90, essenziale per assicurarne una corretta maturazione.\nRuolo nel cancro.\nSiccome buona parte delle proteine assistite da Hsp90 \u00e8 coinvolta nella crescita cellulare, ci\u00f2 la rende un ottimo target per la chemioterapia del cancro. Le cellule cancerose si affidano in maggior misura ad Hsp90 rispetto alle cellule sane, rispondendo quindi in modo pi\u00f9 forte ai farmaci che ne inibiscono la funzionalit\u00e0, rendendo generalmente le terapie basate sulla neutralizzazione di questa proteina relativamente poco tossiche. Ad esempio, tramite lo studio della struttura cristallina di complessi Hsp90-ATP, si \u00e8 osservato che il sito legante della proteina, caratterizzato da una adenina posizionata in un dominio N-terminale, lega efficacemente anche la geldanamicina, sostanza impiegata in passato come farmaco antitumorale, ma rimossa dal mercato poich\u00e9 sostituita da farmaci meno tossici. L'inibizione di Hsp90 consegue nella proliferazione di proteine ripiegate in modo errato all'interno delle cellule tumorali, inducendo cos\u00ec il sistema ubiquitina-proteosoma ad eliminare tali proteine, quindi provocando la morte di tali cellule.\nHsp90 stabilizza inoltre vari recettori di fattori di crescita e di alcune molecole di segnalazione tra le quali la fosfatidilinositolo-3-chinasi (PI3K) e la proteina chinasica B (AKT), pertanto l'inibizione di Hsp90 pu\u00f2 indurre apoptosi attraverso l'inibizione del pathway di segnalazione PI3K/AKT.\nUn altro ruolo importante di Hsp90 nel cancro \u00e8 la stabilizzazione di proteine mutanti, come v-Src, l'oncogene di fusione Bcr/Abl e forme mutanti di p53 che appaiono durante la trasformazione cellulare. Sembra che Hsp90 possa intervenire per mantenere il corretto ripiegamento delle proteine meno stabili prodotte da mutazioni del DNA, rendendo l'effetto di tali mutazioni fenotipicamente meno rilevante."}
{"id": "2526583", "revid": "147575", "url": "https://it.wikipedia.org/wiki?curid=2526583", "title": "Miscegenation", "text": ""}
{"id": "2526584", "revid": "1543377", "url": "https://it.wikipedia.org/wiki?curid=2526584", "title": "Mescolanza razziale", "text": "Il termine miscegenazione, ovvero mescolanza etnica, si diffuse nel corso del XIX secolo per riferirsi agli incroci di diverse cosiddette \"etnie umane\", soprattutto in considerazione del colore della pelle umana e del presupposto che voleva l'esistenza di etnie ben distinte riferibili alla specie umana (vedi storia dei concetti razziali nella specie umana).\n\"Miscegenazione\" o \"mescolanza genetica\" deriva da \"miscuglio\" (dalla lingua latina miscere-mescolare e genus-discendenza) \u00e8 stato considerato come il mescolamento di diversi gruppi etnici attraverso il matrimonio, la convivenza, le relazioni sessuali o la procreazione. A causa dell'utilizzazione storica del termine in contesti generalmente implicanti una forte disapprovazione, parole pi\u00f9 neutrali come \"interrazziale\", \"interetnico\" o \"transculturale\" si rivelano essere pi\u00f9 comuni nell'uso contemporaneo.\nIl termine, soprattutto nei paesi anglosassoni, dove viene indicato come \"miscegenation\", venne utilizzato fin dal XIX secolo per riferirsi al matrimonio interetnico e alle relazioni sessuali interetnici e, pi\u00f9 in generale, al processo di \"commistione genetica\". Storicamente fu utilizzato nel contesto delle \"leggi contro la mescolanza razziale\" che vietarono il matrimonio e il rapporto sessuale interrazziale. Il termine derivante dal latino acquis\u00ec un primato storico e penetr\u00f2 massimamente durante il colonialismo europeo e nel corso dell'epoca delle esplorazioni geografiche.\nUso.\nTutte le parole indicanti una qualche \"mescolanza etnica\" vengono accuratamente evitate da molti studiosi, in quanto il termine suggerisce un fenomeno biologico concreto piuttosto che una classificazione imposta a determinate relazioni. Il loro utilizzo storico in contesti che tipicamente implicavano disapprovazione \u00e8 anche uno dei motivi per cui termini maggiormente neutrali come \"interrazziale\" e \"interetnico\" risultano essere pi\u00f9 comuni nell'uso contemporaneo. Il termine \"mescolanza razziale\" rimane in uso tra gli studiosi quando esso si riferisce a pratiche passate riguardanti la multirazzialit\u00e0, quali le leggi contro la mescolanza che in molti paesi vietarono i matrimoni interrazziali.\nIn lingua spagnola, lingua portoghese e lingua francese le parole utilizzate per descrivere la \"miscelazione delle razze\" sono rispettivamente \"mestizaje\", \"mesti\u00e7agem\" e \"m\u00e9tissage\". Queste parole, molto pi\u00f9 antiche del termine inglese, sono derivate dal \"mixticius\" latino tardivo per \"misto\", che \u00e8 anche la radice della parola spagnola \"mestizo\" (meticcio). Il portoghese utilizza anche \"miscigena\u00e7\u00e3o\", derivato dalla stessa radice latina della parola inglese.\nTutti questi termini indicanti la mescolanza razziale non sono considerati offensivi come \"miscegenation\", anche se storicamente sono stati collegati al sistema di caste (vedi casta coloniale) fondato durante la Colonizzazione spagnola delle Americhe ed il susseguente impero spagnolo, soprattutto in America Latina. Alcuni gruppi sudamericani tuttavia considerano l'uso della parola \"mestizo\" come offensivo in quanto venne utilizzato durante l'epoca coloniale per riferirsi specificamente alla mescolanza venutasi a creare tra i conquistadores e la popolazioni indigene.\nLe miscele tra \"razze\" ed etnie diverse sono molto ampie, quindi \u00e8 preferibile usare il termine \"razza mista\" o pi\u00f9 semplicemente \"misto\" (mezcla). Nell'America Latina portoghese (l'ex colonia del Brasile e Regno Unito di Portogallo, Brasile e Algarve) esisteva una forma pi\u00f9 debole di sistema castale, anche se prevedeva comunque discriminazioni legali e sociali tra individui appartenenti a \"razze diverse\", poich\u00e9 la schiavit\u00f9 per i negri esistette fino alla fine del XIX secolo.\nIl matrimonio interrazziale avvenne in modo significativo a partire dai primi insediamenti, con i loro discendenti che riuscirono a raggiungere un alto rango nel governo e nella societ\u00e0. Esistono controversie sul fatto se il sistema brasiliano classista fosse principalmente prodotto su basi socioeconomiche piuttosto che su fondamenti razziali, in un modo del tutto simile alle altre ex colonie portoghesi. Al contrario le persone classificate nei censimenti come negri, marroni (Pardo) o indigene hanno ancora degli indicatori sociali svantaggiati rispetto alla popolazione bianca.\nIl concetto di mescolanza razziale \u00e8 intrinsecamente collegato ai concetti di differenza razziale e pertanto al \"razzismo scientifico\". Come suggeriscono le diverse connotazioni e etimologie di \"miscegenation\" e \"mestizaje\" le definizioni di \"razza\", \"miscuglio razziale\" e \"multirazzialit\u00e0\" sono storicamente e globalmente divergenti (vedi storia dei concetti razziali nella specie umana), a seconda delle circostanze sociali e delle percezioni culturali. I \"mestizo\" sono persone di origine mista bianca e indigena, solitamente amerindi i quali non s'identificano come popoli indigeni o nativi americani.\nIn Canada per\u00f2 i M\u00e9tis, che hanno anch'essi origini in parte amerinde e in parte bianche, spesso francofoni, si sono identificati come gruppo etnico e sono uno dei popoli indigeni del Canada costituzionalmente riconosciuto.\nLe differenze esistenti tra i termini e le parole correlate, che comprendono aspetti di adesione razziale, mostrano anche l'impatto avuto da diversi fattori storico-culturali e conducono a cambiare le interpretazioni sociali sulla \"razza\" e sull'etnia; cos\u00ec il conte Fran\u00e7ois Dominique de Reynaud de Montlosier, in esilio durante la rivoluzione francese, equipar\u00f2 le differenze di classe presenti nel regno di Francia del XVIII secolo con la \"differenza razziale\". Prendendo in prestito il discorso di Henri de Boulainvilliers sulla \"razza nordica\" come aristocrazia francese che invase i plebei Galli, mostr\u00f2 tutto il suo disprezzo nei confronti del ceto sociale pi\u00f9 basso degli Stati generali, chiamandolo \"questa nuova gente nata da schiavi... miscela di tutte le razze e di tutti i tempi\".\nColonizzazioni e \"mescolanza razziale\".\nNell'epoca delle colonizzazioni furono creati molti termini per indicare come i figli di genitori di diversa etnia assumessero connotati e status differenti da quelli dei genitori.\nNel contesto della Colonizzazione spagnola delle Americhe, ad esempio, si cre\u00f2 un sistema castale che distingueva tre gruppi razziali (bianchi spagnoli, indios e neri) e diversi altri sottotipi: \nAnalogo fenomeno si ebbe con la Colonizzazione portoghese delle Americhe nel cui ambito furono creati termini come \"cabloco\" (meticcio) e \"cafuzo\" (affine allo zambo).\nEtimologia storica.\nCon l'avvento della colonizzazione europea delle Americhe e in seguito negli altri continenti, divennero pressanti le problematiche relative ai rapporti tra le popolazioni residenti, i colonizzatori e gli schiavi.\nMiscegention proviene, come gi\u00e0 detto, dal latino \"miscere\" e da \"genus\". La parola venne coniata per la prima volta negli Stati Uniti d'America nel 1863 appositamente per indicare il concetto di mescolanza razziale, che mise l'accento sulle distinzioni biologiche tra i bianchi e le altre popolazioni.\nL'etimologia della parola \u00e8 legata ai conflitti politici sorti durante la guerra di secessione americana, essa stessa scoppiata con l'intento precipuo di realizzare l'abolizionismo negli Stati Uniti d'America - quindi la fine della schiavit\u00f9 negli Stati Uniti d'America - e per l'affermazione delle politiche di segregazione razziale degli afroamericani, volte principalmente ad affermare la separazione legale fra le popolazioni ed evitare, per l'appunto, quella che veniva definita mescolanza razziale.\nIl riferimento al \"genus\" venne fatto per enfatizzare le differenze biologiche apparentemente distinguibili tra bianchi e non bianchi, questo anche se poi in realt\u00e0 - com'\u00e8 stato ampiamente dimostrato - tutti gli esseri umani appartengono ad uno stesso genere, l'\"Homo\", ed alla stessa specie, l'\"Homo sapiens\". La parola fu coniata in un opuscolo anonimo di propaganda pubblicato a New York nel dicembre del 1863, durante la guerra civile. Il pamphlet era intitolato \"Miscegenation: The Theory of the Blending of the Races, Applied to the American White Man and Negro\" (\"Miscegenation: la teoria della miscelazione delle razze, applicata all'uomo Bianco americano e al Negro\"). Esso pretese di sostenere il matrimonio interrazziale tra bianchi e neri, fino a quando essi non rimanessero indistinguibili tra loro, come un'unica \"razza mista\"; questo obiettivo venne considerato desiderabile e si afferm\u00f2 inoltre che proprio questo era l'obiettivo principale del Partito Repubblicano.\nL'opuscolo si rivel\u00f2 per\u00f2 ben presto essere una frode elaborata dal Partito Democratico con l'intento di screditare i repubblicani imputando loro quest'opinione radicale che offendevano le idee preconcette della stragrande maggioranza dei bianchi, inclusi quelli che si opponevano alla schiavit\u00f9 negli Stati Uniti d'America. Ci\u00f2 riusc\u00ec ad accrescere anche l'opposizione agli sforzi bellici.\nL'opuscolo e le sue variazioni furono ristampate ampiamente sia al Nord che al Sud, ma soprattutto negli Stati Confederati d'America, dai democratici e dai loro sostenitori. Solamente nel novembre del 1864 l'opuscolo venne scoperto essere una truffa; esso venne scritto dal giornalista David Goodman Croly., direttore responsabile del \"New York World\" (un giornale democratico) e da George Wakeman, un reporter del \"World\". Da allora in poi la parola \"miscegenation\" entr\u00f2 nel linguaggio comune dell'opinione pubblica come una parola d'ordine popolare sia nel discorso politico che in quello sociale. La questione del pericolo di \"miscelazione\" o mescolanza razziale, cos\u00ec sollevata dagli avversari di Abraham Lincoln, fu cospicuamente messa in primo piano durante la campagna elettorale per le Elezioni presidenziali negli Stati Uniti d'America del 1864 svoltesi nell'Unione.\nNegli Stati Uniti \"miscegnation\" si rifer\u00ec principalmente al matrimonio tra bianchi e non bianchi, in special modo neri.\nFino alla pubblicazione di \"Miscegenation\" la parola \"amalgama\", presa in prestito dalla metallurgia, venne utilizzata come termine generale per indicare la mescolanza razziale e interetnica. Un uso contemporaneo della metafora fu quello proposto da Ralph Waldo Emerson nel 1845, nella sua visione dell'America come un piatto di fusione etnica e razziale, una variante del concetto di melting pot. Le opinioni statunitensi sull'opportunit\u00e0 di un tale mescolamento, tra cui anche quello tra protestanti bianchi ed immigrati cattolici irlandesi, furono prevalentemente discordanti. Il termine \"miscegenation\" venne coniato per riferirsi specificamente al matrimonio dei neri con i bianchi, con l'intento di galvanizzare l'opposizione alla guerra.\nIl termine torn\u00f2 in voga all'inizio del XX quando diverse nazioni avevano adottato legislazioni apposite contro i rapporti sessuali e il matrimonio tra persone di razze diverse.\nIl concetto di mescolanza razziale.\nFranz Boas (1858-1942), considerato il padre dell'antropologia culturale statunitense, e molti dei suoi principali allievi (primo fra tutti l'antropologo Ashley Montagu, 1905-1999) considerarono quello di \"razza\" un concetto del tutto privo di una qualsiasi validit\u00e0 scientifica. Secondo questo punto di vista se il concetto di razza risulta non essere valido, allora anche la \"mescolanza razziale\" come incrocio di razze viene allo stesso modo invalidata. In una tale prospettiva vi \u00e8 un'unica razza, quella umana, con la conseguenza che tutte le differenze presenti nei vai gruppi umani sono per lo pi\u00f9 superficiali. Queste idee vennero perseguite in profondit\u00e0 nei libri di Montagu sull'argomento, innanzitutto per controbattere ai sostenitori dell'\"inferiorit\u00e0 naturale delle donne\", ai propugnatori del cosiddetto razzismo scientifico e a chi propagava l'idea che il \"negro\" fosse per sua natura innata meno dotato d'intelligenza rispetto al bianco.\nLegislazioni contro la mescolanza razziale.\nLe leggi che imposero un divieto alle \"miscelazioni di razza\" vennero fatte applicare in alcune delle Tredici colonie a partire dal 1691; gli ultimi stati federati degli Stati Uniti d'America le abrogarono nel 1967 (sebbene ancora presenti nei testi giuridici di alcuni Stati fino al 2000). Nella Germania nazista (vedi \"Leggi di Norimberga\") esistettero dal 1933 al 1945; in Sudafrica durante la prima parte dell'era dell'apartheid (dal 1949 al 1985).\nTutte queste leggi vietarono principalmente il matrimonio tra persone di differenti gruppi razziali o etnici, definiti come un'\"amalgamazione\" o \"miscelazione\" in America settentrionale. La politica razziale nella Germania nazista e le \"Leggi razziali naziste\", le legislazioni presenti in molti Stati americani, nonch\u00e9 le leggi sudafricane segregazioniste vietarono le relazioni sessuali tra questi individui: proibivano cio\u00e8 quella che era definita \"mescolanza razziale\".\nNegli Stati Uniti diverse leggi statali vietarono i matrimoni tra bianchi e neri e in molti Stati vietarono anche i matrimoni tra bianchi e nativi americani o asioamericani. Dal 1913 al 1948 ben 30 sugli allora 48 Stati USA fecero applicare tali leggi; tutto questo anche se nel 1871, nel 1912-13 e nel 1928 rispettivamente non si riusc\u00ec a far passare un \"emendamento anti mescolanza razziale\" da introdurre nella Costituzione degli Stati Uniti d'America e nessuna legge federale contro il matrimonio interrazziale venne mai adottata.\nNel 1967 la Corte suprema degli Stati Uniti d'America deliber\u00f2 all'unanimit\u00e0 nella sentenza \"Loving contro Virginia\" che le leggi ancora vigenti contro la mescolanza razziale fossero incostituzionali; a seguito di questa decisione tali leggi vennero abrogate nei restanti 16 Stati in cui erano ancora in vigore.\nIl divieto nazista sulle relazioni sessuali e i matrimoni interrazziali venne emanato nel settembre del 1935 come parte delle \"Leggi di Norimberga\", la \"Legge per la protezione del sangue e dell'onore tedesco\"; essa classific\u00f2 gli ebrei come una razza e proib\u00ec le relazioni sessuali extraconiugali e il matrimonio tra persone classificate come appartenenti alla \"razza ariana\" e i non ariani. La violazione di tali disposizioni fu condannata come \"Rassenschande\" (vergogna razziale) ed avrebbe potuto essere punita con la detenzione (solitamente seguita dalla deportazione in un campo di concentramento) e persino con la pena di morte.\nIl divieto legale dei matrimoni misti in Sudafrica venne emanato nel 1949; esso viet\u00f2 il matrimonio tra gruppi razziali differenti, cio\u00e8 tra bianchi e non bianchi. L'\"Atto di immoralit\u00e0\", emanato nel 1950, rese la violazione di tale divieto un reato; nessuna persona bianca avrebbe mai pi\u00f9 dovuto avere rapporti sessuali con una persona di \"razza diversa\". Entrambe le leggi vennero abrogate nel 1985.\nStoria della mescolanza etnorazziale e degli atteggiamenti pubblici verso di essa.\nAfrica.\nIl continente africano ha una lunga storia di mescolanza interrazziale con esploratori arabi ed europei, commercianti e soldati che ebbero relazioni sessuali con donne africane di ceppo Negroide e che le presero come mogli. Gli arabi giocarono un ruolo importante nello schiavismo in Africa e, a differenza della tratta atlantica degli schiavi africani, la maggior parte degli schiavi africani neri nel commercio schiavista arabo furono donne. Molte di loro vennero utilizzate per la schiavit\u00f9 sessuale ed alcune di loro finirono anche per diventare legittime mogli di uomini arabi.\nL'esploratore inglese Sir Richard Francis Burton scrisse, durante la sua spedizione africana, sulle relazioni intercorrenti tra donne nere e uomini bianchi, affermando che le donne erano sempre ben disposte nei confronti degli uomini di carnagione chiara, apparentemente con il permesso dei loro stessi mariti. Vi sono diverse popolazioni di mulatti in tutto il continente, soprattutto risultati di relazioni interrazziali tra uomini arabi ed europei con donne nere. In Sudafrica queste comunit\u00e0 risultano essere molto ampie, ad esempio i meticci del Capo e i Griqua, formati dai coloni bianchi che presero per mogli delle native africane, In Namibia esiste la comunit\u00e0 dei Basters formata dai matrimoni interrazziali di uomini boeri e tedeschi con donne nere.\nNell'ex Africa portoghese (Africa Orientale Portoghese, occidentale e capoverdiana), gli attuali Mozambico, Angola e Capo Verde, la \"razza mista\" creatasi tra i portoghesi bianchi e le africane nere fu abbastanza comune; questo soprattutto nelle isole capoverdiane dove addirittura la maggioranza della popolazione \u00e8 di discendenza mista.\nFurono registrati anche casi di mercanti e lavoratori cinesi che presero in moglie donne nere in tutto il continente, poich\u00e9 molti di questi lavoratori vennero impiegati nella costruzione di ferrovie e altri progetti infrastrutturali in varie parti dell'Africa. Questi gruppi di lavoratori furono costituiti interamente da uomini con assai poche donne cinesi al loro fianco.\nIn Africa occidentale, specialmente in Nigeria, vi furono numerosi casi di uomini libanesi che si presero delle donne nere ed un buon numero dei loro discendenti si guadagnarono posizioni di rilievo. Il tenente della Ghana Air Force Jerry Rawlings, che ha un padre scozzese e una madre ghanese, \u00e8 riuscito a diventare presidente del Ghana.\nJean Ping, figlio di un commerciante cinese e di una madre nera del Gabon, \u00e8 diventato vice primo ministro e ministro degli esteri gabonese, oltre che presidente della commissione dell'Unione africana dal 2008 al 2012. In Botswana Seretse Ian Khama, presidente della Repubblica dal 2008 al 2018, \u00e8 figlio del primo presidente del paese (Seretse Khama) e di una donna britannica (Ruth Williams Khama).\nGli uomini indiani, che per lungo tempo furono commercianti in Africa orientale, si sposarono a volte con donne africane locali. L'impero britannico condusse molti operai provenienti dall'impero anglo-indiano nell'Africa Orientale Britannica per costruire la ferrovia ugandese. Gli indiani popolarono in piccole comunit\u00e0 il Sudafrica, il Kenya, l'Uganda, la Tanzania, il Malawi, il Ruanda, lo Zambia, lo Zimbabwe e lo Zaire. Queste relazioni interrazziali furono per lo pi\u00f9 matrimoni unilaterali tra uomini indiani e donne nere.\nMauritius.\nTra la fine del XIX secolo e l'inizio del XX gli uomini cinesi a Mauritius si sposarono con donne indiane, presenti in numero elevato, a causa della mancanza di donne cinesi. Inizialmente la prospettiva di intessere relazioni con le indiane venne considerata essere inadeguata per gli immigrati cinesi (per lo pi\u00f9 commercianti); tuttavia per l'estrema carenza di donne cinesi presenti sull'isola, costituirono infine delle relazioni interrazziali.\nUna situazione del tutto simile avvenne anche nella Guyana, dove l'idea d'instaurare rapporti sessuali con le indiane risult\u00f2 inizialmente come inopportuna per i cinesi, ma alla fine i loro atteggiamenti mutarono. Il censimento del 1921 svoltosi a Mauritius cont\u00f2 che le donne indiane avevano in totale 148 figli che erano per met\u00e0 cinesi.\nR\u00e9union.\nLa maggioranza della popolazione di R\u00e9union viene definita di \"razza mista\". Negli ultimi 350 anni giunsero sull'isola diversi gruppi etnici (africani, cinesi, inglesi, francesi, indiani gujarati e tamil) che vi si stabilirono in maniera permanente. Vi fu una popolazione mista fin dal suo primo popolamento straniero avvenuto nel 1665.\nMadagascar.\nVi furono frequenti mescolanze interrazziali tra le popolazioni degli austronesiani e i parlanti la lingua bant\u00f9 in Madagascar. La maggioranza dei popoli del Madagascar \u00e8 il risultato di una miscela tra austronesiani e africani; ci\u00f2 risulta essere ancor pi\u00f9 evidente tra i \"Mikea\", che sono anche l'ultima popolazione malgascia conosciuta a continuare a praticare uno stile di vita da cacciatori-raccoglitori. I dati raccolti mostrano che la maggior parte delle miscele africane seguono la patrilinearit\u00e0; ci\u00f2 significa che la maggior parte del mescolamento razziale \u00e8 dovuto all'incrocio tra maschi africani neri e femmine austronesiane.\nNello studio intitolato \"La doppia origine del malgascio nelle isole dell'Asia sudorientale e dell'Africa orientale: l'evidenza delle linee materne e paterne\" si dimostra l'origine materna Bantu per il 38% e paterna per il 51%, mentre l'origine paterna nel sud-est asiatico assomma al 34% laddove quella materna raggiunge il 62%. Gli studi di autosoma rilevano che il gruppo etnico montanaro dei Merina \u00e8 quasi completamente una miscela di origini asiatiche meridionali e Bantu, mentre il gruppo etnico costiero si ritrova ad avere una miscela Bantu molto pi\u00f9 alta nel loro DNA autosomico, il che suggerisce che costituiscano una miscela di nuovi migranti Bantu con il gruppo etnico montanaro gi\u00e0 stabilito. Le stime di massima probabilit\u00e0 favoriscono uno scenario in cui la grande isola dell'Oceano indiano si selezion\u00f2 geneticamente all'incirca 1.200 anni fa a partire da un piccolo gruppo di donne di circa trent'anni. La popolazione malgascia esiste esclusivamente grazie ad incroci interrazziali avvenuti tra la piccola popolazione fondatrice.\nIl matrimonio tra uomini cinesi e donne native malgasce non fu raro; diverse migliaia di Cantonesi si sposarono o convissero con le malgasce. Il 98% dei cinesi ebbe la sua origine dalla provincia di Guangdong e pi\u00f9 precisamente il quartiere cantonese di \"Shunde\"; il censimento del 1954 ad esempio ha trovato 1.111 cinesi-malgasci irregolari e 125 legittimi, cio\u00e8 legalmente sposati. I figli vennero generalmente registrati dalle loro madri con un nome malgascio. Anche l'initimit\u00e0 tra uomini francesi e donne native non fu sconosciuta.\nAmeriche.\nStati Uniti.\nStoricamente il \"mix razziale\" tra afroamericani e bianchi americani \u00e8 stato un tab\u00f9 negli Stati Uniti d'America. Le cosiddette \"Leggi anti-miscegenation\", che impedirono ai neri e ai bianchi si sposarsi fra loro o di intrattenere un qualche tipo di relazione sessuale, vennero stabilite nel corso della Storia degli Stati Uniti d'America gi\u00e0 a partire dal 1691.\nIn quell'anno un atto legislativo in tal senso fu introdotto in Virginia, successivamente modificato nel 1705 per rimuovere gli \"indiani bianchi\" dalla proibizione. La proposta politica di Thomas Jefferson per affrontare i nativi americani fu quella di \"lasciare che i nostri insediamenti e i loro si incontrino e si mescolino, si amalgamino per diventare cos\u00ec un unico popolo\".\nIl tab\u00f9 storico presente tra i bianchi americani che circonda i rapporti bianco-nero pu\u00f2 essere visto come una conseguenza storica dell'oppressione e della segregazione razziale degli afroamericani. In molti Stati il matrimonio interrazziale costituiva gi\u00e0 un reato ben prima che il termine \"miscegenation\" venisse inventato nel 1863. Le prime leggi che proibivano il matrimonio interrazziale furono introdotte alla fine del XVII secolo, prima in Virginia e poi in Maryland (1692). Pi\u00f9 tardi tali legislazioni si diffusero anche in quelle colonie e Stati in cui la schiavit\u00f9 non esisteva.\n\u00c8 stato sostenuto che le prime leggi contro il matrimonio interrazziale furono una risposta da parte dell'\u00e9lite rappresentata dai padroni delle piantagioni davanti ai problemi che dovevano affrontare a causa delle dinamiche socioeconomiche del sistema delle piantagioni nelle colonie meridionali. I divieti in Virginia e Maryland furono istituiti in un momento in cui la schiavit\u00f9 negli Stati Uniti d'America non era ancora pienamente istituzionalizzata; all'epoca la maggior parte del lavoro forzato nelle piantagioni veniva svolto prevalentemente da bianchi incappati nella servit\u00f9 debitoria.\nAlcuni storici hanno inoltre suggerito che le prime leggi storiche che vietarono il matrimonio interrazziale furono originariamente inventate dai padroni delle piantagioni come tattica di \"divide et impera\" a seguito della Bacon's Rebellion (1676). Secondo questa teoria il divieto di matrimonio interrazziale venne promulgato per dividere la forza lavoro sempre pi\u00f9 mista; ai bianchi venne pertanto concessa la libert\u00e0 mentre i neri vennero successivamente trattati sempre pi\u00f9 come degli schiavi piuttosto che come servi indebitati. Prevenendo il matrimonio interrazziale fu possibile mantenere questi due nuovi gruppi separati, impedendo loro una nuova ribellione organizzata.\nNel 1918 si produsse un'aspra controversia in Arizona quando il contadino asiatico-indiano B. K. Singh spos\u00f2 la figlia sedicenne dei suoi affittuari bianchi. Durante e dopo l'istituto della schiavit\u00f9 negli Stati Uniti d'America la maggior parte dei bianchi americani considerava il matrimonio interrazziale tra bianchi e neri come un tab\u00f9; tuttavia durante l'epoca della schiavit\u00f9 molte donne e uomini americani bianchi ebbero figli con partner neri. Questi bambini diventarono automaticamente schiavi se la madre era una schiava nera, mentre vennero considerati liberi se la madre era una bianca libera, poich\u00e9 la schiavit\u00f9 segu\u00ec la discendenza della matrilinearit\u00e0. Alcuni di questi bambini furono liberati dai loro padri padroni di schiavi o acquistati per essere emancipati se il padre non era in proprietario. Molti figli di queste unioni formarono le enclave sotto la denominazione di \"colorati\" o \"persone libere di colore\" ecc. La maggior parte dei discendenti misti si fusero nel gruppo etnico degli afroamericani nel corso dell'epoca delle \"Leggi Jim Crow\".\nLa ricerca condotta dalla genetica delle popolazioni suggerisce che una notevole minoranza di bianchi americani (stimata a 1/3 della popolazione da parte di alcuni esperti di genetica come Mark D. Shriver) abbia una qualche lontana origine africana (vedi commistione genetica) e che nel contempo la maggioranza degli afroamericani abbia una qualche origine europea.\nDopo la guerra di secessione americana e l'abolizione della schiavit\u00f9 negli Stati Uniti d'America (1865) il matrimonio tra gli statunitensi bianchi con gli afroamericani continu\u00f2 a rimanere in gran parte un tab\u00f9, in particolare negli Stati ex schiavisti.\nIl Codice Hays sulla produzione cinematografica (1930) afferm\u00f2 espressamente che la proiezione di \"miscegenation\" era da considerarsi proibita. Una strategia importante intesa a scoraggiare il matrimonio tra bianchi e americani di discendenza parzialmente africana fu la promulgazione della \"One-drop rule\", teoria la quale affermava che qualsiasi persona con una qualche origine africana riconosciuta, per quanto remota questa fosse, doveva essere considerata come \"negra\". Questa definizione della negritudine venne codificata nelle leggi anti-miscegenation di vari Stati, come ad esempio il \"Racial Integrity Act of 1924\" (Legge d'integrit\u00e0 razziale) della Virginia. I querelanti del caso \"Loving contro Virginia\", Mildred Jeter e Richard Loving, divennero la coppia interrazziale storicamente pi\u00f9 importante degli Stati Uniti d'America proprio attraverso la loro battaglia legale contro questo \"Act\".\nPer tutto il corso della Storia degli Stati Uniti d'America vi fu una frequente \"miscelazione\" tra nativi americani e afroamericani. Quando i guerrieri Algonchini invasero la colonia europea di Jamestown (Virginia) (episodio ricordato come il Massacro indiano del 1622) uccisero tutti gli europei ma portarono via con s\u00e9 gli schiavi africani come prigionieri, integrandoli gradualmente. Le relazioni interrazziali si verificarono tra afroamericani e membri di altre trib\u00f9 lungo gli Stati costieri. Durante il periodo transitorio che port\u00f2 gli africani a diventare principalmente \"servitori razziali\" o \"schiavi negri\" i nativi americani erano talvolta schiavi assieme a loro. Africani e nativi lavorarono a stretto contatto ed alcuni si imparentarono avendo bambini misti. Il rapporto instauratosi tra i due gruppi venne considerato una minaccia dai coloni europei con la conseguenza che tentarono attivamente di dividerli e metterli l'uno contro l'altro.\nDurante il XVIII secolo alcune donne native si rivolsero agli uomini africani liberati, sconvolte a causa di un significativo calo della popolazione maschile nei loro villaggi. Al tempo stesso le prime generazioni di schiavi arrivati tramite la tratta atlantica degli schiavi africani erano sproporzionatamente maschili. I documenti d'archivio dimostrano che alcune donne native giunsero a comprare uomini africani appena giunti; di nascosto di venditori europei queste donne liberarono ed in seguito sposarono gli africani, assimilandoli nella loro trib\u00f9. Alcuni africani scelsero le donne native come partner in previsione del fatto che i loro figli sarebbero stati liberi, in quanto lo status del bambino seguiva quello della madre. Gli africani poterono in tal modo sposarsi all'interno delle trib\u00f9 che seguivano la matrilinearit\u00e0 ed essere accettati, poich\u00e9 i loro figli vennero considerati ancora appartenenti al popolo della madre. Mentre l'espansione europea aument\u00f2 verso sudest, i matrimoni tra africani e nativi divennero pi\u00f9 numerosi.\nDalla met\u00e0 del XIX secolo fino al XX molti neri e messicani etnici si sposarono reciprocamente nella Valle del Rio Grande (sud del Texas), soprattutto nella Contea di Cameron e nella Contea di Hidalgo; a Cameron il 38% delle persone nere contrassero un matrimonio interrazziale (una media di 7 famiglie su 18) mentre a Hidalgo il numero fu del 72% (18 famiglie su 25). Queste due contee ebbero i pi\u00f9 alti tassi di matrimoni interrazziali, che coinvolgevano almeno un coniuge nero, di tutti gli USA. La stragrande maggioranza di questi matrimoni comport\u00f2 uomini neri che sposavano donne messicane di prima generazione (Tejanas, donne texane di discendenza messicana). Poich\u00e9 i messicani furono considerati essere bianchi dai funzionari texani e dal governo federale, tali matrimoni rappresentarono una violazione delle leggi contro la mescolanza razziale negli Stati Uniti d'America. Non vi \u00e8 tuttavia alcuna prova che nessuno di loro sia mai stato perseguito per aver violato tale legge. I tassi di questa dinamica matrimoniale interrazziale possono essere ricondotti a quando gli uomini neri si trasferirono nella \"Valle Rio Grande\" dopo la fine della guerra di secessione americana. Si sposarono entrando cos\u00ec a far parte di famiglie messicane etniche e poi unendosi ad altre persone nere che trovarono rifugiate nella riserva al confine messicano.\nTra il XIX e il XX secolo i cinesi immigrati furono quasi tutti Cantonesi. Centinaia di migliaia di uomini cinesi migrati da Taishan giunsero sulle sponde degli Stati Uniti d'America. Le leggi vigenti in molti Stati vietarono pertanto agli uomini cinesi di sposare delle donne bianche; a seguito del \"Proclama di emancipazione\" (1862) molti matrimoni interrazziali in alcuni Stati non vennero registrati e, storicamente, molti di questi cinesi d'oltremare sposarono donne afroamericane in proporzioni assai elevate rispetto al numero totale dei matrimoni, per lo pi\u00f9 a causa delle poche donne cinesi presenti. Dopo il \"Proclama\" molti cinesi migrarono negli Stati Uniti meridionali, in particolare in Arkansas, per lavorare nelle piantagioni. Nel 1880 il decimo Censimento degli Stati Uniti d'America cont\u00f2 nella sola Louisiana il 57% di matrimoni interrazziali tra cinesi e donne nere e il 43% tra cinesi e donne bianche. Tra il 20 e l 30% dei cinesi residenti in Mississippi si sposarono con donne nere ancor prima del 1940.\nIn uno studio genetico condotto nel 2009 su 199 campioni provenienti da maschi afroamericani sono stati trovati appartenenti all'aplogruppo O2a (discendenti cio\u00e8 dal sud-est asiatico, dall'Asia meridionale e parlanti lingue austroasiatiche); \u00e8 stato scoperto dal saggista afroamericano Henry Louis Gates Jr. nella miniserie-documentario \"African American Lives\" che Mae Jemison (prima astronauta afroamericana della NASA a volare nello spazio) ha una presenza significativa (oltre il 10%) di miscela genetica proveniente dall'Asia orientale. Gates ha ipotizzato che i rapporti tra i lavoratori migranti cinesi e gli schiavi o ex schiavi neri nel corso del XIX secolo abbiano contribuito alla sua mappa genetica. A met\u00e0 del 1850 tra i 70 e i 150 cinesi vissero a New York, tra cui 11 di loro sposarono delle donne irlandesi.\nIl 6 agosto del 1906 il \"The New York Times\" rifer\u00ec che 300 donne bianche irlandesi erano sposate con uomini cinesi a New York, ma con un numero molto maggiore di convivenze. Nel 1900 sulla base dei dati acquisiti dal \"Liang Research Group\" dei 120.000 uomini presenti in pi\u00f9 di 20 comunit\u00e0 cinesi sparpagliate in tutto il territorio statunitense, stim\u00f2 che un Cantonese su 20 era sposato con una donna bianca. Nel censimento degli anni sessanta vi erano 3.500 uomini cinesi sposati con donne bianche e 2.900 donne cinesi sposate con uomini bianchi.\nLe accuse di \"proselitismo alla miscelazione\" furono comunemente rivolte dai sostenitori della schiavit\u00f9 negli Stati Uniti d'America contro i fautori dell'abolizionismo negli Stati Uniti d'America prima della guerra di secessione americana. Conclusasi la guerra (1865) simili segnalazioni vennero utilizzate dai bianchi che pretendevano la segregazione razziale negli Stati Uniti d'America contro i propugnatori di pari diritti civili per gli afroamericani: si disse che segretamente si stava complottando per distruggere la \"razza bianca\" attraverso la mescolanza razziale. Ancora nel corso degli anni cinquanta i segregazionisti affermarono che esistesse una trama architettata dal comunismo e finanziata dall'Unione delle Repubbliche Socialiste Sovietiche con un tale obiettivo recondito. Nel 1957 i segregazionisti citarono \"A Racial Program for the Twentieth Century\" (uno dei tanti temi propagandistici dell'antisemitismo inventati di sana pianta) come prova delle loro affermazioni.\nL'universit\u00e0 Bob Jones in Carolina del Sud proib\u00ec gli \"incontri interrazziali\" fino all'anno 2000.\nGli asioamericani vennero specificamente inclusi in alcune leggi statali; la California continu\u00f2 a vietare i matrimoni tra asiatici e bianchi americani fino alla risoluzione presa nel caso \"Perez contro Sharp\" del 1948.\nNegli Stati Uniti i segregazionisti, compresi i moderni gruppi di identit\u00e0 cristiana, continuano a sostenere che diversi passaggi presenti nella \"Bibbia\" come per esempio la storia di Fineas e la cosiddetta maledizione di Canaan (\"Libro della Genesi 9:20\u201327\") dovrebbero essere intese come palesi riferimenti contro la mescolanza razziale ed addirittura che alcuni versetti la proibiscano espressamente. La maggior parte degli studiosi di teologia legge invece questi versetti e riferimenti come una proibizione del \"matrimonio interreligioso\".\nIl matrimonio interrazziale \u00e8 diventato sempre pi\u00f9 accettato negli Stati Uniti d'America come conseguenza del Movimento per i diritti civili degli afroamericani. L'approvazione dei matrimoni misti nei sondaggi nazionali \u00e8 cresciuta dal 4% nel 1958. al 20% nel 1968, al 38% nel 1978, al 48% nel 1991, al 65% nel 2002 fino al 77% nel 2007 e all'86% nel 2011.\nLo statunitense pi\u00f9 noto di \"razza mista\" \u00e8 Barack Obama, primo afroamericano a diventare presidente degli Stati Uniti d'America; \u00e8 figlio di un matrimonio interrazziale tra un padre nero (Barack Obama, Sr.) di origini keniote e una madre bianca (Ann Dunham) specializzata in antropologia economica.\nTuttavia fino al 2009 un giudice di pace della Louisiana rifiut\u00f2 di concedere una licenza matrimoniale ad una coppia interrazziale, giustificando la propria decisione con motivi di preoccupazione nei confronti dei figli che la coppia avrebbe potuto avere.\nHawaii.\nLa maggior parte dei cinesi hawaiani furono migranti cantonesi della provincia di Guangdong con una minoranza di Hakka. Se tutte le persone con origini cinesi presenti nelle isole Hawaii (inclusi i cinesi-Hawaiani) vengono incluse, esse costituiscono circa 1/3 dell'intera popolazione delle isole. Molte di loro hanno sposato donne di origini hawaiane, hawaiane-europee ed europee.\nUn'ampia percentuale di uomini cinesi si spos\u00f2 con donne hawaiane e hawaiane-europee. I 12.592 asiatici-Hawaiiani contati nel 1930 furono il risultato di uomini cinesi che si accoppiarono con Hawaiane e in parte con Hawaiane-europee. Anche gli uomini asiatici-hawaiani sposarono donne Hawaiane ed europee (e viceversa). Nel censimento alcuni cinesi con poco sangue nativo vennero classificati come cinesi, non come asiatici-Hawaiani, questo a causa della diluizione del sangue nativo. Il matrimonio interrazziale cominci\u00f2 a diminuire nel corso gli anni 1920.\nPortoghesi americane e altre donne di origine europea spesso sposarono uomini cinesi; da questi incroci nacquero bambini di parentela mista portoghese-cinese. In due anni, tra il 1931 e il 1933, nacquero 38 di questi figli; essi vennero classificati come puri cinesi in quanto i loro padri erano cinesi.\nUna vasta mescolanza razziale si cre\u00f2 tra cinesi e portoghesi, soprattutto uomini cinesi sposati con donne portoghesi, ma anche spagnole, hawaiane, caucasico-hawaiane ecc. Solo un uomo cinese fu registrato per aver sposato una donna statunitense; ma gli uomini cinesi delle Hawaii sposarono anche le donne portoricane, giapponesi, greche e bianche in genere.\nAmerica Latina e Caraibi.\nCirca 300.000 Coolie e migranti Cantonesi (quasi tutti maschi) vennero spediti tra il 1849 e il 1874 in America Latina; molti di loro contassero un matrimonio interrazziale e convissero assieme alla popolazione nera, con i Meticci e finanche con gli europei a Cuba, in Per\u00f9, nella Guyana e a Trinidad.\nLe societ\u00e0 latino-americane assistettero inoltre anche alla crescita sia del matrimonio sancito dalla Chiesa che di quello civile tra gli africani e i \"non colorati\".\nPer\u00f9.\nCirca 100.000 coolie cinesi (quasi tutti i maschi) migrarono, tra il 1849 e il 1874, in Per\u00f9 e intrattennero relazioni sessuali con le donne peruviane, con quelle \"Mestizos\", ma anche con europee, dei nativi americani, europee-mestizos, africane e mulatte. Molti cinesi peruviani sono di origini miste cinesi-spagnole-africane-amerinde. Una stima effettuata sulla miscela cinese-peruviana si ferm\u00f2 a circa 1,3-1,6 milioni di persone. I peruviani asiatici sono stimati per essere il 3% della popolazione totale, ma un'altra fonte pone il numero di cittadini con una qualche origine cinese a 4,2 milioni, pari al 15% dell'intera popolazione del paese. In Per\u00f9 le donne non cinesi si sposarono con i pi\u00f9 raffinati e benestanti maschi cinesi.\nNon vi fu quasi nessuna donna tra la popolazione di coolie che migr\u00f2 in Per\u00f9 e a Cuba; le donne peruviane giunsero a sposarsi con questi migranti. Le donne africane invece non ebbero quasi mai rapporti con gli uomini cinesi durante il loro impiego come coolies, mentre i cinesi ebbero contatti con le donne peruviane nelle citt\u00e0, dove formarono relazioni e diedero alla luce bambini misti; queste donne provenivano per lo pi\u00f9 dalle aree andine e costiere rurali e non erano originarie delle citt\u00e0; col tempo anche native di origine indigena provenienti dalle montagne delle Ande sarebbero venute a lavorare nelle zone urbane.\nQueste donne native andine rimasero favorite come partner coniugali dagli uomini cinesi rispetto alle africane, con i \"paraninfi\" che organizzarono matrimoni civili di uomini cinesi con giovani indigene; vi fu inizialmente una reazione razzista da parte dei peruviani nei confronti di questi matrimoni. Quando le donne native (di origini messicane, portoricane, indigene e Indios) e gli uomini cinesi ebbero bambini misti, i figli vennero chiamati \"injerto\" (innesto) e una volta che furono cresciuti i padri cercarono per loro delle ragazze provenienti dalle stesse origini; i pochi bambini nati da madri nere non vennero invece chiamati injerto.\nIn special modo le peruviane di pi\u00f9 basso ceto sociale stabilirono rapporti sessuali o matrimoniali con gli uomini cinesi, ma anche alcune donne nere e indigene si riprodussero con i cinesi - secondo Alfredo Sachett\u00ed - i quali iniziarono a sostenere che la miscelazione stesse causando una \"progressiva degenerazione\" dei cinesi. Le donne indigene e gli uomini cinesi parteciparono anche a \"matrimoni di massa\" in comune, disposti quando le donne degli altipiani venivano condotte in citt\u00e0 da un paraninfo cinese dopo aver ricevuto un acconto.\nIn Per\u00f9 e a Cuba alcuni i nativi americani, i mulatti le, donne nere e bianche impegnate in relazioni sessuali o matrimoniali con uomini cinesi vennero segnalati da una relazione della \"Commissione di Cuba e in Per\u00f9\"; esso rifer\u00ec (e ci\u00f2 venne riportato anche dal \"The New York Times\") che le donne nere e native peruviane sposarono gli uomini cinesi per il loro personale interesse in quanto li dominavano e \"sottomettevano\" e ci\u00f2 nonostante il fatto che il contratto di lavoro venisse annullato a seguito del matrimonio, invertendo cos\u00ec i ruoli tradizionali e vedendo la donna peruviana detenere il potere coniugale, dirigere la famiglia e rendere gli uomini cinesi schiavi, docili, \"servili\", \"sottomessi\", \"femminili\" e comandandoli a dito: \"\"[l'uomo cinese] si innamora del fascino di qualche \"chola\" (nativa e mestiza) o di qualche \"samba\" (donna nera mista), e viene convertito al cattolicesimo, di modo che possa entrare in un legame matrimoniale con la \"se\u00f1orita\" ufficializzato dalla Chiesa\"\".\nGli uomini cinesi vennero ricercati come mariti e \"catturati\" dalle \"douche damasels \"(donne peruviane) poich\u00e9 furono considerato \"dei mariti modello, grandi lavoratori, affettuosi, fedeli, ma soprattutto obbediente\" oltre che assai \"abili nelle faccende domestiche\"; le donne peruviane diventarono cos\u00ec il \"sesso forte\" invece di quello pi\u00f9 debole e avrebbero comandato i loro mariti cinesi \"con la bacchetta\", invece di trattarli alla pari.\nIn Per\u00f9 esiste anche una folta comunit\u00e0 di giapponesi.\nCuba.\n120.000 coolie Cantonesi (tutti maschi) entrarono a Cuba sotto contratto nel corso di 80 anni. La maggior parte di loro non si spos\u00f2, ma Hung Hui afferma che non vi fu una frequenza di attivit\u00e0 sessuale tra donne nere e cantonesi, secondo Osberg invece i cinesi acquistarono donne schiave per poi liberarle, espressamente con l'intento di sposarle. Nel corso del XIX e XX secolo gli uomini cinesi cantonesi intrapresero relazioni sessuali con donne bianche e nere cubane e da tali rapporti nacquero molti figli. Per un modello caraibico britannico di conservazione culturale cinese attraverso la procreazione con le donne nere, vedi Patterson, 322-31.\nNel corso degli anni venti giunsero altri 30.000 cantonesi e piccoli gruppi di giapponesi; entrambe le migrazioni furono esclusivamente maschili con la conseguenza che vi fu una rapida mescolanza razziale con le popolazioni bianche, nere e mulatte. Nel CIA World Factbook: Cuba (15 maggio 2008) gli autori hanno stimato in 114.240 il numero delle persone di origini miste cinesi e cubane, mentre solo 300 di questi erano rimasti dei puri cinesi.\nNegli studi effettuati sulle origini genetiche, l'asimmetria e la commistione genetica nelle linee genetiche paterne e materne a Cuba ben 35 aplogruppi del cromosoma Y SNP (differenze che fanno riferimento a polimorfismi biallelici) sono stati tipizzati in 132 individui maschi del campione cubano; lo studio non ha incluso alcuna persona con origini cinesi certe. Tutti i campioni erano cubani bianchi e neri: 2 su 132 dei campioni maschi appartenevano all'aplogruppo dell'Asia orientale O2, che si trova in frequenze significative proprio tra i Cantonesi.\nCosta Rica.\nI cinesi residenti in Costa Rica hanno origine da migranti maschi Cantonesi. Il cinese puro costituisce solo l'1% della popolazione, ma secondo Jacqueline M. Newman (professoressa emerita al Queens College, Universit\u00e0 della Citt\u00e0 di New York) almeno il 10% dei costaricani sono cinesi, se si contano anche tutte le persone cinesi sposate con un cinese o con un cinese discendente di \"razza mista\".\nNegli ultimi decenni del XX secolo sono arrivati anche numerosi immigrati provenienti da Taiwan. Molti uomini sono venuti da soli per lavorare e si sono sposati con donne costaricane e parlano la lingua cantonese. Tuttavia la maggioranza dei discendenti dei primi immigrati cinesi non parla pi\u00f9 il cantonese e si definiscono come costaricani.\nEssi si sposarono principalmente con le donne di Tican (che sono una miscela di europei, Castizo, Mestizo, Indiani e Neri); una Tican \u00e8 anche una persona bianca con una piccola quantit\u00e0 di sangue non bianco, come i Castizo. Il censimento del 1989 mostra che circa il 98% dei costaricani erano bianchi, Castizo, Mestizos, o con l'80% di sangue bianco o Castizo. Fino agli anni quaranta gli uomini costituivano la stragrande maggioranza della comunit\u00e0 cinese costaricana. I maschi hanno costituito la maggioranza della comunit\u00e0 cinese originale anche in Messico e sposarono donne messicane.\nAnche molti africani in Costa Rica si sono sposati con donne di altre etnie. Nella Cartago tardo-coloniale il 33% dei 182 maschi africani e il 7% delle femmine erano sposati con un coniuge di un'altra razza. Le cifre erano ancora pi\u00f9 impressionanti nella capitale San Jos\u00e9 dove il 55% dei 134 maschi africani sposati e il 35% delle 65 donne sposate africane erano maritati con persone di un'altra etnia (per lo pi\u00f9 mestizos). Nella stessa Cartago due maschi africani furono registrati avere delle mogli spagnole e tre delle mogli indiane, mentre nove femmine africane erano sposate con i maschi indiani. Gli spagnoli raramente convivevano con le donne mulatte, tranne nella regione di allevamento del bestiame che confina con il Nicaragua a nord. Anche qui due donne spagnole vivevano con maschi africani.\nIndie occidentali britanniche.\nLa mescolanza razziale non fu mai illegale nelle Indie occidentali britanniche e le popolazioni della Guyana, del Belize, della Giamaica e di Trinidad sono tra le pi\u00f9 ricche e differenziate geneticamente.\nMessico.\nIn Messico il concetto di meticciato (mestizaje) o amalgama culturale e razziale \u00e8 sempre stato - e continua ad esserlo - parte integrante dell'identit\u00e0 nazionale. Mentre viene spesso inteso come mescolanza razziale tra indigeni e spagnoli, i messicani hanno acquisito anche una notevole miscela di patrimonio genetico sia africano che asiatico fin dai tempi dell'epoca coloniale del vicereame della Nuova Spagna.\nAnche se in un primo momento parve riluttante il governo spagnolo legalizz\u00f2 gli eventuali matrimoni interrazziali, il che si applic\u00f2 a tutti i gruppi liberi di popolazione presenti; tali rapporti non vennero per\u00f2 subito accettati dalla Chiesa. Solamente gli schiavi negri non ottennero la libert\u00e0 di contrarre matrimonio interrazziale.\nArgentina.\nA Buenos Aires nel 1810 solo il 2,2% degli uomini africani e il 2,5% delle donne africane risultarono essere sposati con dei bianchi. Nel 1827 le cifre aumentarono fino al 3% per gli uomini e al 6% per le donne. La \"miscela razziale\" and\u00f2 ad aumentare ulteriormente a partire da quando gli uomini africani cominciarono ad arruolarsi nell'esercito. Tra il 1810 e il 1820 solo il 19,9% degli uomini africani fu arruolato nell'esercito; ma tra il 1850 e il 1860 questo numero aument\u00f2 fino al 51,1%.\nCi\u00f2 condusse ad uno squilibrio di genere tra uomini e donne neri. Le unioni tra donne nere e uomini \"non colorati\" divennero sempre pi\u00f9 comuni a seguito della massiccia immigrazione di italiani nel paese: ci\u00f2 port\u00f2 un commentatore redazionale africano a fare la battuta di spirito secondo cui, dato lo squilibrio di genere presente all'interno della comunit\u00e0 nera, le loro donne \"che non potevano ottenere il pane avrebbero dovuto accontentarsi della pasta\".\nEsiste una folta comunit\u00e0 di tedeschi argentini, ma una buona parte della popolazione argentina \u00e8 discendente diretta di immigrati italiani giunti fin qui tra la seconda met\u00e0 del XIX secolo e la prima met\u00e0 del XX.\nGuatemala.\nEsistettero numerosi casi in cui uomini neri e mulatti intrattennero rapporti sessuali con i Maya e altre donne native del Guatemala. Questi rapporti furono pi\u00f9 comuni in alcune regioni rispetto che ad altre. A Escuintla i nativi parlanti la lingua Pipil che vivevano ad altezze elevate tendevano a vivere lontani dalle terre calde costiere litoranee in cui erano concentrati gli uomini neri e mulatti.\nTuttavia, mentre gli uomini neri crebbero nel periodo compreso tra il 1671 e il 1701, si svilupp\u00f2 sempre pi\u00f9 una tendenza a sposare le donne native. A Zapotitl\u00e1n gli spagnoli furono proporzionalmente pi\u00f9 significativi che a Escuintla. Cos\u00ec la pi\u00f9 piccola popolazione africana ebbe minori possibilit\u00e0 di endogamia e rischi\u00f2 di scomparire nei primi anni del XVIII secolo, in quanto i neri sposarono le Maya mentre i mulatti sposarono mestizos e spagnoli di basso ceto sociale.\nInfine, a Guazacap\u00e1n, nel quartiere di Pipil che era per il 10% non nativo, i matrimoni ecclesiali tra Maya o Pipil e mulatti liberi rappresentarono una rarit\u00e0. Ma gli uomini neri spesso si misero con donne le Maya in rapporti informali i quali condussero ad una popolazione significativa di mestizaje sia qui che in tutta la regione costiera. Anche nella Valle de las Vacas schiavi maschi neri si unirono con le donne Maya.\nEl Salvador.\nA El Salvador vi furono frequenti relazioni interrazziali tra schiavi maschi neri e donne amerinde. Molti di questi schiavi si accoppiarono con le donne native nella speranza di ottenere la libert\u00e0 (se non per se stessi, almeno per la loro prole). Molti bambini africani e amerindi provengono da queste unioni. Gli spagnoli cercarono generalmente di prevenire tali rapporti afro-amerindi, ma la miscelazione dei due gruppi non pot\u00e9 essere impedita. Gli schiavi continuarono a ricercare gli indigeni con la prospettiva della libert\u00e0.\nIl libro di Richard Price intitolato \"Maroon Societies\" (1979), ha documentato il fatto che durante il periodo coloniale le donne amerinde avrebbero preferito sposare uomini neri piuttosto che amerindi e che gli uomini neri avrebbero preferito sposare donne amerindiane rispetto alle donne nere, di modo che i loro figli sarebbero nati liberi. Price ha citato questa storia dall'opera dello storico Hubert Howe Bancroft pubblicata nel 1877 e dedicata al Messico coloniale. La popolazione africana di El Salvador ha vissuto in circostanze simili e la mescolanza tra uomini neri e donne native rimase una pratica comune durante tutto il periodo coloniale.\nBolivia.\nDurante il periodo coloniale molti neri si sposarono spesso con la popolazione nativa della Bolivia (soprattutto Aymara); il risultato di queste relazione fu la mescolanza razziale tra le due culture, Aymara e afro-boliviana.\nA seguito della riforma agraria promulgata nel 1953 i neri (cos\u00ec come anche i popoli indigeni) cominciarono a migrare dai loro villaggi agricoli fino alle citt\u00e0 di\nLa Paz, Cochabamba e Santa Cruz de la Sierra alla ricerca di migliori opportunit\u00e0 educative e di lavoro. A questo proposito individui neri iniziarono ad intrecciare relazioni con persone di un colore della pelle umana pi\u00f9 chiara come i \"Blancos\" e i \"Mestizos\"; ci\u00f2 venne condotto come mezzo per una migliore integrazione per se stessi, ma soprattutto per i loro figli, nella societ\u00e0 boliviana.\nGiamaica e Haiti.\nAd Haiti esiste una percentuale considerevole di discendenti di origini asiatiche. L'isola ospita anche il gruppo etnico dei \"Marabou\", per met\u00e0 indiano orientale e per met\u00e0 africano; discendenti degli immigrati indiani che giunsero da altre nazioni caraibiche, come la Martinica e la Guadalupa, e degli schiavi africani. La maggior parte dei discendenti della popolazione dei Marabou sono prodotti di ipodiscendenza (l'assegnazione automatica dei figli di un'unione mista o di un accoppiamento tra membri di gruppi etnici o socioeconmici differenti alla \"razza subordinata\") e, successivamente, principalmente di origini africane.\nIl paese possiede anche una folta popolazione haitiana di origini giapponesi e cinesi. Uno degli afroasiatici pi\u00f9 importanti del paese \u00e8 stato il pittore Edouard Wah, nato da un padre immigrato cinese e da una madre afro-haitiana.\nLe donne nordamericane ed europee (la maggior parte delle quali hanno superato i quarant'anni) visitano la Giamaica ed Haiti ogni anno con l'intento di instaurare relazioni sessuali con i giovani nativi (per lo pi\u00f9 ventenni); esse vengono chiamate \"bottiglie di latte\". Mentre i tassi di infezione da HIV/AIDS nei Caraibi sono molto pi\u00f9 alti che in Canada o negli Stati Uniti d'America, le turiste sessuali spesso ignorano il rischio e non utilizzano neppure il profilattico.\nQuando le donne nere e indiane cominciarono ad avere figli (i \"Chindian\") in comune con uomini cinesi, questi vennero denominati \"chaina raial\" nell'inglese giamaicano. La numerosa comunit\u00e0 cinese presente in Giamaica fu in grado di consolidarsi poich\u00e9 rimase aperta alla possibilit\u00e0 di sposare donne indiane, in mancanza delle cinesi. Ma la condivisione delle donne fu meno apprezzata dagli indiani giamaicani, questo secondo Verene A. Shepherd; il piccolo numero di donne indane presenti si venne perci\u00f2 aspramente conteso tra gli uomini indiani stessi e ci\u00f2 condusse ad un aumento drastico del numero di femminicidi.\nLe donne indiane costituirono all'incirca solamente l'11% della quantit\u00e0 annuale totale di migranti indiani provenienti da una servit\u00f9 debitoria, questo negli anni tra il 1845 e il 1847; migliaia di uomini cinesi e indiani si ritrovarono pertanto costretti a sposarsi con donne giamaicane.\nGli studi condotti sulle diversit\u00e0 degli aplogruppi del cromosoma Y nelle isole di Haiti e Giamaica mostra \"livelli contrastanti del flusso di origine sessuale\": l'aplogruppo O-M175 cinese paterno ha una frequenza del 3,8% nei giamaicani locali non cinesi, compresi gli indiani H-M69 e L-M20 per lo 0,6% ciascuno, sempre tra i nativi giamaicani.\nTra gli afro-asiatici pi\u00f9 celebri del paese vi sono i cantanti di reggae Sean Paul, Tami Chynn e Diana King.\nParaguay.\nFin dalla met\u00e0 del XIX secolo vi fu una folta colonia di tedeschi in Paraguay. Dopo la guerra della triplice alleanza (1864-70) diversi contingenti di immigrati cominciarono a stabilirsi nel paese. Il primo gruppo importante fu costituito da circa 150 coloni i quali presero residenza a Yaguar\u00f3n tra il 1870 e 1872. Nel 1881 giunsero 200 coloni per fondare San Bernardino, di cui 70 di questi si radicarono ad Altos.\nAllo stesso modo il 23 agosto del 1887 Bernhard F\u00f6rster, un ex insegnante e agitatore antisemita - nonch\u00e9 cognato del filosofo Friedrich Nietzsche - fond\u00f2 la colonia Nueva Germania nel Dipartimento di San Pedro; Elisabeth F\u00f6rster-Nietzsche lo segu\u00ec. La sua avrebbe dovuto essere, secondo le proprie intenzioni, una colonia di pura \"razza ariana\" in cui non esistevano ebrei, in cui regnava il vegetarianesimo e dove il cristianesimo assumeva sfumature originali.\nL'attivit\u00e0 principale di questi coloni divenne presto la coltivazione di erba Mate. Dopo poco tempo dalla sua costituzione per\u00f2 il progetto fall\u00ec, in gran parte perch\u00e9 i coloni si affrettarono ad accoppiarsi con le donne paraguayane. F\u00f6rster non rispett\u00f2 i suoi impegni ed accumul\u00f2 dei forti debiti; nel pomeriggio del 2 giugno 1889, all'Hotel del Lago di San Bernardino si avvelen\u00f2 e mor\u00ec il giorno successivo. Il suo corpo fu seppellito nel cimitero tedesco.\nIl 17 gennaio del 1919 venne fondata la colonia di Independencia.\nColonie portoghesi.\nSecondo Gilberto Freyre, un sociologo brasiliano, il matrimonio interrazziale rimase sempre una pratica comune nelle colonie dell'impero portoghese e fu persino sostenuto dalla come un modo per aumentare le scarse popolazioni e garantire cos\u00ec un insediamento di successo e coesivo.\nI coloni spesso liberarono le schiave africane per fare diventare loro mogli; ai figli venne garantita la piena cittadinanza portoghese, a patto per\u00f2 che i genitori fossero legalmente sposati. Alcune ex colonie portoghesi hanno ancora vaste popolazioni di \"razza mista\", ad esempio il Brasile, Capo Verde, il Mozambico, Timor Est, Macao e S\u00e3o Tom\u00e9 e Pr\u00edncipe.\nNel caso del Brasile, gli influenti romanzi \"indiani\" di Jos\u00e9 de Alencar (\"O Guarany\", \"Iracema\" e \"Ubirajara\") forse si sono spinti pi\u00f9 lontano che nelle altre colonie, sostenendo la miscelazione per poter creare una razza veramente brasiliana. La mescolanza razziale era ancora comune in Africa fino all'indipendenza delle ex colonie portoghesi avvenuta verso la met\u00e0 degli anni settanta.\nAsia.\nIl matrimonio interetnico nel sud-est asiatico risale all'indianizzazione del Sud-est asiatico, alla diffusione della cultura dell'India e del buddhismo nella regione. A partire dal I secolo, principalmente commercianti maschi provenienti dal subcontinente indiano spesso interagirono sessualmente con le popolazioni femminili locali in Cambogia, in Birmania, a Champa, nella Thailandia centrale, nella penisola malese e nell'arcipelago malese. Molti regni indiani si svilupparono nel corso del Medioevo in tutto il sud-est asiatico.\nDal IX secolo in poi un gran numero di commercianti arabi in prevalenza maschi e provenienti dal Medio Oriente si stabilirono nella penisola e nell'arcipelago malese affiancandosi alle popolazioni locali malesi e indonesiani fino a raggiungere le isole che successivamente vennero denominate Filippine, costituendo relazioni interrazziali con la popolazione femminile. Ci\u00f2 contribu\u00ec in maniera significativa alla diffusione dell'islam in quasi tutta l'Asia sudorientale..\nDal XIV al XVII secolo molti commercianti cinesi, indiani e arabi si stabilirono nei regni marittimi dell'Asia sudorientale e si accoppiarono con le popolazioni locali femminili; questa tradizione continu\u00f2 anche con i commercianti portoghesi i quali intrecciarono relazioni sessuali con le popolazioni locali. Nei secolo XVI e XVII migliaia di giapponesi viaggiarono per il Sud-est asiatico contraendo matrimoni interrazziali con le donne locali.\nDal X al XII secolo diverse donne persiane furono trovate a Canton, alcune delle quali gi\u00e0 nei primi anni del X secolo, rinchiuse nell'\"harem\" personale dell'imperatore Liu Chang (971-80); allo scoccare del XII secolo vivevano nel luogo un gran numero di queste donne, note per l'abbigliamento costituito da orecchini multipli e per la loro disposizione ad essere assai litigiose.\nMolte donne provenienti dalla regione del Golfo Persico vissero nell'apposito quartiere adibito per gli stranieri di Canton, tutte loro vennero collettivamente chiamate \"donne persiane\" (\u6ce2\u65af \u5a66 Po-ssu-fu o Bosifu). Alcuni studiosi non hanno differenziato tra persiani e arabi, proprio allo stesso modo in cui i cinesi chiamarono tutte le donne provenienti dalla regione del Golfo \"persiane\".\nCirca 100.000 asioamericani, figli con padre appartenente all'United States Armed Forces e madre asiatica rimasero in Vietnam dopo la caduta di Saigon (1975), che pose fine alla guerra del Vietnam. Durante e dopo la Guerra d'indipendenza indonesiana (1945-65) circa 300.000 persone, principalmente eurasiatici (figli di olandesi e asiatici), lasciarono l'Indonesia per emigrare nei Paesi Bassi.\nPer tutto il XIX secolo e nei primi anni del XX vi fu una diffusa rete di prostitute cinesi e giapponesi che vennero trafficate in tutta l'Asia, soprattutto in paesi come la Cina, il Giappone, la penisola coreana, Singapore e l'impero anglo-indiano, in quello che fu allora conosciuto come \"traffico degli schiavi gialli\". Esistette anche una rete di prostitute provenienti direttamente dal continente europeo le quali vennero trafficate nel subcontinente indiano, a Ceylon, Singapore, Cina e Giappone in quello che venne definito il \"traffico degli schiavi bianchi\"&lt;ref name=\"doi10.1177/001946460304000202\"&gt;&lt;/ref&gt;.\nDurante la seconda guerra mondiale i soldati giapponesi s'impegnarono in tutta una serie organizzata di stupri di guerra nel corso delle loro invasioni dell'Asia orientale e sudorientale. Alcune donne indo-olandesi, catturate nelle colonie olandesi asiatiche, vennero costrette in uno stato di schiavit\u00f9 sessuale; quasi 300 donne olandesi finirono in questo modo.\nIl turismo sessuale ha cominciato ad emergere verso la fine del XX secolo come uno degli aspetti pi\u00f9 controversi del turismo occidentale e della globalizzazione; questa particolare forma di turismo viene intrapresa a livello internazionale da turisti provenienti dai paesi occidentali pi\u00f9 ricchi. L'autore e storico norvegese Nils Johan Ringdal afferma che tre su quattro uomini di et\u00e0 compresa tra i 20 e i 50 anni che hanno visitato l'Asia o l'Africa hanno pagato (sia uomini sia donne) per poter intrattenere relazioni sessuali.\nIl turismo sessuale femminile \u00e8 emerso anch'esso nel tardo XX secolo, primariamente nell'isola indonesiana di Bali. Ogni anno decine di migliaia di donne single affollano le spiagge balinesi; da decenni i giovani uomini locali hanno approfittato in maniera losca dell'atmosfera rilassata per trovare l'amore e il lucro con le turiste - giapponesi, europee e australiane per la stragrande maggioranza - le quali in ogni caso sono sempre sembrate ben felici per l'accordo, avere cio\u00e8 rapporti sessuali a pagamento con i nativi.\nCina.\nVi sono stati diversi periodi nella storia della Cina in cui un certo numero di arabi, persiani e turchi provenienti dalle regioni occidentali (Asia centrale e Asia occidentale) migrarono in direzione dell'impero cinese; questo a partire dalla nascita dell'Islam durante la dinastia Tang nel VII secolo. A causa di questa sproporzione di immigrati tutti maschi, alcuni scelsero di sposarsi con le cinesi del posto; tali matrimoni vennero per\u00f2 in un primo tempo scoraggiati dal governo ufficiale.\nNell'836 Lu Chun venne nominato governatore di Canton il quale si ritrov\u00f2 disgustato nel trovare i cinesi mischiati con gli stranieri, non solo nella vita quotidiana ma anche attraverso matrimoni interrazziali; Lu forz\u00f2 la separazione proibendo tali unioni nonch\u00e9 rendendo illegale per gli stranieri possedere una propriet\u00e0 privata: egli credette fermamente che i suoi principi fossero \"giusti e retti\".\nLa legislazione viet\u00f2 formalmente ai cinesi di creare rapporti con i \"popoli oscuri\" o con le \"persone colorate\", termini che vennero utilizzati per descrivere - tra gli altri - gli iranici, gli abitanti della Sogdiana, gli arabi, gli indiani, i malesi e gli abitanti di Sumatra. La dinastia Song (960-1279) permise ufficialmente agli immigrati delle seconde generazioni di potersi sposare con le principesse imperiali cinesi.\nDonne iraniche, arabe e turche migrarono occasionalmente in Cina e si mescolarono con la popolazione locale. Dal X al XII secolo le donne persiane vennero rinvenute a Canton, alcune delle quali (come Mei Zhu) direttamente all'interno dell'harem personale dell'imperatore della Cina Liu Chang (958-72) e ancora nel XII secolo inoltrato vivevano un gran numero di donne persiane note per il loro indossare orecchini multipli e appariscenti e per essere di \"carattere litigioso\". Molte donne provenienti dalle regioni attorno al Golfo Persico vissero nel quartiere cantonese appositamente stabilito per gli stranieri: vennero tutte chiamate invariabilmente \"donne persiane\" (\u6ce2\u65af \u5a66, Po-szu-fu o Bosifu).\nLe danzatrici iraniche furono molto richieste in Cina durante questo periodo. Gi\u00e0 nel corso della dinastia Sui (581-618) dieci ragazze ballerine vennero inviate direttamente dalla Persia. Durante la dinastia Tang i locali pubblici furono spesso frequentati da cameriere iraniche o sogdiane che eseguivano danze per i clienti.\nNel periodo delle Cinque dinastie e dieci regni (907-79) vi furono esempi di donne persiane che sposarono imperatori; alcuni funzionari di primo piano della dinastia Song si sposarono anch'essi con donne provenienti dalla penisola arabica.\nOriginario della famiglia Li di Quanzhou, lo studioso Lin Nu visit\u00f2 Hormoz nel 1376, spos\u00f2 una persiana (o una ragazza araba) e se la port\u00f2 indietro con s\u00e9; egli successivamente si convert\u00ec all'islam. Egli fu l'antenato del riformatore sociale della dinastia Ming Li Zhi.\nNel XIV secolo la popolazione totale musulmana cinese crebbe fino ad arrivare a contare 4 milioni di persone. Dopo che il dominio dell'impero mongolo termin\u00f2 nel 1368 vi fu una violenta reazione cinese contro gli asiatici occidentali e centrali; al fine di contenere questi atti l'amministrazione Ming istitu\u00ec una politica in cui tutti i maschi dell'ovest e dell'Asia centrale furono tenuti ad interagire con le femmine native cinesi, cos\u00ec da assimilarli nella popolazione locale. I loro discendenti sono conosciuti come Hui..\nIl 6,7% della genetica materna e leggermente oltre il 30% di quella paterna degli Hui ha un'origine caucasica (Europoide). Le donne Han che sposarono uomini Hui divennero loro stesse Hui, cos\u00ec come gli uomini Han che sposarono le donne Hui.\nNei distretti di frontiera del Sichuan sono stati scoperti numerosi sinotibetani. Le donne tibetane furono ben felici di sposare commercianti e soldati cinesi e molti cinesi sposarono ragazze tibetane; ai lavoratori e funzionari venne spesso proibito di condurre con s\u00e9 donne cinesi fino in Tibet, pertanto furono pi\u00f9 propensi a sposare delle donne tibetane. I figli maschi vennero considerati cinesi, mentre le femmine tibetane; vennero utilizzati generalmente dei nomi particolari per questa discendenza mista; essi rimasero spesso assimilati alla popolazione tibetana. Anche i nepalesi si sposarono occasionalmente con donne tibetane.\nGli uomini cinesi ebbero rapporti anche con le donne turche Uiguri nello Xinjiang, questo tra il 1880 e il 1949. A volte l'estrema condizione di povert\u00e0 forz\u00f2 queste donne a sposare i cinesi; tali matrimoni non vennero riconosciuti dai mullah locali in quanto le donne musulmane non erano autorizzate a sposare i non musulmani. Ma questo non imped\u00ec alle donne di goderne i benefici. come ad esempio quello di non essere soggette a determinate tasse. Le donne Uiguri maritate con i cinesi dovettero per\u00f2 indossare il velo islamico ma ricevettero la propriet\u00e0 del marito alla sua morte. A queste donne venne proibito di essere sepolte in tombe musulmane.\nI figli di uomini cinesi e di Uiguri furono considerati come Uiguri. Alcuni soldati cinesi ebbero donne Uiguri in qualit\u00e0 di \"mogli temporanee\" e dopo aver terminato il servizio militare la moglie veniva abbandonata o venduta e, se fosse stato possibile, i figli venivano presi con s\u00e9 mentre le figlie finivano con l'essere vendute anch'esse.\nI viaggiatori europei osservarono che molti Han dello Xinjiang sposavano le Uiguri (che erano chiamate \"turche\") ed avevano figli con loro; alcuni cinesi vennero individuati con moglie e figli Uiguri a Hotan. Dopo il 1950 continuarono sporadicamente i matrimoni interrazziali tra Han e Uiguri; uno di questi avvenne nel 1966 e produsse tre figlie, ma altri ve ne furono anche successivamente.\nFin dagli anni sessanta gli studenti africani furono autorizzati dal governo cinese a studiare nella Repubblica Popolare Cinese, come metodo per instaurare relazioni amichevoli con i paesi comunisti del \"Terzo mondo\". Molti di questi studenti maschi iniziarono a mescolarsi con le donne cinesi locali. Tali relazioni tra uomini neri e donne cinesi condussero spesso a numerosi scontri tra studenti cinesi e neri per tutti gli anni ottanta; altres\u00ec furono anche motivi di arresto e deportazione degli africani.\nLe Proteste anti-africane di Nanchino del 1988 sono state scatenate dagli scontri avvenuti tra studenti cinesi e africani; le proteste sono durate dalla vigilia di Natale fino a tutto gennaio. Molte nuove leggi e regolamentazione sono state da allora introdotte per impedire agli uomini africani di riunirsi con le donne cinesi, tra cui quella che gli uomini neri avrebbero potuto avere solo una fidanzata cinese alla volta e le cui visite dovevano essere limitate all'\"area salotto\".\nVi \u00e8 una piccola ma crescente percentuale di matrimoni misti tra commercianti africani (provenienti soprattutto dalla Nigeria) e donne cinesi nella citt\u00e0 di Canton, dove si stima che nel 2013 ci siano state 400 famiglie afrocinesi; l'aumento di questi matrimoni non \u00e8 stato per\u00f2 del tutto privo di controversie.\nLo Stato, temendo la frode matrimoniale, ha disciplinato rigorosamente la questione. Per ottenere l'identificazione concessa dal governo (che \u00e8 obbligatoria per poter frequentare corsi scolastici) i bambini devono essere registrati sotto il cognome della madre cinese. Molti padri africani, temendo che cos\u00ec facendo avrebbero perduto i loro diritti parentali, hanno invece scelto di non mandare i propri figli a scuola. Ci sono tentativi di aprire una scuola afrocinese, ma prima di tutto essa avrebbe bisogno di un'autorizzazione governativa.\nHong Kong.\nMolte donne Tanka concepirono bambini con uomini stranieri. Il missionario del luteranesimo tedesco Ernst Johann Eitel menzion\u00f2 nel 1889 come un cambiamento importante avesse avuto luogo tra le ragazze eurasiatiche, cio\u00e8 la prole di \"unioni illecite\": invece di diventare concubine, esse vennero generalmente cresciute in modo rispettabile e fatte sposate con cinesi di Hong Kong.\nMolti eurasiatici nati a Hong Kong vennero assimilati nella societ\u00e0 per fare da intrattenimento alla popolazione dei Cantonesi. Un buon esempio di euroasiatico cantonese \u00e8 quello rappresentato da Nancy Kwan, sex symbol di Hollywood. Kwan nacque nel 1939 a Hong Kong da un padre cantonese e da una madre scozzese. L'artista di arti marziali Bruce Lee aveva un padre cantonese e una madre euroasiatica.\nEitel dichiar\u00f2 in maniera controversa che la maggior parte delle persone di \"mezza casta\" presenti allora nella colonia britannica fossero esclusivamente discendenti degli europei che ebbero rapporti con le donne Tanka. La teoria secondo cui la maggior parte delle etnie miste hongkonghesi eurasiatiche discendano solo dalle donne Tanka e dagli uomini europei, e non anche dalle donne cantonesi, venne sostenuta anche da altri ricercatori i quali non mancarono di sottolineare il fatto che le donne Tanka si unissero deliberatamente con gli stranieri a causa del fatto che non erano legate alle stesse tradizioni del confucianesimo cantonese e vedendo un rapporto con un uomo europeo vantaggioso per loro.\nHenry Lethbridge critica questa teoria come un \"mito\" propagandato dai cantonesi intrisi di xenofobia per rendere conto della costituzione della comunit\u00e0 eurasiatica; per\u00f2 lo studio di Carl Smith della fine degli anni sessanta sembra in qualche misura sostenere la teoria di Eitel. Smith dice che le Tanka sperimentarono alcune restrizioni all'interno della struttura sociale tradizionale cinese; essendo un gruppo marginale all'interno della societ\u00e0 cinese tradizionale del Punti (cantonese), non ricevettero la stessa pressione sociale nel trattare con gli europei. Le donne cantonesi non dormivano con gli uomini europei, quindi la popolazione eurasiatica \u00e8 stata formata principalmente da Tanka e da una miscela europea.\nPopolazioni originarie dell'Asia meridionale vissero a Hong Kong per tutto il periodo coloniale, prima dell'indipendenza nel 1947 dell'India e del Pakistan dall'impero anglo-indiano. Essi migrarono fin qui e lavorarono come agenti di polizia e ufficiali dell'esercito durante il dominio coloniale. 25.000 dei musulmani presenti a Hong Kong ha radici pakistane. Circa la met\u00e0 appartengono a famiglie di musulmani di origini miste cinesi e sud-asiatiche, discendenti da immigrati indiani e pakistani che presero in moglie donne cinesi locali e allevarono i loro figli alla fede dell'islam.\nMacao.\nIl gruppo etnico macanese originale si form\u00f2 da uomini portoghesi che si accoppiarono con donne malesi, giapponesi e indiane. I portoghesi incoraggiarono la migrazione cinese in direzione di Macao e la maggior parte dei macanesi a Macao sono il prodotto di matrimoni interrazziali tra portoghesi e cinesi. Nel 1810 la popolazione totale era di circa 4.033 abitanti, di cui 1.172 uomini bianchi, 1.830 donne bianche, 425 schiavi e 606 schiave; nel 1830 era aumentata fino a 4.480 nella ripartizione di 1.220 uomini bianchi, 2.149 donne bianche, 350 schiavi e 779 schiave. C'\u00e8 ragione di credere che un gran numero di donne bianche rimasero coinvolte in alcune forme di prostituzione le quali probabilmente spiegherebbero l'anomalia nel rapporto tra uomini e donne nella popolazione bianca.\nRaramente le donne cinesi sposarono i portoghesi; inizialmente, per lo pi\u00f9 le indiane di Goa, le singalesi (l'attuale Sri Lanka), le indocinesi, le malesi e le giapponesi furono mogli dei portoghesi. Le ragazze giapponesi sarebbero state acquistate come schiave direttamente in Giappone da commercianti portoghesi. Molti cinesi divennero macanesi e si assimilarono semplicemente convertendosi al cattolicesimo, ma non ebbero origini portoghesi..\nLa maggior parte dei primi matrimoni interrazziali di cinesi e portoghesi furono con uomini e donne di origine Tanka, considerati in Cina la classe pi\u00f9 bassa di persone, ed ebbero rapporti con coloni e marinai portoghesi o con donne cinesi di bassa classe. Gli uomini occidentali vennero semplicemente rifiutati dalle donne cinesi di alto livello, che non si abbassarono mai a sposare degli stranieri.\nA quell'epoca il contesto matrimoniale fu solitamente costituito da donne cinesi di basso stato socioeconomico che erano sposate o concubine di uomini portoghesi o macanesi. Molto raramente le donne cinesi di stato pi\u00f9 alto accettarono di sposarsi con un occidentale. Gli uomini e le donne macanesi si sposarono anche con i portoghesi e con i cinesi, per cui alcuni macanesi divennero indistinguibili dalla popolazione cinese o portoghese, in quanto la maggioranza dei cinesi che migrarono verso macao furono Cantonesi; Macao divenne cos\u00ec una societ\u00e0 di lingua cantonese e gli altri gruppi etnici finirono con l'impararla. La maggior parte dei macanesi ebbe discendenza paterna portoghese fino al 1974.\nFu solo nel corso degli anni ottanta che le donne macanesi e portoghesi cominciarono a sposare uomini che si definivano etnicamente come cinesi, il che port\u00f2 a molti macanesi con antenati paterni cantonesi.\nLa letteratura a Macao venne scritta principalmente per narrare affari d'amore e vicende matrimoniali tra le donne Tanka e gli uomini portoghesi, come \"A-Chan, A Tancareira\" di Henrique de Senna Fernandes.\nA seguito della restituzione della colonia portoghese alla Repubblica Popolare Cinese nel 1999 molti macanesi migrarono in altri paesi. Delle donne portoghesi e macanesi che sono rimaste, molte si sono sposate con uomini cantonesi locali e tanti macanesi hanno anche discendenza paterna cantonese. Ci sono tra 25.000 e 46.000 macanesi, ma solo 5-8.000 di loro vivono a Macao, mentre la maggior parte si trova in America Latina, Stati Uniti d'America e Portogallo. A differenza dei macanesi di Macao, che sono rigorosamente di eredit\u00e0 cinese e portoghese, molti macanesi che vivono all'estero si sono incrociati con la popolazione locale degli Stati Uniti e dell'America Latina e hanno quindi un'eredit\u00e0 macense solo parziale.\nTaiwan.\nDurante l'Assedio di Forte Zeelandia (1661-62) in cui le forze lealiste cinesi della dinastia Ming comandate da Coxinga assediarono e sconfissero la Compagnia olandese delle Indie orientali, conquistando in tal maniera l'intera isola di Taiwan, i cinesi presero prigionieri donne e bambini olandesi; Coxinga prese la figlia appena adolescente del missionario Antonius Hambroek come propria concubina, mentre tutte le donne olandesi vennero vendute ai soldati cinesi per diventare loro mogli. Nel 1684 alcune di queste donne si trovavano ancora nelle mani dei cinesi.\nAlcuni degli aspetti fisici pi\u00f9 caratteristici degli olandesi come i capelli castano dorati e rossi presenti tra le persone del sud dell'isola sono una conseguenza di questo episodio che vide le donne olandesi diventare concubine dei comandanti cinesi.\nSubcontinente indiano.\nIl subcontinente indiano ha una lunga storia di unioni interetniche, risalenti fino alla storia antica. Numerosi gruppi di persone si affiancarono per millenni nell'Asia meridionale inclusi i parlanti delle lingue dravidiche dell'India meridionale, delle lingue indoarie, delle lingue austroasiatiche e delle lingue tibeto-birmane.\nLe origini e le affinit\u00e0 comuni presenti in circa 1 miliardo di persone che vivono nel territorio della repubblica dell'India sono state da tempo contestate. Ci\u00f2 \u00e8 dovuto in gran parte alle molte ondate di immigrati le quali influenzarono profondamente la struttura genetica degli indiani; nelle pi\u00f9 recenti di queste ondate i gruppi nomadi parlanti lingue indoeuropee provenienti dal Medio Oriente, dall'Anatolia e dal Caucaso si spostarono fino ad arrivare nel subcontinente.\nSecondo gli storici britannici del XIX secolo furono proprio questi \"ariani\" ad istituire il sistema delle caste in India, una forma di elitismo del tutto ereditario di organizzazione sociale che separ\u00f2 stabilmente i conquistatori indoari di pelle chiara dalla popolazione indigena dei Dravida dalla pelle pi\u00f9 scura, imponendo in tal modo una forma di \"endogamia razziale\" diretta.\nGran parte di tutto ci\u00f2 rappresent\u00f2 solamente una congettura alimentata ad arte dall'impero britannico; le politiche britanniche del \"divide et impera\" con la loro regolamentazione ferrea dei ruoli sociali, nonch\u00e9 l'enumerazione della popolazione in categorie del tutto rigide durante l'occupazione britannica tramite l'impero anglo-indiano, contribuirono all'irrigidimento di queste identit\u00e0 castali per loro intima natura segregazioniste.\nA partire dall'indipendenza indiana dal dominio britannico (1947) per\u00f2 il concetto di \"invasione ariana e sottomissione dei Dravida scuri dell'India meridionale\" divenne una polemica fondamentale nella geopolitica dell'intera Asia meridionale, inclusa la propaganda in direzione dell'indofobia attuata dal Pakistan musulmano. Non esiste una teoria conclusiva sulle origini del sistema castale indiano e storici ed archeologi di fama mondiale come Jim G. Shaffer, James Patrick Mallory, Edwin Bryant e altri hanno contestato la pretesa di una presunta \"invasione ariana\".\nAlcuni ricercatori sostengono che le somiglianze genetiche con gli europei risultano essere maggiormente comuni tra gli appartenenti alle classi pi\u00f9 alte (vedi il brahmano della casta sacerdotale). I loro risultati, fatti pubblicare su \"Genome Research\", hanno sostenuto l'idea che i membri delle caste pi\u00f9 alte siano pi\u00f9 strettamente collegati geneticamente agli europei di quanto non lo siano gli appartenenti alle classi inferiori. Secondo questa ricerca le popolazioni degli invasori indoeuropei sarebbero state costituite prevalentemente da maschi i quali si si accoppiarono con le femmine locali creando cos\u00ec le caste superiori; le donne pertanto avrebbero avuto una mobilit\u00e0 verso l'alto nel sistema castale che fu invece del tutto preclusa agli uomini. Tuttavia altri ricercatori hanno per\u00f2 contestato e contraddetto tali affermazioni.\nUno studio compiuto da Joanna L. Mountain e altri per l'Universit\u00e0 di Stanford ha concluso che non c'era \"\"nessuna chiara separazione in tre gruppi geneticamente distinti lungo le linee genetiche di casta\", anche se \"un albero genetico ha rivelato alcuni raggruppamenti secondo l'affiliazione di casta\"\". Un altro studio del 2006 condotto da Ismail Thanseem e altri per il \"Centre for Cellular and Molecular Biology\" (centro di biotecnologia situato a Hyderabad) ha concluso che i \"\"gruppi delle caste inferiori potrebbero provenire dalle suddivisioni gerarchiche che si sono sviluppate all'interno dei gruppi tribali con la diffusione degli agricoltori del neolitico, molto prima quindi dell'arrivo dei parlanti Indoari\" e che gli \"Indoeuropei si sono affermati come rappresentanti delle caste superiori in questa struttura di classe che non era mai stata sviluppata prima all'interno delle trib\u00f9\"\".\nUno studio genetico del 2006 prodotto dal \"National Institute of Biologicals\" indiano ha sottoposto a sperimentazione un campione di uomini provenienti da diversi gruppi tribali e castali, concludendo che in realt\u00e0 gli indiani hanno acquisito pochissimi geni dai parlanti le lingue indoeuropee. Studi successivi si sono anche trovati a discutere le affermazioni secondo cui i cosiddetti \"Ariani\" e i Dravida abbiano un rilevante \"divario razziale\".\nUna ricerca condotta dal \"Centre for Cellular and Molecular Biology\" nel 2009 (in collaborazione con l'Harvard Medical School, l'\"Harvard T.H. Chan School of Public Health\", il \"Broad Institute\" ed infine anche con il Massachusetts Institute of Technology) ha analizzato mezzo milione di marcatori genetici attraverso il genoma di 132 individui di 25 diversi gruppi etnici e provenienti da 13 Stati federati e territori dell'India incrociati in caste multiple.\nLo studio ha stabilito, basandosi sull'impossibilit\u00e0 di identificare qualsiasi indicatore genetico attraverso le linee di casta, che queste caste nell'Asia meridionale nacquero e si svilupparono all'interno delle organizzazioni tribali tradizionali nel coso della formazione della prima societ\u00e0 indiana e che pertanto non furono prodotte da alcuna supposta invasione \"ariana\" con conseguente sottomissione del popolo Dravida.\nNell'enclave di Goa, appartenente all'India portoghese tra il 1510 e il 1961, nel corso della fine del XVI secolo e la prima met\u00e0 del XVII vi fu una comunit\u00e0 di oltre 1.000 schiavi e commercianti giapponesi, che furono per lo pi\u00f9 cristiani rifugiatisi l\u00ec a seguito delle persecuzioni subite o giovani donne e bambine portate o catturate come schiave sessuali dagli equipaggi dei commercianti portoghesi (tra i cui membri vi furono i \"Lascar\", una milizia composita di asiatici e arabi) provenienti dal Giappone; esse vennero in seguito sparpagliate in tutta l'Asia meridionale. In entrambi i casi spesso si sposarono con la popolazione locale goanese. Alcuni portoghesi contrassero anche matrimoni interrazziali con i locali fino all'annessione indiana di Goa, cos\u00ec come fecero anche gli immigrati da Goa che si stabilitono in Portogallo.\nUn esempio di relazione interrazziale accaduta durante il periodo coloniale (XVIII secolo)fu quella che coinvolse la nobildonna musulmana di Hyderabad Khair-un-Nissa con il R\u00e9sident britannico James Achilles Kirkpatrick.\nLa comunit\u00e0 anglo-indiana, che vanta pi\u00f9 di 600.000 persone, venne costituita dalle relazioni sessuali intercorrenti tra britannici e indiani; tali rapporti ebbero anche una notevole influenza sulle arti. \"Lakm\u00e9\", un'opera del francese L\u00e9o Delibes narra della relazione romantica scaturita tra un ufficiale britannico e la figlia di un alto sacerdote ind\u00f9. Il romanzo del 1937 intitolato \"Two Leaves and a Bud\" di Mulk Raj Anand raffigura le donne braccianti indiane che vengono molestate e sedotte dal manager britannico, che dona loro dei bracciali e degli anelli da portare al naso.\nNell'isola di Ceylon le relazioni interrazziali tra uomini olandesi, britannici e portoghesi e le donne locali furono comuni. La comunit\u00e0 Burgher, composta da pi\u00f9 di 65.000 persone, \u00e8 stata formata da matrimoni interrazziali di uomini olandesi e portoghesi con donne locali singalesi o tamil. Oltre al matrimonio anche la prostituzione interetnica fu piuttosto comune all'epoca in tutto il subcontinente, quando gli ufficiali inglesi visitavano frequentemente le danzatrici indiane \"Nautch\". A met\u00e0 del XIX secolo erano presenti nell'impero anglo-indiano circa 40.000 soldati britannici, con meno di 2.000 funzionari; tutti loro frequentavano comunemente le prostitute.\nMolti inglesi ed altri ufficiali europei realizzarono i propri \"harem\" personali composti da donne indiane, del tutto similmente a quelli del Nababbo e dei Raja. Per tutto il corso del XIX secolo e all'inizio del XX migliaia di donne e ragazze provenienti dall'Europa continentale subirono il traffico di esseri umani fino all'India britannica e a Ceylon, ove vennero costrette a lavorare come prostitute che dovevano servivano sia i soldati britannici sia gli uomini indiani e singalesi locali.\nPoich\u00e9 le donne britanniche cominciarono a giungere in gran numero nell'impero anglo-indiano a partire dalla prima met\u00e0 del XIX secolo il matrimonio interrazziale si fece sempre pi\u00f9 raro. I rapporti interrazziali cominciarono anzi a venire disprezzati, soprattutto a seguito degli avvenimenti che condussero ai moti indiani del 1857, in cui i sepoy indiani si ribellarono in massa alla Compagnia britannica delle Indie orientali.\nL'idea di proteggere la \"castit\u00e0 femminile britannica\" dai \"libidinosi uomini indiani\" ebbe una sua influenza significativa sulle politiche adottate nell'impero, con l'intento precipuo di impedire la mescolanza razziale tra le femmine britanniche e la popolazione maschile indiana nativa. Mentre alcune politiche restrittive furono imposte alle donne \"British\" per proteggerle dalla mescolanza, la maggior parte di esse fu diretta esclusivamente contro i maschi nativi indiani.\nAd esempio l'\"Ilbert Bill\" del 1882, che avrebbe concesso ai giudici indiani il diritto di giudicare i delinquenti britannici, trov\u00f2 la ferma opposizione di molti colonialisti con la motivazione che ai suddetti giudici non avrebbe dovuto essere concesso di trattare casi che avessero eventualmente coinvolto anche donne britanniche. Dopo il Massacro di Amritsar del 1919 si afferm\u00f2 per molto tempo lo stereotipo dei maschi indiani come stupratori libidinosi dalla pelle scura presi da costante lussuria nei confronti delle femmine bianche; esso venne per\u00f2 contestato severamente da diversi romanzi come \"Passaggio in India\" (1924) di E. M. Forster e da \"The Jewel in the Crown\" (1966) di Paul Scott: entrambi narrano del coinvolgimento di un maschio indiano accusato ingiustamente di aver violentato una donna britannica.\nPer il periodo in cui la Birmania rimase sotto il dominio britannico milioni di indiani, soprattutto musulmani, vi si trasferirono. La piccola popolazione di discendenti misti da maschi indiani e femmine birmane locali \u00e8 denominata \"Zerbadees\", spesso in senso peggiorativo implicante il concetto di \"razza mista\".\nIn Assam le donne indiane locali si sposarono con i cinesi nel corso di diverse ondate migratorie durante il periodo coloniale, fino al punto in cui risult\u00f2 difficoltoso distinguere fisicamente i cinesi dai locali durante il periodo d'internamento a causa della Guerra sino-indiana del 1962; la maggioranza di questi cinesi assamesi si spos\u00f2 con donne indiane e molte di queste vennero fatte deportare nella Repubblica Popolare Cinese assieme ai loro mariti.\nNel corso del XIX secolo gli Stabilimenti dello Stretto britannici spedirono i detenuti cinesi nelle carceri indiane; dopo la loro liberazione questi uomini si stabilirono nei monti Niligiri nei pressi di Naduvattam e finirono con lo sposare donne paria (Paraiyan) Tamil, procreando con loro figli misti cinesi-tamil. Questi furono documentati dal sovrintendente museale britannico Edgar Thurston.\nThurston descrisse nel 1897 la colonia degli uomini cinesi con le loro mogli e figli Tamil-Paria: \"\"abbandonando nel corso di una recente spedizione antropologica sul versante occidentale dell'altopiano di Nilgiri, in mezzo alle piantagioni di Cinchona, mi sono imbattuto in un piccolo insediamento di cinesi i quali si sono accatastati per alcuni anni sulle pendici delle colline tra Naduvattam e Gudalur e qui si sono sviluppate, in conseguenza del matrimonio con le donne tamil pariah, guadagnandosi un onesto sostentamento dalle coltivazioni di vegetali e caff\u00e8, ed aggiungendo al loro reddito proveniente da queste fonti primarie anche i prodotti economici derivanti dalla mucca. Un ambasciatore \u00e8 stato mandato a questa corte cinese in miniatura con il suggerimento che gli uomini avrebbero dovuto, in cambio di soldi, presentarsi davanti a me per farsi registrare le misure di antropometria. La risposta fu caratteristica della loro razza, che li differenzia degli ind\u00f9. Per questi ultimi difatti, il permesso di utilizzare il loro corpo per scopi di ricerca dipende sostanzialmente da una transazione pecuniaria, su una scala che varia da due a otto anna. I cinesi, per\u00f2, anche se poveri, mandavano un messaggio cortese il quale non richiedeva il pagamento in denaro, ma che sarebbero bens\u00ec stati felici se gli avessi dato, come ricordo, copie delle loro immagini fotografie\".\nThurston descrisse ulteriormente una famiglia specifica: \"il padre era un tipico cinese, la cui sola malinconia era che, nel processo di conversione al cristianesimo, era stato costretto a tagliare la coda. La madre era una tipica paria tamil tenebrosa. Il colore dei figli era pi\u00f9 strettamente legato alla tonalit\u00e0 gialla del padre che alla tinta scura della madre; mentre la parentela semimongola \u00e8 stata tradita negli occhi inclinati, nel naso piatto e (in un caso) dalle forme della guancia notevolmente prominenti\"\".\nLa descrizione fatta da Thurston delle famiglie cinesi-tamil venne citata anche da altri come esempi di accoppiamento tra un maschio cinese e una femmina tamil-Pariah. Un libro del 1959 descrisse i tentativi fatti per scoprire ci\u00f2 fosse accaduto alla colonia dei cinesi e dei tamili misti.\nGiappone.\nIl matrimonio interetnico in Giappone risale almeno al VII secolo, quando gli immigrati cinesi e coreani cominciarono a mescolarsi con la popolazione locale. Negli anni attorno al 1590 oltre 50.000 coreani furono condotti con la forza fino in Giappone, questo durante le Invasioni giapponesi della Corea, dove si sposarono con le donne giapponesi ed ebbero da queste una discendenza. Nel corso del XVI e XVII secolo all'incirca 58.000 giapponesi viaggiarono all'estero, molti dei quali contrassero matrimonio interrazziale con le donne native del sud-est asiatico.\nDurante le persecuzioni anticristiane scatenate nel 1596 molti cristiani giapponesi furono costretti a fuggire fino a Macao e nelle altre colonie dell'impero portoghese come Goa, ove esistette una fiorente comunit\u00e0 di schiavi e commercianti giapponesi gi\u00e0 all'inizio del XVII secolo; in queste colonie portoghesi instaurarono relazioni sessuali con le popolazioni locali. I commercianti portoghesi in Giappone s'intrattennero anche con le donne cristiane locali.\nA partire dal XV secolo cinesi, coreani e altri migranti provenienti dall'Estremo oriente frequentarono assiduamente i bordelli giapponesi. Questa pratica prosegu\u00ec in seguito anche tra i viaggiatori delle \"regioni occidentali\", principalmente commercianti europei. Ci\u00f2 cominci\u00f2 con l'arrivo delle prime navi portoghesi nel XVI secolo; i viaggiatori portoghei e il personale delle loro navi originari dell'Asia meridionale (e talvolta anche africani) spesso acquistarono schiave giapponesi che venivano poi condotte a Macao e in altre colonie del sud-est asiatico, delle Americhe (vedi Colonizzazione portoghese delle Americhe) e dell'India portoghese.\nIn seguito le compagnie europee dell'Asia orientale, incluse la Compagnia olandese delle Indie orientali e la Compagnia britannica delle Indie orientali, si occuparono anche del traffico di prostitute.. Il matrimonio e le relazioni sessuali tra i mercanti europei e le donne giapponesi furono un fatto abituale in questo periodo.\nSi svilupp\u00f2 presto un commercio di schiavi su vasta scala in cui i portoghesi acquistavano giapponesi come schiavi per rivenderli poi in varie localit\u00e0 all'estero, compreso il Portogallo stesso, per tutto il XVI e XVII secolo. Svariati documenti citano il vasto commercio degli schiavi, insieme alle proteste giapponesi contro la schiavit\u00f9; questi schiavi si crede siano stati i primi giapponesi a vedere l'Europa e i portoghesi acquistarono grandi quantit\u00e0 di ragazze da portare in patria per scopi sessuali, come venne notato dalla Chiesa gi\u00e0 nel 1555. Sebastiano I del Portogallo temette che ci\u00f2 avrebbe potuto avere un effetto negativo per il proselitismo cattolico, in quanto la commercializzazione di esseri umani stava aumentando in proporzioni massive, perci\u00f2 ordin\u00f2 che venisse vietata nel 1571.\nLe schiave giapponesi vennero vendute anche in qualit\u00e0 di concubine ai membri africani degli equipaggi, insieme ai loro omologhi europei che servivano sulle navi di commercianti portoghesi; ci\u00f2 viene citato da Luis Cerqueira, membro portoghese della compagnia di Ges\u00f9, in un documento del 1598. Molti degli schiavi condotti in India finirono con l'essere schiavi di altri schiavi, con i portoghesi che possedevano schiavi malesi e africani i quali a loro volta possedevano schiavi giapponesi.\nNella prima parte del periodo Sh\u014dwa i governi giapponesi attuarono una politica di eugenetica per cercare di limitare la nascita di bambini con \"tratti razziali inferiori\", nonch\u00e9 per proteggere la vita e la salute delle madri. Il personale dei centri di assistenza familiare tentarono anche di scoraggiare il matrimonio tra donne giapponesi e uomini coreani, che erano stati reclutati nella penisola coreana come lavoratori a seguito dell'annessione avvenuta nel 1910 (vedi Corea sotto il dominio giapponese). Nel 1942 un rapporto d'indagine sostenne che \"i lavoratori coreani... sono appartenenti a delle classi inferiori e quindi anche di costituzione inferiore... Avendo figli con donne giapponesi, questi potrebbero abbassare la supremazia degli Yamato\".\nNel 1928 il giornalista Shigenori Ikeda proclam\u00f2 il 21 dicembre come \"Giornata della purezza razziale\" (junketsu de) e sponsorizz\u00f2 test gratuiti sul sangue presso l'istituto d'igiene di Tokyo. All'inizio degli anni trenta dettagliati questionari sui \"matrimoni euenetici\" vennero stampati o inseriti all'interno di riviste popolari; i promotori erano pienamente convinti che tali indagini matrimoniali avrebbero non solo assicurato la condizione eugenetica dei coniugi, ma anche aiutato ad evitare le differenze di classe che avrebbero potuto disturbare e persino distruggere il matrimonio. L'obiettivo fu quello di creare un database di individui e di famiglie che avessero consentito agli eugenetici di effettuare indagini approfondite di genealogia.\nPer prevenire le malattie sessualmente trasmissibili e gli stupri di guerra da parte dei soldati giapponesi, oltre che per fornire comodit\u00e0 e spingere allo spionaggio, il Dai-Nippon Teikoku Rikugun (esercito imperiale) stabil\u00ec \"stazioni di comodit\u00e0\" in tutta la Sfera di co-prosperit\u00e0 della Grande Asia orientale, dove 200.000 donne in gran parte provenienti dalla Corea e dalla Cina vennero reclutate o rapite dalla Kempeitai (la polizia militare) o dalle forze speciali per essere delle \"comfort women\".\nUna delle ultime misure eugenetiche del regime fu quella presa dal governo di Naruhiko Higashikuni nel 1945 la quale ordinava agli uffici governativi locali di istituire un servizio di prostituzione per i soldati alleati (Recreation and Amusement Association); questo per preservare la \"purezza della razza giapponese\". La dichiarazione ufficiale afferm\u00f2 che \"\"attraverso il sacrificio di migliaia di prostitute costruiremo una diga per fermare la furia frenetica delle truppe di occupazione e coltivare e preservare la purezza della nostra razza per il futuro...\"\nSecondo Peter Schrijvers (in \"The GI War against Japan: American Soldiers in Asia and the Pacific during World War II\") lo stupro \" \"riflette una necessit\u00e0 ardente di stabilire il dominio totale sul nemico\", Secondo Xavier Guillaume la violenza compiuta dalla United States Army sulle donne giapponesi fu una pratica generalizzata (vedi Stupri durante l'occupazione del Giappone). Schrijvers afferma che \"la stima di uno storico di Okinawa per l'intero periodo della campagna (tre mesi) supera i 10.000 casi. Una cifra che non sembra improbabile quando si comprende che durante i primi 10 giorni dell'occupazione del Giappone c'erano 1.336 casi segnalati di stupro di donne giapponesi da parte di soldati americani nella sola Prefettura di Kanagawa\"\".\nTuttavia, nonostante sia stato detto dalle forze giapponesi che avrebbero sofferto di stupri, torture e omicidi per mano degli americani, i civili giapponesi \"\"sono stati spesso sorpresi per il trattamento comparativamente umano che hanno ricevuto dal nemico americano\". Secondo \"Islands of Discontent: Okinawan Responses to Japanese and American Power\" di Mark Selden, gli americani \"non perseguirono una politica di tortura, stupro e uccisione di civili come avevano accusato i funzionari militari giapponesi\"\".\nLa societ\u00e0 giapponese, con la sua ideologia di omogeneit\u00e0, \u00e8 stata sempre tradizionalmente intollerante nei confronti delle differenze etniche. Persone di origine mista, stranieri e membri di gruppi minoritari si trovano ancora costretti ad affrontare discriminazioni in una variet\u00e0 di forme. Nel 2005 una relazione dell'Organizzazione delle Nazioni Unite ha espresso preoccupazioni circa il razzismo presente in Giappone e che il riconoscimento da parte del governo della profondit\u00e0 del problema non \u00e8 realistico. In quello stesso anno il ministro Tar\u014d As\u014d ha definito i giapponesi una \"razza nazionale\".\nIl pubblico giapponese rimase estremamente sorpreso dalla vista di circa 45.000 cosiddette \"ragazze di pan pan\" (prostitute) che fraternizzavano con i soldati americani durante l'occupazione. Nel 1946 le 200 mogli degli ufficiali statunitensi che sbarcarono in Giappone per visitare i loro mariti ebbero anch'esse un impatto simile quando molte di queste coppie vennero viste fianco a fianco e baciarsi in pubblico.\nSia la prostituzione che i segni di affetto erano rimasti del tutto nascosti al pubblico fino ad allora, e questa \"democratizzazione dell'erotismo\" fu fonte di acuta sorpresa, di curiosit\u00e0 e persino di invidia. L'occupazione ha creato nuovi modelli di relazione per gli uomini e le donne giapponesi: la diffusione contemporanea della pratica di Dating e le attivit\u00e0 come la danza, i film e i caff\u00e8 non sono pi\u00f9 limitati alle \"pan pan\" e alle truppe americane ma assai popolari anche tra le giovani coppie giapponesi.\nCorea.\nIl matrimonio interrazziale nella penisola coreana risale all'arrivo dei musulmani in durante il Medioevo, quando navigatori, commercianti e schiavi persiani e turchi si stabilirono in Corea ed intrecciarono relazioni con i coreani. Avvenne anche un'assimilazione culturale nel buddhismo coreano e nello sciamanesimo, a causa dell'isolamento geografico del paese dal mondo islamico.\nEsistono molti sottogruppi etnici coreani che discendono direttamente da tali unioni interrazziali. Ad esempio il clan \"Deoksu Jang\", composto da circa 30.000 membri, vede nella figura di Jang Sunnyong, un immigrato dall'Asia centrale che spos\u00f2 una donna coreana, il proprio antenato d'origine.; mentre i \"Gyeongju Seol\" - all'incirca 2.000 persone - vede in un centroasiatico (probabilmente appartenente agli Uiguri) chiamato Seol Son il proprio patriarca ancestrale.\nVi furono anche casi di sovrani coreani che sposarono principesse provenienti dall'estero. Ad esempio lo \"Samguk Yusa\" indica, nei riguardi della Confederazione di Gaya (assorbita in seguito dal Regno di Silla), che nel 48 d.C. il re Kim Suro prese come propria legittima sposa una principessa appartenente alla famiglia reale di Ayodhya.\n6.423 donne coreane sposarono il personale militare statunitense durante e subito dopo la guerra di Corea (vedi sposa di guerra); la percentuale media di coreane che si maritarono con statunitensi ogni anno \u00e8 di circa 1.500 nel corso degli anni sessanta e di 2.300 negli anni settanta. A partire dal 1950 molte donne immigrarono negli Stati Uniti d'America nella loro qualit\u00e0 di mogli dei soldati. Basandosi su interviste orali e ricerche d'archivio \"Beyond the Shadow of Camptown: Korean Military Brides in America\" narra le vicende di queste donne a partire dalla loro presunta associazione con la prostituzione fino ai contrasti interni presenti nelle loro famiglie interculturali di Coreano-americani.\nI matrimoni internazionali costituiscono il 13% circa di tutte le nozze celebrate in Corea del Sud. La maggior parte di questi sono unioni tra un uomo coreano e una donna straniera, solitamente provenienti dalla Cina, dal Giappone, dal Vietnam, dalle Filippine, dagli Stati Uniti, dalla Mongolia, dalla Thailandia o dalla Russia. D'altra parte, le coreane hanno sposato uomini provenienti dal Giappone, dalla Cina, dagli Stati Uniti, dal Bangladesh, dal Pakistan, dalle Filippine e dal Nepal. Tra il 1990 e il 2005 vi sono stati 159.942 maschi e 80.813 femmine sposati con stranieri.\nLa Corea del Sud \u00e8 tra le nazioni pi\u00f9 etnicamente omogenee del mondo. I coreani hanno tradizionalmente sempre considerato la \"purezza di sangue\" come la caratteristica pi\u00f9 importante della loro identit\u00e0; il termine \"Kosian\", riferentesi a qualcuno che ha un padre coreano e una madre straniera, \u00e8 considerato offensivo da parte di coloro che preferiscono identificare se stessi o i propri figli come coreani. Inoltre, l'ufficio coreano di Amnesty International ha sostenuto che la parola \"Kosian\" rappresenta una vera e propria forma di discriminazione razziale.\nI bambini kosian, come tutti gli altri discendenti di \"razza mista\", si ritrovano molto spesso a dover affrontare discriminazioni. Secondo la \"Pearl S. Buck Foundation\" esistono circa 35.000 sudcoreani misti, la maggior parte dei quali di origine Europoide; la discriminazione risulta essere per\u00f2 molto peggiore nei confronti di coloro che hanno padri afroamericani.\nVietnam.\nGran parte delle relazioni sessuali portate avanti con uomini stranieri nel Sud-est asiatico sono state praticate da donne locali, che hanno intrapreso rapporti sessuali mercenari con i commercianti maschi in prevalenza di origini europee. Una donna vietnamita-portoghese e parlante la lingua malese e che visse a Macao per un lungo periodo di tempo fu la prima persona che fece da interprete alla prima riunione diplomatica tra la Cocincina una delegazione olandese; ella serv\u00ec per tre decenni alla corte cocincinese finendo per avere ben tre mariti, uno vietnamita e due portoghesi. Lo scambio cosmopolita fu facilitato dai matrimoni celebrati tra le donne vietnamite con i mercanti portoghesi; molte donne vietnamite andarono a vivere a Macao e divennero delle perfette parlanti della lingua portoghese.\nL'autore Alexander Hamilton ha dichiarato che \"gli abitanti di Tonchino erano molto desiderosi di avere dei discendenti europei nel loro paese, per cui i pi\u00f9 grandi nobili non pensavano fosse una vergogna n\u00e9 tanto meno una disgrazia il fatto di sposare le loro figlie con i marinai inglesi e olandesi, per il tempo che questi dovevano Rimanere a Tonchino, e sovente presentavano ai loro cognati costosi regali quando giungeva il momento della loro partenza, specialmente se lasciavano le loro mogli con i figli; ma la tentazione dell'adulterio risultava essere assai pericolosa per i mariti, essendo gli indigeni molto esperti nell'arte dell'avvelenamento\".\nLa scrittrice francese Marguerite Duras in \"L'amante\" e \"L'amante della Cina del Nord\" narra della sua relazione sessuale adolescenziale con un cinese dell'indocina francese a Saigon.\nMalesia e Singapore.\nNella Malesia Occidentale e a Singapore la maggioranza dei matrimoni interetnici furono e continuano ad essere tra cinesi d'oltremare e membri della diaspora indiana. La prole di tali matrimoni divenne nota informalmente come \"Cindiani\", anche se il governo malese continua a classificarli solo dall'appartenenza etnica del padre. Poich\u00e9 la maggior parte di questi matrimoni interrazziali nella stragrande maggioranza dei casi coinvolge un marito indiano e una moglie cinese, la maggioranza dei Cindiani presenti in Malaysia \u00e8 solitamente classificata come \"indiani\".\nPer quanto riguarda i Malesi, che sono prevalentemente musulmani, le restrizioni legali vigenti rendono rara la loro intimit\u00e0 con gli indiani, prevalentemente ind\u00f9 o cinesi, che seguono invece in prevalenza il Buddhismo e il Taoismo. I non-musulmani sono tenuti a convertirsi all'Islam per poter sposare i musulmani; purtuttavia, questo non ha interrotto interamente il matrimonio fra i malesi e i cinesi e gli indiani. La comunit\u00e0 musulmana cinese \u00e8 piccola e ha un impatto trascurabile sulla socio-economia e sulla demografia della regione.\n\u00c8 un fatto comune per gli arabi presenti a Singapore e in Malesia di prendere per mogli le malesi locali e \"Jawi Peranakan\", per il motivo di avere la fede in comune. I \"Chitty\" invece sono un sottogruppo dei Tamil con una notevole discendenza genetica malese, dovuta ai primi coloni Tamil che presero per mogli le donne locali, in quanto non avevano portato con s\u00e9 alcuna delle proprie donne. Secondo le statistiche governative, la popolazione di Singapore, a partire dal settembre del 2007, \u00e8 stata di 4,68 milioni di persone, tra i quali i cittadini multirazziali, compresi i cindiani e gli euroasiatici, hanno raggiunto il 2,4%.\nNegli stati malesi di Sabah e Sarawak, vi sono stati molti \"matrimoni riparatori\" fra i cinesi d'oltremare e le trib\u00f9 native, come i Murut e i Dusun a Sabah e gli Iban e i Bisaya a Sarawak. Questo fenomeno ha portato ad un Melting pot di culture in entrambi gli stati, dove molte persone che pretendono di essere di origine nativa hanno invece parti di sangue cinese e con molti cinesi che hanno anche sangue nativo. Questi sino-nativi sono solitamente parlanti sia la lingua malese che la lingua inglese. Un numero minore \u00e8 in grado di parlare anche dialetti cinesi e Cinese mandarino, specialmente quelli che hanno ricevuto la propria istruzione in scuole cinesi vernacolari.\nBirmania.\nI musulmani birmani sono i discendenti di indiani bengalesi, arabi, persiani, turchi, pashtun, musulmani cinesi e malesi che si assimilarono con la popolazione birmana locale e con altri gruppi etnici birmani come i Rakhine, gli Shan, i Karen e i Mon.\nIl pi\u00f9 antico gruppo musulmano presente in Birmania \u00e8 il popolo dei Rohingya, che alcuni credono possano essere discendenti dai Bengalesi che si sposarono con le donne native dello Stato Rakhine dopo il VII secolo, ma questa rimane solamente una teoria. Quando la Birmania fu governata dall'amministrazione britannica dell'India, milioni di indiani, soprattutto musulmani, migrarono fin l\u00ec. La piccola popolazione di discendenti misti di maschi indiani e femmine birmane locali \u00e8 chiamata \"Zerbadees\", spesso in senso peggiorante implicante il concetto di \"razza mista\". I \"Panthays\", un gruppo di musulmani cinesi discendenti da popolazioni dell'Asia occidentale e dell'Asia centrale, migr\u00f2 dalla Cina ed instaurarono relazioni sessuali con le donne locali birmane.\nInoltre la Birmania ha stimato in circa 52.000 il numero di persone anglo-birmane, discendenti cio\u00e8 da cittadini britannici e da birmani; questi spesso si sono accoppiati con gli immigrati anglo-indiani, che successivamente si sono assimilati nella comunit\u00e0 anglo-birmana.\nL'\"All India Digest\" ha affermato che quando un uomo cinese sposava una donna birmana, egli doveva dimostrare di aver adottato e seguito la forma di buddhismo in Birmania e, poich\u00e9 molti cinesi in Birmania hanno adottato nomi birmani, il nome birmano non era sufficiente, pertanto nei casi abituali era necessario seguire la legge ordinaria del buddhismo cinese. [294]\nFilippine.\nStoricamente, ma soprattutto nel corso della prima met\u00e0 del XX secolo, la mescolanza razziale \u00e8 stato un fenomeno sempre presente e assai pervasivo nelle Filippine. Le isole erano originariamente abitate da una popolazione Australomelanesoide chiamata Negritos la quale viene a costituire la comunit\u00e0 aborigena del paese. Qualche \"miscuglio\" pu\u00f2 aver avuto luogo anche tra questo gruppo preinsediato e la popolazione parlante le Lingue maleo-polinesiache.\nUna parte considerevole della popolazione presente nella citt\u00e0 di Cainta \u00e8 discendente diretta dei soldati del subcontinente indiano che commisero ammutinamento contro la British Indian Army quando gli inglesi occuparono brevemente le Filippine nel corso del biennio 1762-63. Questi soldati indiani, chiamati Sepoy, si stabilirono in citt\u00e0 e si unirono con le donne natali; a Cainta i residenti di origine indiana sono molto visibili anche nel ventunesimo secolo.\nVi \u00e8 stata una forte presenza cinese sin dal IX secolo; tuttavia le migrazioni su larga scala ebbero inizio solo durante l'epoca coloniale spagnola a partire dal 1521, quando il mercato mondiale venne aperto anche alle Filippine. Si stima che tra il 10% e il 20% dei Filippini abbia una qualche origine cinese, mentre l'1,5% che sia composto da puri cinesi.\nSecondo l'esperto di antropologia statunitense Henry Otley Beyer l'origine dei filippini \u00e8 almeno per il 2% araba; ci\u00f2 si verific\u00f2 a partire dal momento in cui i commercianti arabi si accoppiarono con le locali donne Malay durante la storia pre-spagnola delle isole. La grande migrazione araba coincise anche con la diffusione dell'Islam nella regione. Le famiglie reali filippino-musulmane del Sultanato di Sulu e del Sultanato di Maguindanao affermano che la discendenza araba giunge direttamente fino a Maometto.\nTali unioni interrazziali si svolsero perlopi\u00f9 nell'isola di Mindanao, ma l'arrivo dei conquistadores interruppe bruscamente la diffusione dell'Islam pi\u00f9 a nord; il matrimonio interrazziale con gli spagnoli divenne prevalente dopo la colonizzazione da parte dell'impero spagnolo. I primi figli e discendenti di uomini spagnoli con donne indigene vennero considerati dei \"mestizos\" o meticci, seguendo il termine tradizionale utilizzato anche nelle altre ex colonie spagnole. A partire dalla met\u00e0 del XVI secolo una parte significativa della popolazione filippina si mescol\u00f2 con gli spagnoli.\nQuando gli Stati Uniti d'America conquistarono le isole a seguito della Guerra ispano-americana del 1898 nell'isola di Luzon, dove si trovavano una base navale e una aerea, gli statunitensi contrassero molti matrimoni interrazziali (sia da parte dei bianchi americani sia degli afroamericani; questo prosegu\u00ec anche dopo la concessione dell'indipendenza nel 1945.\nUna vasta mescolanza razziale vi fu anche con i giapponesi, soprattutto a causa degli stupri di guerra commessi durante la seconda guerra mondiale. Vi \u00e8 un numero crescente di uomini giapponesi che sposano le filippine e che hanno dei figli; generalmente la famiglia rimane nelle Filippine, ma viene sostenuta finanziariamente dai padri giapponesi che compiono visite regolari. Nel ventunesimo secolo i matrimoni misti subiscono una percezione contrastante; la maggior parte dei centri urbani come Manila e Cebu sono pi\u00f9 disposti ad accettarli rispetto alle aree rurali.\nMedio Oriente.\nUn team dell'Universit\u00e0 di Stanford ha trovato la pi\u00f9 grande diversit\u00e0 di patrimonio genetico - al di fuori dell'Africa - tra le persone che vivono in quell'ampia mezzaluna di terra che si estende dalla riva orientale del Mar Mediterraneo fino all'India settentrionale. Non solo questa fu una tra le prime regioni ad essere colonizzate dai migranti africani dell'Homo Sapiens ma, si teorizza che, dato il gran numero di geni europei e dell'Asia orientale presenti tra queste popolazioni, ci\u00f2 indicherebbe che fu per un lungo periodo di tempo un'autentica \"autostrada umana\" con un gran numero di migranti provenienti sia da occidente sia da oriente i quali conquistarono, commerciarono e nella generalit\u00e0 dei casi anche si riprodussero per tutta la sua ampiezza. La stessa squadra ha anche scoperto che i nomadi beduini del Medio Oriente hanno delle effettive somiglianze con gli europei e con le popolazioni dell'Asia meridionale.\nLa schiavit\u00f9 sessuale interetnica fu assai comune durante la tratta araba degli schiavi nel corso del Basso Medioevo e del primo periodo della storia moderna, quando le donne e le ragazze catturate da terre non arabe vennero spesso costrette in uno stato di schiavit\u00f9 sessuale dentro agli Harem del mondo arabo. La maggior parte di questi schiavi provenne per lo pi\u00f9 da luoghi come l'Africa Subsahariana (gli Zanj), dall'Asia meridionale (Ind\u00f9), dalla Ciscaucasia (principalmente Adigh\u00e8), dall'Asia centrale (principalmente turchi) e dall'Europa centrale e dall'Europa orientale (i Saqaliba).\nI Corsari barbareschi inoltre riuscirono a catturare fino ad 1.250.000 schiavi provenienti dall'Europa occidentale e dall'America del Nord tra il XVI e il XIX secolo. Fu anche abitudine comune per i conquistatori arabi (vedi espansione islamica), i commercianti e gli esploratori, quella di sposare le femmine locali nelle terre che conquistarono o in cui scambiarono merci, in varie parti dell'Africa, dell'Asia e dell'Europa.\nI rapporti interetnici vennero generalmente accettati nella societ\u00e0 araba tanto da creare un tema abbastanza comune nella letteratura araba medioevale e finanche nella letteratura persiana; ad esempio il poeta persiano Nizami Ganjavi il quale aveva sposato la propria schiava appartenente ai Kip\u010daki, scrisse nel 1196 \"le sette bellezze\": la storia coinvolge un principe persiano che sposa sette principesse straniere tra cui una bizantina, una cinese, un'indiana, una della Corasmia, una del Maghreb, una degli slavi e per finire anche una dei tatari.\n\"Hadith Bayad wa Riyad\" \u00e8 un racconto arabo di al-Andalus risalente al XII secolo; una storia d'amore che coinvolge una ragazza del Regno di Iberia e un uomo di Damasco. Il racconto de \"Le mille e una notte\" intitolato \"L'uomo di Al-Yaman e le sue sei ragazze schiave\" implica il rapporto di un uomo dello Yemen con le ragazze straniere cadute in schiavit\u00f9 di cui quattro di loro sono rispettivamente \"bianca, nera, marrone e gialla\". Un altro di questi racconti, \"Il cavallo di ebano\", coinvolge un principe persiano che salva la propria amante di Sana'a dal sovrano dell'impero bizantino che desidera sposarla.\nUno studio ha rivelato che alcune popolazioni di arabi palestinesi, giordani, siriani, iracheni e beduini possiedono quello che sembra essere un sostanziale flusso genico di DNA mitocondriale proveniente dall'Africa subsahariana, pari al 10-15% delle linee genetiche negli ultimi tre millenni; nel caso degli ebrei yemeniti la media \u00e8 superiore al 35%.\nNel 1814 l'esploratore svizzero Johann Ludwig Burckhardt scrisse dei suoi viaggi compiuti in Egitto e in Nubia ed in cui vide la pratica del commercio degli schiavi: \"ho spesso assistito a scene di un'indecenza pi\u00f9 spudorata, con i mercanti, che erano i principali attori, fossero gli unici a ridere. Potrei avventurarmi nel dichiarare che pochissimi schiavi (sia maschi che femmine) che hanno passato il loro decimo anno di vita, raggiungono l'Egitto o la penisola arabica in uno stato di verginit\u00e0\".\nUno studio genetico antropologico del 2005 conosciuto come \"progetto genografico\" ha rinvenuto quelle che si ritiene possano essere deboli tracce genetiche lasciate dai crociati medioevali in Medio Oriente; la squadra ha scoperto una specifica firma del DNA in Siria, Libano, territori palestinesi e Giordania, con molta probabilit\u00e0 collegata alla Settima crociata (1248-54) e all'Ottava crociata (1270). I crociati erano originari dei regni europei, in gran parte dal regno di Francia, dal regno d'Inghilterra e dal Sacro Romano Impero.\nLa schiavit\u00f9 sessuale interetnica prosegue ancora in una forma minore negli Stati arabi affacciati sul Golfo Persico, dove donne e bambini subiscono il traffico di esseri umani dagli Stati post-sovietici, dall'Europa orientale, dall'Estremo oriente, dall'Africa, dall'Asia meridionale e da altre regioni mediorientali.\nIsraele.\nIl moderno stato di Israele \u00e8 stato istituito come nazione del popolo ebraico. L'identit\u00e0 ebraica contiene elementi della religione (ebraismo), dell'etnia e del sentimento di appartenenza ad una discendenza comune.\nLa legge israeliana si occupa della mescolanza basata sull'etnia, non su quella basata sulla \"razza\"; pertanto non esistono restrizioni al matrimonio interrazziale tra ebrei di differenti suddivisioni etniche ebraiche o tra altri fedeli all'ebraismo di diverse \"razze\", sebbene la stigmatizzazione possa ancora esistere. Non esiste inoltre alcun impedimento giuridico ai matrimoni interetnici o interreligiosi di per s\u00e9, tranne il fatto che questi ultimi non vengono riconosciuti quando essi vengono solennizzati entro i confini statali.\nTutti i matrimoni devono essere approvati dalle autorit\u00e0 religiose, mentre i matrimoni civili vengono legalmente riconosciuti se eseguiti all'estero. Le regole che disciplinano il matrimonio sono basate su severe regolamentazioni religiose; secondo la legge israeliana l'autorit\u00e0 su tutte le questioni collegate all'ebraismo, compreso dunque anche il matrimonio, cade sulle spalle del Gran Rabbinato d'Israele dell'ebraismo ortodosso la quale \u00e8 l'unica forma di ebraismo ad essere riconosciuta dallo Stato, pertanto i matrimoni celebrati in Israele da rabbini non ortodossi non vengono riconosciuti.\nIl Gran Rabbinato vieta il matrimonio tra ebrei che seguono l'Halakhah (persone nate da una madre ebrea o convertita) - siano essi ortodossi o meno - con partner non ebrei o di origini ebraiche secondo la linea di discendenza paterna (non considerati essere ebrei), a meno che non si sottopongano ad una conversione formale all'ebraismo. Di conseguenza le persone di diverse tradizioni religiose non hanno la possibilit\u00e0 giuridica di sposare qualcuno appartenente ad un'altra religione, mentre le coppie interreligiose sono costrette a lasciare il paese per potersi sposare.\nL'unica altra opzione presente per il matrimonio con un non ebreo, ma anche tra un cristiano e un non cristiano o per un musulmano e un non musulmano, rimane la conversione formale del partner; questo vale sia per l'ortodossia ebraica sia per le confessioni cristiane sia per l'islam. Per quanto riguarda le persone con origini ebraiche patrilineari (cio\u00e8 non riconosciute formalmente come ebree) che desiderano sposare un ebreo (nato da madre ebrea ortodossa) viene tenuto anch'egli a convertirsi ufficialmente all'ebraismo ortodosso, altrimenti non possono legalmente sposarsi.\nSecondo un articolo di \"Haaretz\" \"il ministero della giustizia redige la legge sul matrimonio civile per refusenik\": 300.000 persone, o 150.000 coppie, sono colpite dalle restrizioni matrimoniali basate sulle tradizioni religiose differenti dei partner o sullo status ebraico non-halakhico.\nMolti ebrei israeliani si oppongono ai rapporti misti tra ebrei e non ebrei, anche se va notato che questo non \u00e8 tanto un fenomeno esclusivamente israeliano quanto ebraico, per evitare l'assimilazione. In Israele esiste poi anche una percentuale di rapporti misti con gli arabi, il che viene a costituire un ulteriore pericolo aggiuntivo, sia politicamente sia religiosamente; un sondaggio di opinione svolto nel 2007 ha scoperto che pi\u00f9 della met\u00e0 degli ebrei israeliani crede che il matrimonio interreligioso sia equivalente ad un \"tradimento nazionale\".\nUn ulteriore sondaggio del 2014 ha rilevato che tre quarti degli ebrei israeliani e i due terzi degli arabi israeliani non avrebbero mai sposato qualcuno di religione differente dalla propria: ai rapporti interreligiosisi sono opposti il 95% dei Chared\u00ec, l'88% degli ebrei ortodossi e il 64% degli appartenenti all'ebraismo laico umanista.\nUn gruppo composto da 35 uomini ebrei divenuti noti come \"fuoco per l'ebraismo\" a Pisgat Ze'ev, facente parte degli insediamenti israeliani a Gerusalemme Est, hanno iniziato a pattugliare la citt\u00e0 nel tentativo di impedire alle donne ebree di frequentare uomini arabi. Il comune di Petah Tiqwa ha anche annunciato un'iniziativa per prevenire le relazioni interrazziali, fornendo una linea telefonica rivolta ad amici e familiari per informare le ragazze ebree sui rischi delle relazioni con uomini arabi e per fornire una consulenza psicologica. La citt\u00e0 di Kiryat Gat ha lanciato un programma scolastico per avvertire le ragazze ebree sul pericolo di incontri con uomini locali beduini.\nNel mese di febbraio del 2010 \u00e8 stato riferito che il comune di Tel Aviv ha istituito un \"programma di consulenza\" sponsorizzato dal governo per scoraggiare le ragazze ebree dal frequentare e sposare arabi. \"The Times\" ha anche riferito di un gruppo di \"genitori vigilanti\" che hanno controllato il quartiere di Pisgat Ze'ev per intimidire e scoraggiare le coppie miste. Il gruppo antimissionario ebraico \"Yad L'Achim\" ha anche eseguito operazioni paramilitari di soccorso per le donne ebree di mariti non ebrei e celebra queste \"donne salvate\" sul suo sito web.\nNel 2014 il matrimonio di un musulmano con una donna ebrea che si era convertita all'islam ha attirato l'attenzione nazionale quando l'organizzazione che si oppone all'assimilazione \"Lehava\" ha inscenato una serie di proteste; un tribunale ha permesso che la manifestazione continuasse, ma ha al contempo ordinato ai promotori di rimanere almeno 200 metri distanti dalle sede delle nozze: tutto ci\u00f2 \u00e8 avvenuto a Rishon LeZion. Come risposta diretta si \u00e8 tenuta anche una manifestazione a sostegno della coppia.\nEuropa.\nGermania.\nNegli anni immediatamente successivi alla prima guerra mondiale l'Arm\u00e9e de terre stabil\u00ec l'occupazione della Renania utilizzando tra le loro forze anche soldati africani; i figli da questi avuti con le donne bianche furono conosciuti come i \"bastardi della Renania\" o \"vergogna negra\".\nA partire dal 1933 l'antisemitismo del nazionalsocialismo oramai salito al potere consider\u00f2 gli ebrei come un gruppo di persone collegate da stretti legami cosiddetti genetici tanto da formare un'unit\u00e0 che non poteva separarsi o aderire ad altri gruppi. Venne proclamato che l'influenza ebraica aveva un impatto negativo sull'intero popolo tedesco; questo per giustificare la discriminazione e la persecuzione. Per poter essere risparmiati occorreva dimostrare la propria affiliazione al gruppo della \"razza ariana\", cos\u00ec come era stata concepita dai nazisti.\nFu paradossale il fatto che n\u00e9 le prove genetiche n\u00e9 le caratteristiche esteriori razziali della fisionomia determinassero la propria affiliazione, anche se i nazisti parlarono molto di fisiognomica, ma soltanto l'affiliazione religiosa dei nonni la potevano decidere. Tuttavia mentre i nonni avevano ancora potuto scegliere la loro religione, i loro nipoti durante la Germania nazista furono obbligatoriamente classificati come ebrei, quindi non ariani, se almeno tre o tutti e quattro i nonni erano stati iscritti come membri di una qualche congregazione ebraica, indipendentemente dal fatto che i perseguitati fossero ebrei secondo l'Halakhah (nato da una madre ebrea o per conversione), o avessero fatto apostasia, espresso convinzioni di irreligiosit\u00e0 o finanche se fossero convertiti al cristianesimo.\nLe \"leggi di Norimberga\" del 1935 proibirono la mescolanza razziale, ovvero vietarono il matrimonio tra persone considerate ariane e non ariani; i non ariani comprendevano soprattutto gli ebrei tedeschi e i gentili di origine ebraica. La classificazione di \"ariano\" classificava tutti gli europei non ebrei come ariani; le relazioni sessuali tra ariani e non ariani divennero punibili in quanto \"Rassenschande\" (insudiciamento razziale).\nGli eventuali bambini nati all'interno di un matrimonio misto, cos\u00ec come i figli di relazioni extraconiugali nati fino al 31 luglio del 1936, sono stati discriminati come \"Mischling\" (di sangue misto); tuttavia i bambini nati in seguito da genitori misti, non ancora sposati alla promulgazione delle \"leggi razziali naziste\", dovevano essere incriminati come \"Geltungsjude\" indipendentemente dal fatto che nel frattempo i genitori si fossero sposati all'estero o fossero rimasti conviventi. Alla fine i bambini che si trovavano ad essere iscritti in una congregazione ebraica furono anch'essi soggetti di discriminazioni in quanto \"Geltungsjude\".\nI \"Geltungsjude\" vennero sottoposti a diversi livelli di lavoro forzato a partire dal 1940, in parte ordinato per tutti i coniugi ebrei ed in parte solo per i mariti ebrei, soltanto per esentare le mogli di classe ebraica che si occupavano di bambini minori. Nessun documento disponibile indica l'avvenuta esenzione per i matrimoni misti, in particolar modo per il coniuge ebreo classificato all'interno di tali atti persecutori.\nLa deportazione sistematica degli ebrei tedeschi e dei \"Gentili\" di origine ebraica ebbe il suo inizio il 18 ottobre del 1941; le prime deportazioni degli ebrei e dei gentili di origine ebraica provenienti dall'Austria e dalla Provincia della Pomerania (appartenente al governatorato generale), nonch\u00e9 Baden e dal Palatinato (entrambe facenti parte dell'Amministrazione militare del Belgio e della Francia del nord erano rimaste degli episodi spontanei. Gli ebrei e i gentili d'origini ebraiche che vivevano in matrimoni misti sono stati per lo pi\u00f9 risparmiati dalla deportazione.\nNel caso in cui un matrimonio misto si concludesse con la morte del coniuge ariano o con il divorzio dal coniuge ebreo, quest'ultimo poteva presto venir deportato secondo le classificazioni della politica razziale nella Germania nazista, a meno che la coppia non avesse ancora dei figli minori non contati come \"Geltungsjude\".\nNel marzo del 1943 un tentativo di deportare gli ebrei e i Gentili di origini ebraiche che vivevano in matrimoni misti non privilegiati venne meno a causa dello scatenarsi di una protesta pubblica da parte dei loro parenti ariani (conosciuta come la Protesta di Rosenstrasse). Anche i mariti classificati ariani e i bambini classificati \"Mischling\" (a partire dai 16 anni) provenienti da matrimoni misti vennero assunti dall'Organizzazione Todt per il lavoro forzato a partire dall'autunno del 1944.\nUn ultimo tentativo intrapreso tra febbraio e marzo del 1945 ebbe termine in quanto i relativi campi di sterminio erano gi\u00e0 stati liberati. Tuttavia in 2.600 vennero deportati nel Campo di concentramento di Theresienstadt, di cui la maggior parte sopravvissero in quegli ultimi mesi fino alla loro liberazione.\nDopo l'inizio della guerra la legislazione sull'\"insudiciamento razziale\" venne estesa anche a tutti gli stranieri ancora presenti. La Gestapo perseguit\u00f2 duramente i rapporti sessuali tra tedeschi e lavoratori (\"Zivilarbeiter\") provenienti dall'Europa orientale con la motivazione di \"rischio per l'integrit\u00e0 razziale della nazione tedesca\". Un decreto dattato 7 dicembre del 1942 dichiar\u00f2 che qualsiasi \"rapporto sessuale non autorizzato\" avrebbe condotto direttamente alla pena di morte. I lavoratori stranieri deportati in suolo tedesco vennero trattati come un pericolo per il \"sangue tedesco\".\nI lavoratori polacchi e orientali in genere che ebbero rapporti sessuali con tedeschi subirono la pena capitale. Lungo tutto il corso della guerra centinaia di uomini polacchi, bielorussi, ucraini e russi furono giustiziati per colpa delle relazioni intraprese con donne tedesche.\nCon la definitiva sconfitta della Germania nazista nel 1945 le leggi che vietavano i cosiddetti matrimoni misti vennero abolite; se le coppie che avevano gi\u00e0 vissuto insieme durante l'era nazista rimasero non sposate a causa delle restrizioni legali la data del loro matrimonio venne spostata retroattivamente, sempre che lo avessero desiderato, alla data in cui formarono una coppia. Anche se uno dei due coniugi fosse gia morto, il matrimonio avrebbe potuto essere riconosciuto retroattivamente. Nella sola Repubblica federale di Germania su 1.823 richieste di riconoscimento ne vennero accolte 1.255.\nUngheria.\nSi pensa che gli ungheresi siano originati da antichi popoli ugrofinnici abitanti le aree boschive comprese tra il fiume Volga e le montagne degli Urali. All'epoca della migrazione magiara avvenuta nel corso del X secolo l'Ungheria era abitata da slavi (circa 200.000), da altri assimilati e da schiavi.\nDurante l'Invasione mongola della Russia nel XIII secolo i Mongoli guidarono circa 40.000 famiglie di Cumani, una trib\u00f9 nomade, ad ovest delle montagne dei Carpazi. Il popolo degli J\u00e1sz Iranici giunsero nella Grande pianura ungherese insieme ai Cumani dopo essere stati sconfitti dai mongoli; nel corso dei secoli vennero completamente assimilati all'interno della popolazione locale.\nA partire dal 1938 il regno d'Ungheria sotto Mikl\u00f3s Horthy fece approvare tutta una serie di misure antiebraiche ad emulazione delle \"leggi di Norimberga\". La prima di queste limit\u00f2 il numero di ebrei presenti nelle imprese commerciali, nella stampa, tra i medici, gli ingegneri e gli avvocati a non pi\u00f9 del 20%venti. La seconda legge antiebraica (5 maggio 1939) defin\u00ec per la prima volta gli ebrei razzialmente: persone con 2, 3 o 4 nonni ebrei vennero dichiarati essere ebrei; le loro occupazioni a livello governativo a tutti i livelli furono vietate, non poterono essere redattori nei quotidiani, i loro numeri erano limitati al 6% nel teatro e tra gli attori cinematografici, i medici, gli avvocati e gli ingegneri.\nAlle aziende private si proib\u00ec di impiegare pi\u00f9 del 12% degli ebrei; 250.000 ebrei ungheresi persero cos\u00ec tutto il proprio reddito. La maggior parte di loro perse anche il diritto di voto: prima del 1939 circa il 31% della popolazione ebraica della contea di Borsod (esclusa Miskolc), 2496 persone, avevano questo diritto. Nelle successive elezioni, meno di un mese dopo questa nuova legislazione, solo 38 ebrei privilegiati poterono votare.\nPenisola iberica.\nLungo tutto il corso della storia antica la penisola iberica venne spesso invasa da stranieri che poi si sposarono con la popolazione nativa. Uno dei primi gruppi che giunsero nella regione dall'esterno furono i Celti di lingue indoeuropee i quali si unirono agli iberi dell'Europa antica (vedi Protostoria della penisola iberica). Successivamente furono seguiti dai fenici e dai cartaginesi semiti e dagli abitanti dell'antica Roma indoeuropei i quali si affiancavano con i popoli della Spagna preromana durante l'antichit\u00e0 classica.\nQuesti a loro volta furono seguiti dai Visigoti Germani, dai Suebi, dai Vandali, dai Sarmati Iranici e dagli Alani e tutti si unirono con la popolazione locale della Spagna romana durante la tarda antichit\u00e0. Nel VI secolo la regione fu riconquistata dall'Impero Bizantino con conseguenti flussi migratori da parte di \"Greci bizantini\", prima che la regione venisse nuovamente sottomessa dal Regno Visigoto meno di un secolo pi\u00f9 tardi.\nLa prole dei matrimoni tra arabi e non arabi in Iberia (con berberi o iberi locali) venne conosciuta come Muladi o Muwallad, un termine ancora utilizzato nel mondo arabo moderno per riferirsi a persone con padri arabi e madri non arabe. Alcune fonti considerano questo termine l'origine della parola spagnola \"Mulatto\".\nTuttavia la Real Academia Espa\u00f1ola non approva tale etimologia.; questo perch\u00e9 la parola fu utilizzata principalmente nel corso del periodo di Al-Andalus per riferirsi ai discendenti Iberi locali (cristiani e pagani) convertiti all'Islam. Un esempio in questo senso \u00e8 dato dai Banu Qasi, dinastia musulmana di origine basca. Inoltre, molti Muladi furono discendenti degli schiavi Saqaliba (slavi) importati dall'Europa orientale tramite la tratta araba degli schiavi. Collettivamente gli europei cristiani chiamarono tutti i musulmani di Iberia, \"Mori\", indipendentemente dall'origine etnica.\nA seguito della \"Reconquista\", completata nel 1492, la maggior parte dei Mori furono costretti a fuggire nei territori islamici o a convertirsi al cristianesimo; questi ultimi furono conosciuti come \"Moriscos\" e vennero spesso perseguitati dall'Inquisizione spagnola in quanto sospettati di eresia sulla base della dottrina della \"Limpieza de sangre\", tramite cui le \"Leggi contro la mescolanza razziale\" furono implementate in tutta la penisola.\nTutti coloro i cui antenati si fossero mescolati razzialmente con i Mori o gli Ebrei vennero sospettati di professare segretamente l'Islam o l'Ebraismo e rimasero pertanto sotto stretto controllo. La qualifica di Hidalgo riferita ai baschi fu giustificata da eruditi come Manuel de Larramendi (1690-1766) [330]; siccome l'invasione araba non era giunta fino ai territori baschi si credette che i suoi abitanti avessero mantenuto la loro \"purezza originaria\", mentre tutto il resto della Spagna era invece sospetta di mescolanza razziale. Questo fatto aiut\u00f2 molti Baschi ad ottenere posizioni ufficiali nell'amministrazione pubblica.\nNel dicembre del 2008 uno studio di genetica delle popolazioni pubblicato nell\"American Journal of Human Genetics\" ha stimato che circa il 10% degli spagnoli e dei portoghesi hanno antenati del Nordafrica e il 20% di ebrei Sefarditi. Dal momento che non esiste alcun legame diretto tra il corredo genetico e l'affiliazione religiosa rimane tuttavia difficile trarre conclusioni circa la conversione forzata o volontaria; il risultato sui sefarditi rimane per\u00f2 altamente contraddittorio in quanto non si \u00e8 replicato in tutti gli studi ed \u00e8 stato successivamente messo in discussione dagli stessi autori.\nIl genetista Stephen Oppenheimer stima che molte migrazioni avvenute da 5 a 10.000 anni fa provenienti dal Mar Mediterraneo orientale avrebbero potuto anche rappresentare le stime sefarditiche, con linee di discendenza che potrebbero essere state introdotte fin dal Neolitico. Il resto degli studi genetici effettuati in Spagna stima il contributo nordafricano dal 2,5 al 3,4% fino al 7,7% dell'intera popolazione.\nPenisola italiana.\nCon le Invasioni barbariche del V secolo la penisola italiana conobbe per la prima volta l'irruzione nel proprio territorio di popolazioni provenienti dall'esterno dell'impero romano; il Sacco di Roma del 410 fu opera dei Visigoti Germani, mentre il Sacco di Roma del 455 avvenne per mano dei Vandali. Nel 476 Odoacre (re degli Sciri, degli Eruli e dei Turcilingi) conquista la regione; il Regno ostrogoto dura dal 494 al 535. La Migrazione longobarda \u00e8 datata al 568 e cre\u00f2 il regno longobardo; l'impero carolingio arriva nel 774 e verr\u00e0 seguito dal Regno d'Italia.\nCome accadde anche in altre zone occupate dall'Islam, venne considerato accettabile per la legge maritale islamica che un maschio musulmano potesse sposare femmine cristiane ed ebree nell'Italia meridionale, fino a quando essa rimase sotto il giogo islamico; vale a dire l'emirato di Sicilia (vedi Storia della Sicilia islamica) tra l'VIII e l'XI secolo con l'aggiunta, per un breve periodo di tempo, dell'emirato di Bari (tra l'847 e l'871).\nIn quest'ultimo caso, la maggior parte dei matrimoni interrazziali furono tra maschi arabi e berberi provenienti dall'Africa settentrionale con femmine greche, romane e italiane locali. Tali relazioni interrazziali furono particolarmente diffuse nell'emirato di Sicilia, dove uno scrittore che visit\u00f2 i luoghi negli anni attorno al 970 espresse tutto il suo shock su come ci\u00f2 fosse comune praticamente in ogni area rurale.\nDopo la Conquista normanna dell'Italia meridionale tutti i cittadini musulmani (fossero essi stranieri, nativi o di \"razza mista\") presenti nel Regno di Sicilia vennero conosciuti come \"Mori\". Dopo un breve periodo in cui la cultura arabo-normanna (soprattutto l'Architettura arabo-normanna) fior\u00ec ampiamente sotto il regno di Ruggero II di Sicilia (1130-54), i governanti successivi costrinsero i Mori a convertirsi al cristianesimo oppure ad essere espulsi dal regno.\nMolto spesso gli Antichi Stati italiani svolsero un ruolo attivo anche nel commercio degli schiavi arabi (vedi Tratta araba degli schiavi), in cui i mercanti \"Mori\" e italiani giunsero occasionalmente a scambiarsi gli schiavi.\nStudi genetici recenti hanno mostrato che il contributo dei mori si stima in media tra 6% e 7,5% in Sicilia, 6,5% in Puglia Nord-Occidentale, 4,8% in Campania orientale. Le altre regioni dimostrano percentuali minori, in media dallo 0 al 2%.\nLa penisola italiana ha veduto il susseguirsi di varie occupazioni straniere, dalla Dominazione spagnola in Italia (1559-1715) a quella francese con il regno d'Italia a quella austriaca con il Regno Lombardo-Veneto (1814-66). Tuttavia si tratta di occupazioni militari di pochi individui che non possono aver modificato radicalmente il corredo genetico della popolazione locale, a differenza di quanto accade invece con le colonizzazioni e lo spostamento di milioni di individui.\nNel corso della storia del fascismo italiano vennero fatte promulgare da Benito Mussolini le \"Leggi razziali fasciste\" (1938), con la conseguente pubblicazione del periodico intitolato \"La difesa della razza\".\nDurante la seconda guerra mondiale le truppe marocchine francesi commisero innumerevoli stupri di guerra nel territorio italiano a seguito della battaglia di Montecassino (gennaio-maggio 1944) combattuta contro i tedeschi. Le vittime della violenza sessuale di massa commessa dopo la battaglia dai Goumier sono conosciute come Marocchinate. Secondo fonti italiane oltre 7.000 civili italiani, tra cui donne e bambini, vennero brutalmente violentati dai marocchini.\nMalta.\nNell'isola di Malta gli arabi e gli italiani provenienti dalla vicina Sicilia e dalla Calabria instaurarono presto relazioni con gli abitanti locali, discendenti a loro volta dai fenici, dai greci, dagli antichi romani e dai vandali. I popoli maltesi sono discendenti diretti da tali gruppi e la stessa lingua maltese discende dalla Lingua siculo-araba.\nRussia.\nGi\u00e0 nel corso del XVII secolo si verificarono molti matrimoni tra i coloni russi e i popoli indigeni della Siberia. La \"Fondazione Metis\" stima che esistano almeno 40.000 russi di \"razza mista\".\nMolti uomini cinesi, anche quelli che si erano lasciati alle spalle mogli e figli in Cina, si sposarono con le donne locali ne corso degli anni venti, soprattutto con quelle che erano rimaste vedove durante le varie guerre e gli sconvolgimenti del decennio precedente. Ai loro bambini di razza mista vennero in larga parte dati dei cognomi russi; alcuni invece conservarono i cognomi cinesi paterni, mentre altri ancora s'inventarono nuovi cognomi mischiando il nome di famiglia cinese con il loro nome proprio.\nEuropa sudorientale e orientale.\nI vichinghi esplorarono ed infine si stabilirono in molti territori nelle aree dominate dagli Slavi dell'Europa orientale. Nel 950 d.C. questi insediamenti furono in gran parte slavizzati attraverso l'intesa con la popolazione locale. L'Europa dell'Est fu anche una fonte importante per il commercio della tratta araba degli schiavi, quando gli Saqaliba furono portati a forza nel mondo arabo, dove le donne e le ragazze spesso furono costrette a servire negli harem; alcune di loro finirono con lo sposare i propri padroni.\nQuando l'Impero mongolo riusc\u00ec ad annettere gran parte dell'Est europeo nel XII secolo, i Mongoli si mescolarono con la popolazione locale e spesso si impegnarono in sistematici stupri di guerra durante l'invasione mongola dell'Europa.\nTurchia.\nNel corso dell'XI secolo il territorio dell'impero bizantino corrispondente all'Anatolia venne conquistato dalla dinastia turca dei Selgiuchidi originari del Turkestan; i loro discendenti, la dinastia ottomana, continuarono ad espandersi in direzione dei Balcani fino a conquistare buona parte dell'Europa orientale tra il XV e il XVI secolo.\nA causa della giurisprudenza matrimoniale islamica la quale consente ad un maschio musulmano di poter sposare femmine cristiane ed ebree, fu assai comune durante l'impero ottomano che i turchi contraessero matrimonio interrazziale con donne europee; vari sultani ebbero spesso mogli greche (R\u016bm), di origine slava (Saqaliba), provenienti dalla Repubblica di Venezia e dalla Ciscaucasia e finanche francesi.\nOltre alle \u00e9lite turche, che solitamente comprarono un gran numero di mogli e concubine europee, vi furono anche opportunit\u00e0 alternative quando vennero assunti giovani ragazzi cristiani (europei e arabi cristiani) per trasformarli nelle truppe militari elitarie imperiali, i Giannizzeri; questi si situarono in tutti i territori, compreso il Medio Oriente e il Nordafrica, il che condusse a relazioni sessuali interrazziali tra uomini europei e donne mediorientali e nordafricane.\nLe concubine dell'Harem del sultano consistettero principalmente in schiave; poich\u00e9 la legge islamica proibiva di schiavizzare altri musulmani, queste donne furono per lo pi\u00f9 di origine cristiana: la madre stessa di un sultano, sebbene avesse potuto continuare ad essere tecnicamente una schiava, ricevette un'autorit\u00e0 estremamente potente, divenendo in alcuni casi l'effettiva dominatrice (il cosiddetto \"sultanato delle donne\". Alcuni esempi notevoli sono quelli rappresentati da K\u00f6sem Sultan, figlia di un prete ortodosso la quale govern\u00f2 l'impero nei primi decenni del XVII secolo, e da Roxelana (la moglie preferita di Solimano il Magnifico).\nAlcune di queste donne europee esercitarono un'enorme influenza nella loro qualit\u00e0 di \"madri del sultano\" (Valide Sultan); Roxelana fu una schiava di origini ucraine, mentre Naksh-i-Dil Haseki (probabilmente georgiana) fu la madre di Mahmud II (1808-39); secondo la leggenda si tratt\u00f2 invece della francese Aim\u00e9e du Buc de Riv\u00e9ry, cugina dell'imperatrice Giuseppina di Beauharnais. Proprio a causa di tali unioni interrazziali, avvenimenti alquanto comuni, si ebbe un impatto significativo sulla composizione etnica della moderna popolazione turca, oramai molto differente dalla stirpe originaria proveniente dall'Asia centrale.\nOltre ai matrimoni ufficiali vi erano anche i grandi harem dei sultani ottomani, spesso quasi interamente costituiti da concubine cristiane di origine europea. Ibrahim I (1640-48) si dice abbia fatto annegare ben 280 concubine provenienti dal proprio harem personale affacciato sul Bosforo; almeno una di queste per\u00f2, Turhan Hatice Sultan - un'ucraina catturata durante una delle frequenti incursioni compiute dai Tatari e messa in schiavit\u00f9 - sopravvisse e regn\u00f2 al posto suo.\nRegno Unito.\nIl matrimonio interrazziale con le popolazioni non europee inizi\u00f2 gi\u00e0 durante la rivoluzione neolitica. Secondo i ricercatori del \"Daily Mail\" si \u00e8 sostenuto di aver rinvenuto nella maggioranza dei maschi britannici un DNA che pu\u00f2 essere ricondotto ai coltivatori maschi del Medio Oriente (tra gli attuali Siria e Iraq) i quali all'incirca nell'8.000 a.C. cominciarono a migrare in direzione della Gran Bretagna introducendo l'agricoltura nell'isola e unendosi con le femmine locali.\nAlla fine del XV secolo i Rom, che hanno la loro origine nel subcontinente indiano, giunsero in Gran Bretagna. In Inghilterra i mescolarono con la popolazione locale e vennero conosciuti come Romanichals. In India molti membri della Compagnia britannica delle Indie orientali ed altri soldati europei si sono sposati con donne indiane; la prole di questi matrimoni misti venne riconosciuta col nome di \"anglo-indiani\".\nLe mogli indiane talvolta accompagnarono i loro mariti fino in Gran Bretagna. La Compagnia condusse molti \"Lascar\" dell'Asia meridionale in terra inglese ove molti di loro si unirono con mogli bianche, questo a causa della mancanza di donne asiatiche.\nLe relazioni interetniche sono diventate sempre pi\u00f9 accettate negli ultimi decenni. Dal 2001 il 2% di tutti i matrimoni celebrati nel Regno Unito sono interetnici, nonostante la presenza di una popolazione non bianca di molto inferiore (9%) il matrimonio interrazziale \u00e8 comune quanto negli Stati Uniti d'America e questo sebbene l'America abbia molte meno definizioni specifiche di \"razza\", 4 definizioni razziali in contrasto con le 86 presenti nel Regno Unito.\nA partire dal 2005 si stima che quasi la met\u00e0 dei maschi afro-caraibici britannici ed un terzo delle femmine e un quinto dei maschi indiani e africani abbiano dei partner bianchi. A partire dal 2009 un bambino su dieci vive in una famiglia interetnica (le famiglie guidate da un genitore bianco britannico ed uno bianco ma non di origine britannica sono incluse) e due donne cinesi su cinque hanno partenr di una razza differente, mentre un uomo cinese su cinque ha un partner di razza diversa.\nSecondo il Censimento del Regno Unito del 2001 i maschi afro-britannici avevano il 50% in pi\u00f9 di probabilit\u00e0 delle femmine nere di sposarsi al di fuori del proprio gruppo etnico. Le donne britanniche cinesi (30%) hanno avuto due volte la probabilit\u00e0 dei loro omologhi maschi (15%) di contrarre un matrimonio interrazziale.\nOceania.\nAustralia.\nLa mescolanza razziale fu una politica deliberata del capo dell'\"ufficio australiano per gli aborigeni\" Auber Octavius Neville il quale sper\u00f2 in tal maniera di \"allevare\" le caratteristiche degli australiani aborigeni, con conseguente crescita della popolazione \"mezza casta\" aborigena in tutta l'Australia Occidentale. Non volle o no riusc\u00ec per\u00f2 a perseguire i casi in cui le ragazze di mezza casta vennero violentate dagli euro-australiani che cercarono una serata sul \"velluto nero\". I bambini nati da tali unioni vennero molto spesso portati via dalle loro madri e confinati in campi appositi; rappresentarono quella che \u00e8 poi stata riconosciuta essere la Generazione rubata.\nNuova Zelanda.\nLa mescolanza razziale rimane un argomento politicamente scottante in Nuova Zelanda, anche se i matrimoni misti sono molto comuni e quasi universalmente accettati. Le persone che si identificano come M\u0101ori hanno antenati ancestrali (\"t\u012bpuna\" provenienti tipicamente da almeno due etnie distinte; storicamente questo fatto si \u00e8 prestato alla convinzione prevalente che vuole i \"veri\" M\u0101ori gradualmente scomparsi ed al loro posto essere nato \"un popolo\" misto. Questa prospettiva si \u00e8 mantenuta sino alla fine degli anni settanta, quando una ripresa e la riorganizzazione della cultura e della tradizione M\u0101ori coincisero con un netto rifiuto dell'opinione comune maggioritaria.\nLa convinzione che i M\u0101ori fossero scomparsi fu parzialmente fondata sulla realt\u00e0 dei tassi elevati e continui di unioni sessuali tra europei e M\u0101ori prima e dopo la colonizzazione. Durante il rilancio della cultura e della tradizione M\u0101ori questa credenza cominci\u00f2 ad essere sfidata ridefinendo i \"M\u0101ori\" come un'identit\u00e0 etnica in contrapposizione ad una categoria razziale; di conseguenza una persona pu\u00f2 avere un genitore europeo/asiatico/oceanico ed uno M\u0101ori ma essere considerato non meno \"autenticamente M\u0101ori\" di un discendente delle due etnie originarie.\nDue terzi delle nascite M\u0101ori, met\u00e0 delle nascite oceaniche ed un terzo delle nascite bianche e asiatiche appartengono a pi\u00f9 gruppi etnici mischiati assieme.\nDemografia della mescolanza etnorazziale.\nStati Uniti.\nSecondo il Censimento degli Stati Uniti d'America del 2000 vi erano 504.119 matrimoni tra bianchi americani e asioamericani, 287.576 tra bianchi e afroamericani e 31.271 tra asiatici e neri; i matrimoni tra bianchi e neri sono aumentati dai 65.000 nel 1970 a 403.000 nel 2006, fino ad arrivare a 558.000 nel 2010; questo secondo l'Ufficio del censimento degli Stati Uniti d'America.\nNegli Stati Uniti i tassi di convivenza interrazziale sono notevolmente superiori a quelli del matrimonio. Sebbene soltanto il 7% degli uomini afroamericani abbia delle mogli bianche, il 13% dei conviventi ha delle partner bianche; il 25% delle donne di origini asiatiche sposate ha coniugi bianchi, ma ben il 45% delle conviventi lo sono con uomini bianchi. Tra gli uomini di origini asiatiche conviventi poco pi\u00f9 del 37% hanno partnen femminili bianche, con oltre il 10% dei matrimoni.\nGli uomini e le donne asioamericani che vivono con un partner bianco sono rispettivamente il 27 e il 40 (Le, 2006b). Nel 2008, dei nuovi matrimoni degli uomini di origini asiatiche, l'80% era con un coniuge asiatico e il 14% con un coniuge bianco; dei nuovi matrimoni delle donne di origini asiatiche, il 61% era con un coniuge asiatico e il 31% con un coniuge bianco\nQuasi il 30% degli asiatici e dei latini contraeva matrimoni interrazziali, con l'86,8 e il 90% di questi, rispettivamente, con una persona bianca Secondo Karyn Langhorne Folan \"anche se il censimento pi\u00f9 recente disponibile ha riferito che il 70% delle donne afroamericane sono single, esse hanno ancor oggi la massima resistenza a sposarsi al di fuori della propria razza di appartenenza\".\nUn sondaggio d'opinione ha rivelato che il 19% dei maschi neri si era impegnato in relazioni sessuali con donne bianche. Invece un sondaggio di \"Gallup\" sull'interrazzialit\u00e0 risalente al giugno del 2006 ha scoperto che il 75% deglistatunitensi approva la relazione tra un uomo bianco con una donna nera e il 71% approva un uomo nero che frequenta una donna bianca; tra le persone tra i 18 e i 29 anni il 95% ha approvato le relazioni tra i neri e i bianchi e circa il 60% ha dichiarato di aver frequentato ed avuto almeno un rapporto sessuale con qualcuno di una razza diversa dalla propria.\nIl 69% degli ispanici, il 52% dei neri e il 45% dei bianchi hanno dichiarato di aver avuto relazioni sessuali con qualcuno di un'altra razza o gruppo etnico. Nel 1980 solo il 17% degli intervistati aveva confessato di aver intrattenuto delle relazioni interrazziali\nTuttavia, secondo uno studio condotto dall'Universit\u00e0 della California, Berkeley utilizzando dati provenienti da oltre 1 milione di profili singoli presi da siti web di incontri online, i bianchi erano molto pi\u00f9 riluttanti nell'instaurare relazioni sentimentali al di fuori della loro razza rispetto ai non bianchi. Lo studio ha scoperto che oltre l'80% dei bianchi, compresi quelli che non hanno dichiarato di avere alcuna preferenza razziale, hanno contattato solo altri bianchi, mentre solo circa il 3% ha contattato dei neri, risultato che \u00e8 stato praticamente identico sia per i partecipanti pi\u00f9 giovani che per quelli pi\u00f9 anziani. Soltanto il 5% dei bianchi ha risposto alle domande dei neri. I partecipanti neri avevano dieci volte pi\u00f9 probabilit\u00e0 di contattare i bianchi che viceversa; tuttavia i partecipanti neri hanno inviato richieste ad altri neri pi\u00f9 frequentemente di quanto non lo facessero per rivolgersi ai bianchi.\nIl vero e proprio matrimonio interrazziale \u00e8 ancora relativamente raro, nonostante il tasso sia in costante crescita; nel 2010 il 15% dei nuovi matrimoni \u00e8 stato interrazziale ma solo il 9% dei bianchi si \u00e8 sposato al di fuori della propria \"razza\". Tuttavia questo dato prende in considerazione la totalit\u00e0 dei matrimoni interazziali, il che significa che contava anche gli ispanici bianchi che sposavano bianchi non ispanici, nonostante sia la sposa che lo sposo siano bianchi. Tra i 275.000 nuovi matrimoni interrazziali celebrati nel 2010 il 43% era tra bianchi ed ispanici, il 14,4% era tra bianchi ed asiatici, l'11,9% era invece tra bianchi e neri, mentre il restante era costituito da altre combinazioni.\nTuttavia il matrimonio interrazziale \u00e8 diventato pi\u00f9 comune negli ultimi decenni a causa della crescente diversit\u00e0 razziale, ma soprattutto per l'avvenuta liberalizzazione degli atteggiamenti sociali verso la pratica. Il numero di matrimoni interrazziali negli Stati Uniti d'America \u00e8 aumentato del 65% tra il 1990 e il 2000 e del 20% tra il 2000 e il 2010..\nUna percentuale record del 14,6% di tutti i nuovi matrimoni negli Stati Uniti nel 2008 erano tra coniugi di una diversa razza o etnia reciproca. I tassi sono pi\u00f9 che raddoppiati tra i bianchi e quasi triplicate tra i neri, tra il 1980 e il 2008; ma per gli ispanici e gli asiatici i tassi erano quasi identici nel 2008 a quelli del 1980: questo secondo un'analisi dei dati demografici condotta per l'ufficio censimenti statunitensi da parte Pew Research Center.\nSecondo gli studi condotti da Jenifer L. Bratter e Rosalind B. King, resi pubblici sulla biblioteca digitale \"Education Resources Information Center\" (ERIC), i matrimoni tra maschi neri con femmine bianche e tra donne bianche con uomini asiatici sono pi\u00f9 inclini al divorzio rispetto agli abbinamenti tra bianchi e bianchi; al contrario l'unione civile e la convivenza tra i maschi bianchi e le femmine non bianche (e tra gli ispanici e i non-ispanici) hanno rischi di divorzio pi\u00f9 o meno simili a quelli dei matrimoni tra bianchi e bianchi, Infine le unioni tra uomini bianchi e donne nere durano pi\u00f9 a lungo degli abbinamenti tra bianchi e bianchi o di quelli tra bianchi ed asiatici.\nBrasile.\nI brasiliani multirazziali rappresentano il 42,6% dell'intera popolazione, corrispondente a 79,782 milioni di persone le quali vivono in tutte le regioni del Brasile; sono principalmente di origine mista europea, africana, dell'Asia orientale (soprattutto giapponesi) e dei nativi americani.\nI matrimoni interrazziali hanno costituito il 22,6% di tutte le celebrazioni effettuate nel 2000. Il 15,7% dei neri, il 24,4% dei bianchi e il 27,6% dei pardo (\"razza mista/marrone\") sposano qualcuno il cui gruppo etnico \u00e8 differente dal proprio.\nCommistione genetica.\nLa riproduzione sessuata tra due popolazioni riduce la distanza genetica tra le popolazioni stesse. Nel corso delle esplorazioni geografiche iniziate all'inizio del XV secolo gli europei raggiunsero tutti i continenti del globo; durante il processo entrarono in contatto con molte popolazioni rimaste\nisolate da migliaia di anni.\nGli Aborigeni della Tasmania costitu\u00ec uno dei gruppi pi\u00f9 isolati del pianeta; molti di loro morirono a causa di malattie importate dai bianchi e per i conflitti sorti, ma i loro discendenti sopravvivono, spesso come aborigeni e inglesi misti. Questo \u00e8 un esempio di come proprio le migrazioni moderne abbiano cominciato a ridurre la differenziazione genetica esistente fino ad allora nella specie umana.\nLe demografie del Nuovo Mondo mutarono drasticamente in brevissimo tempo dopo i Viaggi di Cristoforo Colombo. La Colonizzazione europea delle Americhe port\u00f2 i nativi americani a stretto contatto con le popolazioni europee, africane e asiatiche; conseguentemente molti dei paesi americani hanno popolazioni multirazziali significative e complesse.\nStati Uniti.\nGli studi genetici indicano che la stragrande maggioranza degli afroamericani possiede vari gradi di commistione genetica con europei (l'afroamericano medio \u00e8 difatti per almeno il 20% europeo), mentre viene suggerito che la commistione con i nativi americani \u00e8 stata altamente esagerata. Alcune stime hanno portato la mescolanza razziale degli afroamericani con gli europei fino al 25%, con cifre pari al 50% negli Stati Uniti d'America nord-orientali e di meno del 10% negli Stati Uniti meridionali.\nUna ricerca del 2003 condotta dal genetista Mark D. Shriver su un campione di bianchi americani ha rilevato che la mescolanza media nella popolazione bianca \u00e8 dello 0,7% africana e del 3,2% nativo americana; tuttavia il 70% del campione non aveva alcuna commistione africana, con il restante 30% che aveva una miscela africana che va dal 2 al 20% (media attestata per\u00f2 solo al 2,3%). Estrapolando queste cifre alla totalit\u00e0 della popolazione alcuni studiosi ipotizzano che fino a 74 milioni di bianchi possano avere una miscela africana all'interno di quelle percentuali.\nJ.T. Frudacas, collaboratore di Shriver in \"DNAPrint Genomics\", contraddice per\u00f2 il collega affermando che in realt\u00e0 sono il 5% dei bianchi a mostrare un certo livello rilevabile di origini africane ancestrali.\nAll'interno della popolazione afroamericana la quantit\u00e0 di commistione africana \u00e8 direttamente correlata con il colore della pelle umana pi\u00f9 scuro, poich\u00e9 una pressione meno selettiva sulla pelle scura viene applicata all'interno di quel gruppo di individui. Pertanto gli afroamericani possono avere una gamma molto pi\u00f9 ampia di miscela africana (fino a raggiungere in certi casi quasi il 100%), mentre i bianchi ne hanno una che \u00e8 di molto inferiore. Esiste anche una minima sovrapposizione, di modo che pu\u00f2 accadere che qualcuno che si identifica come bianco possa avere in realt\u00e0 pi\u00f9 \"aderenza/vicinanza africana\" di un'altra persone che si identifica invece come nero.\nUn'analisi statistica effettuata nel 1958 utilizzando dati storici dei censimenti, dell'immigrazione e dei tassi di natalit\u00e0 ha concluso che almeno il 21% della popolazione bianca avrebbe dovuto avere un qualche antenato nero; la crescita della popolazione bianca non poteva difatti essere attribuita esclusivamente alle nascite bianche e all'immigrazione dai paesi europei, bens\u00ec doveva aver ricevuto un contributo significativo anche dalla popolazione afroamericana. L'autore conclude dicendo che \"i dati presentati in questo studio indicano che la credenza popolare sullo sfondo non africano delle persone bianche \u00e8 del tutto priva di validit\u00e0. Pi\u00f9 di 28 milioni di persone bianche sono discendenti di persone di origine africana. Inoltre, la maggior parte delle persone con origini africane sono classificate come bianche\".\nUno studio del 2003 condotto sul cromosoma Y e sul DNA mitocondriale non ha invece per\u00f2 rilevato una miscela africana in proporzioni considerevoli presente nei bianchi americani; il campione comprendeva 628 cromosomi Y e 922 DNA mitocondriali di origini europee. Uno studio genomico su 23 bianchi ha trovato che il 98.6% sono europei, lo 0,19% africani e lo 0,18% nativo americani.\nNegli Stati Uniti d'America \u00e8 comune la mescolanza razziale tra i filippini e gli altri gruppi etnici; essi hanno difatti il maggior numero di matrimoni interrazziali tra tutti i gruppi di immigrati asioamericani, come \u00e8 stato ben documentato in California. Si pu\u00f2 inoltre notare che il 21,8% degli americani filippini \u00e8 di \"sangue misto\", con la crescita pi\u00f9 rapida tra gli americani asiatici.\nJohnny Depp.\nNelle interviste rilasciate prima nel 2002 e successivamente nel 2011 Johnny Depp afferma che le proprie origini ancestrali si trovano tra i nativi americani e che \"da ragazzo mi \u00e8 stato detto che ero in parte un discendente dei Cherokee, dei Creek e dei Chickasaw\"; mentre la sua \"bisnonna era un po' mescolata con i nativi americani\". Ha citato come prova delle sue storie di origini familiari le tradizioni presenti tra i non nativi del Kentucky, piuttosto che qualsiasi test genetico o ricerca genealogica condotta da terze parti.\nLe affermazioni di Depp sono state per\u00f2 messe seriamente in discussione quando l'\"Indian Country Today Media Network\" (ICTMN) ha dichiarato che Depp non ha mai richiesto la sua eredit\u00e0 n\u00e9 che tantomeno la \"Cherokee Nation\" lo riconosce come uno dei suoi membri. Ci\u00f2 ha portato ad una dura critica da parte della comunit\u00e0 nativa, inclusa la sua scelta di ritrarre Tonto, un personaggio nativo americano, in \"The Lone Ranger\". La risposta critica alle sue rivendicazioni da parte della comunit\u00e0 nativa includeva anche ritratti satirici di Depp fatte dai comici nativi.\nAmerica Latina.\nContesto.\nPrima della colonizzazione europea delle Americhe il tasso demografico dell'America Latina era naturalmente al 100% nativo americano. Quelli che si identificano come nativi americani sono piccole minoranze presenti in molti paesi; ad esempio la CIA World Factbook elenca la popolazione nativa dell'attuale Argentina allo 0,9%, dei popoli indigeni del Brasile allo 0,4%, mentre in Uruguay \u00e8 oramai allo 0%.\nTuttavia la gamma varia notevolmente da paese a paese; in alcune nazioni esistono ancora minoranze amerinde significativamente pi\u00f9 grandi. Secondo le statistiche ufficiali - riportate dalla Comisi\u00f3n Nacional para el Desarrollo de los Pueblos Ind\u00edgenas - gli amerindi compongono il 10-14% dell'intera popolazione del Messico.\nLa prima conquista del Sudamerica fu compiuta principalmente da soldati maschi e marinai spagnoli e portoghesi. Dal momento che portarono poche donne europee nei loro viaggi, i nuovi coloni sposarono e generarono figli con donne amerinde e anche con le donne importate a seguito della tratta atlantica degli schiavi africani. Questo processo di mescolanza razziale fu incoraggiato anche dalla monarchia del vicereame della Nuova Spagna e port\u00f2 al sistema di stratificazione noto come Casta coloniale. Questo sistema vide gli europei in cima alla gerarchia seguiti da quelli di \"razza mista\"; i neri e i nativi americani si trovarono in fondo.\nCol trascorrere del tempo emerse una \"filosofia dello sbiancamento\", per cui la cultura amerinda e africana sub\u00ec una forte stigmatizzazione a favore dei valori europei. Molte lingue amerinde sono andate perdute in quanto la prole di \"razza mista\" adott\u00f2 la lingua spagnola e la lingua portoghese. Solo verso la fine del XIX secolo e all'inizio del XX un gran numero di europei cominci\u00f2 a migrare in Sudamerica e, di conseguenza, ne alter\u00f2 sensibilmente la sua demografia.\nInoltre molti africani furono spediti in tutte le regioni centro e sudamericane e risultarono essere presenti gi\u00e0 in molti dei primi viaggi dei Conquistadores. Il Brasile ha la pi\u00f9 vasta popolazione di discendenti africani al di fuori del continente nero. Altri paesi come la Giamaica, Cuba, Porto Rico, la Repubblica Dominicana, Haiti, il Venezuela, la Colombia e l'Ecuador hanno ancora numerose popolazioni identificate come neri.\nD'altra parte paesi come l'Argentina e il Cile non hanno una presenza africana visibile. Le informazioni dei censimenti della prima met\u00e0 del XIX secolo mostrano che le persone classificate come nere rappresentarono il 30% della popolazione, all'incirca 400.000 persone. Bench\u00e9 assolutamente assenti il loro contributo alla cultura argentina \u00e8 significativo e comprende il tango, la milonga e la \"zamba\", tutte parole originarie delle lingue bantu.\nL'ideologia dello \"sbiancamento\" incoraggi\u00f2 i non-bianchi a cercare partner bianchi o comunque pi\u00f9 chiari. Questa diluizione o commistione genetica tra i non bianchi si sarebbe rivelata vantaggiosa per la loro prole, in quanto avrebbero subito uno stigma minore ed avrebbero trovato una maggiore facilit\u00e0 di assimilazione nella societ\u00e0 dominante. Dopo le successive generazioni di flusso genico di origini europee i livelli di mescolanza razziale non bianca scesero al di sotto dei livelli in cui il colore della pelle umana o l'aspetto fisico rimangono influenzati, consentendo cos\u00ec agli individui di identificarsi come bianchi. In molte regioni le popolazioni native e quelle nere rimasero molto semplicemente sopraffatte da una successione di ondate di immigrazione europea.\nGli storici e gli scienziati sono quindi interessati a tracciare il destino dei nativi americani e degli africani dal passato al futuro. Rimangono le domande circa la percentuale di queste popolazioni semplicemente morte e quale proporzione abbia ancora tra i discendenti vivi, compresi quelli che non si identificano razzialmente come i loro antenati avrebbero invece fatto. Il test di commistione genetica \u00e8 dunque diventato uno strumento oggettivo utile per far luce sulla storia demografica dell'intera America Latina.\nStudi recenti.\nA differenza degli Stati Uniti d'America in America Latina non esistettero mai politiche o \"Leggi contro la mescolanza razziale\". Sebbene fosse ancora una societ\u00e0 stratificata razzialmente non vi furono ostacoli significativi al flusso genico tra le tre popolazioni; di conseguenza i profili di commistione genetica sono un riflesso delle popolazioni coloniali degli africani, degli europei e degli amerindi.\nIl modello possiede inoltre anche una parzialit\u00e0 sessuale in quanto le linee materne africane e amerinde del DNA mitocondriale si trovano in proporzioni significativamente pi\u00f9 alte delle linee africane o amerinde del cromosoma Y; questa \u00e8 un'indicazione che il modello di accoppiamento primario era quello di maschi europei con femmine amerinde o africane. Secondo lo studio pi\u00f9 della met\u00e0 delle popolazioni bianche dei paesi latino-americani studiati hanno un certo grado di mescolanza con i nativi o con gli africani. In paesi come il Cile e la Colombia praticamente quasi tutta la popolazione cosiddetta bianca ha mostrato di avere una miscela non bianca.\nFrank Moya Pons, uno storico della Repubblica Dominicana, ha documentato che i coloni spagnoli si incrociarono con le donne Taino e, nel corso del tempo, questi discendenti meticci si sono incrociati con gli africani, creando una cultura trilaterale creola. I registri del censimento del 1514 rivelano che ben il 40% degli uomini spagnoli presenti nella colonia di Santo Domingo aveva mogli Taino. Uno studio del 2002 condotto a Porto Rico suggerisce che oltre il 61% della popolazione disponga del DNA mitocondriale dei nativi americani.\nFilippine.\nStoricamente la mescolanza razziale risult\u00f2 essere un fenomeno comune nelle Filippine. Le isole subirono originariamente gli insediamenti della popolazione Australomelanesoide; chiamati Negritos, costituiscono la comunit\u00e0 aborigena del paese. Si \u00e8 verificata una commistione genetica tra questo gruppo primordiale e la popolazione parlanti le Lingue maleo-polinesiache.\nVi fu in seguito una migrazione indiana e le influenze provenienti dall'epoca precoloniale. Circa il 25% delle parole della lingua tagalog sono termini derivanti dal sanscrito e circa il 5% della popolazione totale possiede almeno un antenato indiano. Ci fu anche una presenza di cinesi, questo almeno sin dal IX secolo. Tuttavia le migrazioni su larga scala di cinesi iniziarono solo durante l'epoca coloniale dell'impero spagnolo (post-1521), quando il mercato mondiale venne aperto alle Filippine. Si stima che tra i Filippini tra il 10% e il 20% abbia origini cinesi e l'1,5% sia un cinese di \"sangue puro\".\nSecondo l'esperto di antropologia statunitense H. Otley Beyer l'origine dei filippini \u00e8 per il 2% proveniente dagli arabi. Questo fatto risale al momento in cui i primi commercianti arabi si incrociarono con le popolazioni femminili locali \"Malay\" durante la storia pre-spagnola delle isole. Uno studio genetico dell'Universit\u00e0 di Stanford indica che almeno il 3,6% della popolazione \u00e8 originaria dei gruppi etnici dell'Europa, spagnola oltre che statunitense.\nPopolo Rom.\nLe prove genetiche hanno dimostrato che i Rom sono originari del subcontinente indiano e si sono mescolati alle popolazioni locali dell'Asia centrale, del Medio Oriente e del continente europeo. Negli anni novanta \u00e8 stato scoperto che le popolazioni Rom trasmettono grandi frequenze di un particolare cromosoma Y (ereditato dal padre) il quale altrimenti esiste solamente tra le popolazioni dell'Asia meridionale, oltre a frequenze abbastanza significative di un particolare DNA mitocondriale (ereditato dalla madre), assai raro al di fuori del Sud asiatico.\nIl 47,3% dei maschi Rom trasportano con s\u00e9 i cromosomi Y dell'aplogruppo H-M82, estremante raro al di fuori del subcontinente. L'Aplogruppo M (mtDNA) mitocondriale maggiormente diffuso nei soggetti indiani e pi\u00f9 raro nel resto dell'Asia meridionale, \u00e8 presente in quasi il 30% dei Rom. Uno studio pi\u00f9 approfondito sui Rom polacchi mostra che si tratta della linea M5, che \u00e8 specifico proprio dell'India.\nInoltre una forma di Miastenia gravis congenita, un disturbo ereditario che si trova nei soggetti Rom, viene causato dalla mutazione genetica del 1267delG, ancora una volta altrimenti conosciuto solo nei soggetti di origine indiana. Questa viene considerata essere la migliore prova disponibile delle origini ancestrali indiane dei Rom.\nI Rom sono stati descritti come \"un conglomerato di popolazioni fondatrici geneticamente isolate\", mentre un certo numero di disturbi comuni gi\u00e0 rilevati a suo tempo da Gregor Mendel e presenti tra i Rom provenienti da tutta l'Europa indica che essi rappresentano un \"comune effetto di origini e fondazione\" See also this table:.\nUno studio del 2001 condotto da Gresham e altri suggerisce \"un numero limitato di fondatori collegati, compatibile con un piccolo gruppo di migranti che si separano da una casta o da un gruppo tribale\"; lo stesso studio ha anche sottolineato che la deriva genetica e diversi livelli e fonti di addizione sembrano aver svolto un ruolo nella successiva differenziazione delle popolazioni... \"\"una sola famiglia trovata tra le popolazioni Rom rappresenta quasi un terzo di tutti i maschi Rom. Una simile preservazione di una linea genetica maschile cos\u00ec estrema \u00e8 stata segnalata altrove solamente tra i discendenti diretti dei leviti (il sacerdote ebraico) tramite il cosiddetto \"cromosoma Y-Aaron\".\nUno studio del 2004 di Morar e altri ha concluso le sue analisi affermando che i Rom sono \"una popolazione fondatrice di origine comune la quale si \u00e8 successivamente suddivisa in una molteplicit\u00e0 di gruppi socialmente divergenti e geograficamente sparpagliati\"\" e divenendo cos\u00ec gli \"zingari\".. Lo stesso studio ha rilevato che questa popolazione \"\"\u00e8 stata fondata circa 32-40 generazioni fa, con eventi fondatori secondari e terziari i quali si verificarono all'incirca 16-25 generazioni fa\"\"."}
{"id": "2526585", "revid": "1494169", "url": "https://it.wikipedia.org/wiki?curid=2526585", "title": "Sch\u00f6ndorf", "text": ""}
{"id": "2526587", "revid": "1573940", "url": "https://it.wikipedia.org/wiki?curid=2526587", "title": "Laothoe populi", "text": "La sfinge del pioppo (Laothoe populi ) \u00e8 un lepidottero appartenente alla famiglia Sphingidae, diffuso in Eurasia e Nordafrica.\nDescrizione.\n\u00c8 una specie piuttosto grande (apertura alare 70\u2013100\u00a0mm), solitamente di colore grigio chiaro con venature pi\u00f9 scure occasionalmente sostituite da toni tendenti al beige (pi\u00f9 frequentemente nelle femmine che nei maschi). Il suo particolare aspetto \u00e8 dovuto all'abitudine di riposare con le ali posteriori sporgenti in avanti rispetto alle anteriori, ma sempre coperte da queste per met\u00e0 (la specie non ha un frenulo che le unisca). Si dice assomigli ad un mucchietto di foglie morte del suo ospite principale, il pioppo. Quando disturbata, la falena mostra improvvisamente una vivace macchia rosso-arancio sull'ala posteriore, forse a scopo di distrazione per la minaccia o come segnale d'allarme. Sono comuni le forme ginandromorfe (con caratteri maschili e femminili).\nDistribuzione.\n\u00c8 diffusa in tutto il Paleartico ed il Vicino Oriente ed \u00e8 uno dei membri pi\u00f9 comuni della famiglia nella regione.\nCiclo vitale.\nOgni anno sono prodotte una o due covate e le forme adulte possono essere avvistate da maggio a settembre. Gli adulti non si nutrono. La specie trascorre l'inverno sotto forma di crisalide.\nUovo.\nL'uovo \u00e8 grande, sferico, verde pallido e lucido, ed \u00e8 deposto singolarmente o a coppie sul lato inferiore delle foglie della pianta ospite. Le femmine depongono oltre 200 uova.\nLarva.\nSubito dopo essere uscita dal guscio la larva \u00e8 di colore verde pallido con piccoli tubercoli gialli ed un corno sulla coda color crema. In seguito sviluppa strisce gialle diagonali sui lati e spiracoli rosa. Esemplari che si nutrono su salici possono diventare punteggiati di rosso piuttosto evidentemente. Altri possono assumere una colorazione bianco-bluastra con strisce e tubercoli color crema. Possiedono corpi robusti e possono crescere fino a 65\u201385\u00a0mm.\nCrisalide.\nLa crisalide si sviluppa in una cella 2\u20133\u00a0cm al di sotto della superficie terrestre attigua alla pianta ospite. Ha un breve cremaster.\nAdulto.\nLa specie emerge dal suolo in tarda notte o presto al mattino cominciando a volare dalla seconda notte, ed \u00e8 fortemente attratta dalla luce. La spirotromba non \u00e8 funzionale, per cui le forme adulte non possono nutrirsi.\nPiante ospiti.\nIl bruco si nutre principalmente su pioppi e pioppi tremuli ma a volte su salici, ontani, meli, betulle, olmi, querce e frassini. La pianta dipende spesso dalla regione geografica."}
{"id": "2526591", "revid": "187240", "url": "https://it.wikipedia.org/wiki?curid=2526591", "title": "Sfinge del pioppo", "text": ""}
{"id": "2526596", "revid": "110157", "url": "https://it.wikipedia.org/wiki?curid=2526596", "title": "Coppa Italia Lega Pro 2009-2010", "text": "La Coppa Italia Lega Pro 2009-2010 \u00e8 stata una competizione di calcio in Italia ad eliminazione diretta a cui hanno partecipato tutte le squadre partecipanti ai campionati di Lega Pro Prima Divisione 2009-2010 e Lega Pro Seconda Divisione 2009-2010. \u00c8 cominciata il 9 agosto 2009 e terminata il 28 aprile 2010 con la vittoria del .\nLa formula.\nVengono ammesse alla competizione le 90 squadre che risultano regolarmente iscritte ai campionati di Lega Pro Prima Divisione 2009-2010 e Lega Pro Seconda Divisione 2009-2010.\nLa competizione si divide in varie fasi:\nFase 1 ad eliminazione diretta.\nTerzo turno.\nModalit\u00e0 di svolgimento\nLe 12 societ\u00e0 ammesse formeranno 4 gironi da tre squadre ciascuno, con tre giornate di calendario con gare di sola andata.\nPertanto ogni squadra effettuer\u00e0 una gara interna ed una gara esterna.\nIl relativo calendario verr\u00e0 stabilito con le modalit\u00e0 di seguito riportate:\nDeterminazione delle societ\u00e0 ammesse alle semifinali\nLe societ\u00e0 classificate al primo posto di ogni girone sono ammesse alle Semifinali.\nPer designare le vincenti di ogni girone di qualificazione, in caso di parit\u00e0 di punteggio fra due o pi\u00f9 squadre, si terr\u00e0 conto, nell'ordine:"}
{"id": "2526598", "revid": "486946", "url": "https://it.wikipedia.org/wiki?curid=2526598", "title": "Carcinoma tricoblastico", "text": ""}
{"id": "2526607", "revid": "352448", "url": "https://it.wikipedia.org/wiki?curid=2526607", "title": "Cultura di Deverel-Rimbury", "text": ""}
{"id": "2526608", "revid": "1494169", "url": "https://it.wikipedia.org/wiki?curid=2526608", "title": "Anaclerio", "text": ""}
{"id": "2526617", "revid": "729019", "url": "https://it.wikipedia.org/wiki?curid=2526617", "title": "Henschel Hs 124", "text": "L'Henschel Hs 124 era un bimotore mutiruolo ad ala bassa ad uso militare realizzato dall'azienda tedesca Henschel Flugzeugwerke nel 1934 e rimasto a livello di prototipo.\nRealizzato in 3 esemplari dalla diversa configurazione, un aereo da caccia, un \"zerst\u00f6rer\" o caccia pesante ed un cacciabombardiere pesante, o in tedesco \"kampfzerst\u00f6rer\", venne alla fine scartato a favore del Messerschmitt Bf 110 ed il suo sviluppo venne interrotto.\nStoria del progetto.\nNell'ambito del programma di riarmo della \"Luftwaffe\" da parte del nuovo regime nazista, nell'estate 1933 si cominci\u00f2 a discutere sull'eventualit\u00e0 di dotarsi di nuove tipologie di velivoli da utilizzare in ruoli fino ad allora non ancora sperimentati in combattimento.\nHenschel cerc\u00f2 di sviluppare dei velivoli che potessero equipaggiare i reparti di nuova formazione ottenendo una commissione che ne garantisse la prosperit\u00e0 economica della propria azienda. Per raggiungere lo scopo affid\u00f2 all'ingegnere Friedrich Nicolaus un nuovo progetto che realizz\u00f2 tre differenti versioni, entrambe di costruzione totalmente metallica, per cercare di suscitare interesse nel \"Reichsluftfahrtministerium (RLM)\" coprendo una diversificata attitudine operativa e recuperare l'investimento economico necessario nel caso uno dei velivoli non fosse stato ritenuto interessante. Il progetto suscit\u00f2 effettivamente un certo interesse ed l'RLM richiese la realizzazione dei tre prototipi per le valutazioni.\nNel frattempo l'RLM emise nel 1934 una specifica per la fornitura di una nuova tipologia di velivolo da combattimento detta \"zerst\u00f6rer\", essenzialmente un caccia pesante bimotore antiaereo, da assegnare ai futuri reparti. Alla richiesta risposero la Henschel Flugzeugbau con il suo Hs 124, che stava gi\u00e0 sviluppando autonomamente il progetto, la Messerschmitt AG con il Bf 110 e la Focke-Wulf Flugzeugbau AG che present\u00f2 il suo Fw 57.\nIl primo prototipo, l'Hs 124 V1 portato in volo per la prima volta nella primavera 1936, era caratterizzato principalmente dall'adozione di un muso metallico dotato sulla parte superiore di una torretta rotante che avrebbe dovuto essere equipaggiata con 2 cannoncini MG FF da 20\u00a0mm, ma che data la loro indisponibilit\u00e0 rese necessario il ricorso ad un \"mock-up\" disarmato. Inoltre venne collocata posteriormente una mitragliatrice MG 15 calibro 7,92 mm azionabile dalla postazione dell'osservatore/mitragliere.\nIl secondo, l'Hs 124 V2 era dotato invece di un muso completamente vetrato, entrambi ideati per un uso pi\u00f9 generale, come caccia-cacciabombardiere pesante, un ruolo definito in lingua tedesca \"kampfzerst\u00f6rer\"; in questo esemplare l'armamento difensivo era affidato a due mitragliatrici MG 15, quello offensivo era basato su un carico massimo di 600\u00a0kg in bombe da caduta agganciate esternamente, otto da 50\u00a0kg (SC 50) in posizione ventrale pi\u00f9 altre quattro, due per lato, in \"rack\" subalari.\nIl terzo prototipo, l'Hs 124 V3, era la versione pi\u00f9 specifica da caccia pesante, o zerst\u00f6rer, con il muso nuovamente modificato per integrare quattro mitragliatrici MG 17 calibro 7,92\u00a0mm, idonea per partecipare alla richiesta.\nBench\u00e9 le prestazioni furono di rilievo e la commissione esaminatrice riconobbe le qualit\u00e0 dell'Hs 124 V3, venne dichiarato vincitore il progetto della Messerschmitt e questo caus\u00f2 l'abbandono dello sviluppo dell'intero progetto in quanto l'RLM non ritenne necessario dotarsi di velivoli nel ruolo di \"kampfzerst\u00f6rer\".\nTecnica.\nL'Hs 124 era un velivolo realizzato interamente in metallo e dall'aspetto convenzionale per l'epoca che, pur nelle sue diverse configurazioni, manteneva un aspetto comune: monoplano bimotore ad ala bassa con coda ad impennaggio bideriva e carrello retrattile.\nCellula.\nLa fusoliera, a guscio ed a sezione ellittica, era caratterizzata da un lungo abitacolo chiuso, dotato di tettuccio con apertura a scorrimento posto sulla parte superiore, soluzione comune ai tre prototipi realizzati, ma che variava nel muso. L'Hs 124 V1 aveva una torretta cilindrica posizionata sulla parte superiore ed equipaggiata con una coppia di mitragliatrici, l'Hs 124 V2 un muso completamente vetrato e l'Hs 124 V2 un muso tradizionale metallico dove erano inseriti i quattro cannoncini da 20\u00a0mm in caccia. Posteriormente terminava in un impennaggio a doppia deriva con gli elementi verticali, ricoperti in tela, inseriti in prossimit\u00e0 delle estremit\u00e0 dei due piani orizzontali montati a sbalzo.\nMotori.\nLa propulsione era affidata a due motori posti sul bordo d'attacco alare e che cambiarono tipologia ed architettura a seconda delle versioni. Bench\u00e9 la motorizzazione prevista fosse una coppia di Daimler-Benz DB 601, a causa del ritardo nello sviluppo l'Hs 124 V1 venne equipaggiato con gli Junkers Jumo 210C, un 12 cilindri a V rovesciata capace di esprimere una potenza al decollo pari a 610 CV (449 kW). L'Hs 124 V2 era invece motorizzato con i radiali BMW 132Dc, un 9 cilindri a singola stella capace di raggiungere la potenza al decollo di 870 CV (640\u00a0kW). L'Hs 124 V3 ritorn\u00f2 alla configurazione iniziale adottando una coppia di Junkers Jumo 210C riequipaggiato in seguito con i BMW 132. Tutti i motori erano accoppiati ad un'elica tripala a passo variabile.\nSuperfici alari.\nLa configurazione alare era monoplana con l'ala montata medio-bassa e realizzata in tre parti, la centrale che integrava le gondole motore ed il meccanismo dei carrelli anteriori e le due esterne dotate di un angolo di diedro positivo e che si rastremavano verso l'estremit\u00e0. Era inoltre dotata di una coppia di alettoni esterni integrati da due \"flap\" interni per le manovre di atterraggio.\nSistemi e impianti.\nIl carrello d'atterraggio era biciclo, anteriormente retrattile con movimento retrogrado nelle gondole motore, dotato di impianto frenante idraulico ed integrato posteriormente da un ruotino d'appoggio posizionato sotto la coda."}
{"id": "2526619", "revid": "547034", "url": "https://it.wikipedia.org/wiki?curid=2526619", "title": "Rifugio Citt\u00e0 di Milano", "text": "Il rifugio Citt\u00e0 di Milano (in tedesco Schaubachh\u00fctte) \u00e8 un rifugio situato nel comune di Stelvio (BZ), in localit\u00e0 Solda, nelle Alpi Retiche meridionali (Gruppo Ortles-Cevedale), a 2581\u00a0m s.l.m.\nSi trova al centro dell'anfiteatro naturale formato dalla testata della Valle di Solda, presso la morena laterale destra della vedretta di Solda (\"Sulden-Ferner\").\nRaggiunto dalla Funivia Solda, \u00e8 un punto di partenza privilegiato per numerose ascensioni e traversate e soprattutto per lo scialpinismo.\nStoria.\nL'attuale rifugio \u00e8 stato costruito sulle rovine del preesistente \"Schaubachh\u00fctte,\" dedicato al geografo ed alpinista tedesco Adolf Schaubach, che comp\u00ec 11 campagne nelle Alpi tra 1824 e 1847. La costruzione originaria venne realizzata nel 1876 dalla societ\u00e0 alpinistica \u201cWilde Bande\u201d di Vienna. L'edificio fu poi acquistato nel 1888 dalla Sezione di Amburgo del D\u00d6AV (Deutscher und \u00d6sterreichischer Alpenverein) e quindi ampliato nel 1892 e nel 1896. Durante la Prima Guerra Mondiale il rifugio venne distrutto nei combattimenti. Dopo la guerra e l'annessione del Tirolo meridionale al Regno d'Italia le sue rovine furono assegnate alla Sezione CAI di Milano. Una sottoscrizione pubblica fra cittadini milanesi permise di ricostruire il rifugio nel 1926. \nNumerosi e pi\u00f9 recenti interventi alle strutture ne hanno migliorato la funzionalit\u00e0.\nInsieme ad altri 24 rifugi espropriati dallo Stato, la Schaubachh\u00fctte \u00e8 diventata propriet\u00e0 della Provincia Autonoma di Bolzano - Alto Adige nel 1999.\nAlla fine del 2010 \u00e8 scaduta la concessione per la sua gestione a favore del CAI. Dal 2015 la Provincia Autonoma di Bolzano \u00e8 assistita nella gestione del rifugio (assegnazione agli affittuari, monitoraggio della gestione, interventi di ristrutturazione) da una commissione mista in cui sono rappresentati, oltre al settore pubblico, l'AVS (Alpenverein S\u00fcdtirol) e il CAI.\nNel 2021 il rifugio \u00e8 stato messo in vendita.\nCaratteristiche e informazioni.\nIl rifugio, di propriet\u00e0 della Provincia Autonoma di Bolzano, \u00e8 aperto da met\u00e0 giugno a fine settembre e da Natale fino a fine aprile.\nAccessi.\nIl principale sentiero di accesso, segnavia n. 1, sale da Solda, nei pressi della stazione di partenza della funivia (1916\u00a0m), passa dalla Croda di Beltovo (\"Legerwand\") (2200\u00a0m), dove \u00e8 posizionata la stazione intermedia della funivia, e porta alla meta in circa 1h40.\n\u00c8 possibile salire utilizzando la funivia sopracitata, la cui stazione a monte \u00e8 pochi metri sopra il rifugio.\nTraversate.\n\u00c8 possibile raggiungere il rifugio del Coston (2661\u00a0m) attraversando in quota, a circa 2600\u00a0m, la Vedretta di Solda, in circa 1.30-2 ore, oppure scendendo alla stazione intermedia della funivia, attraversando la morena e imboccando il sentiero n. 2, in circa 2 ore.\nIl rifugio Nino Corsi (2265\u00a0m), nell'alta Val Martello, \u00e8 raggiungibile attraverso il Passo Madriccio (\"Madritschjoch\") (3123\u00a0m) oppure attraverso il Passo del Lago Gelato (\"Eisseepass\") (3139\u00a0m), nello stesso tempo di percorrenza di circa 4 ore.\nIl rifugio Gianni Casati (3254\u00a0m), nei pressi del Passo del Cevedale (\"Langenfernerjoch\"), \u00e8 raggiungibile attraversando la Vedretta di Solda e valicando il Passo del Lago Gelato."}
{"id": "2526620", "revid": "135491", "url": "https://it.wikipedia.org/wiki?curid=2526620", "title": "Schaubachh\u00fctte", "text": ""}
{"id": "2526621", "revid": "208775", "url": "https://it.wikipedia.org/wiki?curid=2526621", "title": "Lur (strumento musicale)", "text": "Il lur \u00e8 il nome dato a due diversi tipi di strumenti musicali a fiato. I tipi pi\u00f9 recenti sono fatti in legno ed erano in uso nella Scandinavia durante il medioevo. Il tipo pi\u00f9 antico, che deriva il nome da quello pi\u00f9 recente, \u00e8 fatto in bronzo, risalente all'et\u00e0 del bronzo ed era spesso trovato in coppie, ritrovato principalmente in Danimarca.\nSono stati scoperti in totale 56 lur: 35 (includendo alcuni frammentari) in Danimarca, 4 in Norvegia, 11 in Svezia, 5 nella Germania settentrionale, e uno soltanto in Lettonia.\nLur in legno.\nI pi\u00f9 antichi riferimenti a uno strumento chiamato lur vengono dalle saghe islandesi, dove venivano descritti come strumenti di guerra, usati dalle truppe schierate per spaventare il nemico. Questi lur, molti dei quali sono stati scoperti dentro barche, sono tubi in legno dritti con campanatura finale, lunghi circa un metro, senza fori e sono suonati in modo molto simile ai moderni ottoni.\nUn tipo di lur molto simile a questi strumenti da guerra veniva suonato dagli allevatori e mungitrici nei paesi nordici almeno fino al medioevo. Questi strumenti, chiamati in inglese \"birch trumpet\" (lett. tromba di betulla), venivano utilizzati per richiamare il bestiame e per fare segnalazioni. Simili nella struttura e tecnica esecutiva agli strumenti di guerra, essi sono fatti per\u00f2 con legno di betulla, mentre i lur usati in guerra con il legno di salice.\nLur in bronzo.\nLo strumento in bronzo, adesso conosciuto come lur, \u00e8 molto probabilmente non correlato con i lur di legno, ed \u00e8 stato chiamato cos\u00ec dagli archeologi del XIX secolo, traendone il nome dai lur lignei del XIII secolo menzionati da Saxo Grammaticus.\nI lur in bronzo risalgono all'et\u00e0 del bronzo nordica, probabilmente alla prima met\u00e0 del I millennio a.C. Essi sono grosso modo dei tubi conici a forma di S, senza fori, con campanatura finale, simile agli ottoni, e suonano piuttosto come un trombone. La parte opposta alla campanatura \u00e8 leggermente rigonfia, simile alla campana di un moderno strumento a fiato (ottoni), ma non allo stesso grado. Un tipico lur in bronzo \u00e8 lungo circa due metri.\nIl lur oggi.\nLa parola \"lur\" \u00e8 ancora molto viva nella lingua svedese, indicante ogni attrezzo a forma di imbuto utilizzato per produrre o ricevere il suono. Per esempio, la parola svedese che sta per cuffie \u00e8 \"h\u00f6rlurar\" (udito-lur), e un telefono cellulare potrebbe essere riferito come un \"lur\" nel contemporaneo svedese (derivato da \"telefonlur\", ricevitore telefonico). La pi\u00f9 nota marca di burro danese, la Lurpak, deve il suo nome allo strumento vichingo. "}
{"id": "2526633", "revid": "290948", "url": "https://it.wikipedia.org/wiki?curid=2526633", "title": "Diidrogeno", "text": ""}
{"id": "2526634", "revid": "486946", "url": "https://it.wikipedia.org/wiki?curid=2526634", "title": "Una miss scacciafantasmi", "text": ""}
{"id": "2526636", "revid": "287204", "url": "https://it.wikipedia.org/wiki?curid=2526636", "title": "Istvan Nemeth", "text": ""}
{"id": "2526638", "revid": "1745361", "url": "https://it.wikipedia.org/wiki?curid=2526638", "title": "Crateri di Febe", "text": "Segue una lista dei crateri d'impatto presenti sulla superficie di Febe. La nomenclatura di Febe \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Febe portano i nomi di personaggi legati al mito di Febe e ai poemi epici \"Le Argonautiche\" sia nella versione di Apollonio Rodio sia in quella di Gaio Valerio Flacco."}
{"id": "2526641", "revid": "1305772", "url": "https://it.wikipedia.org/wiki?curid=2526641", "title": "Cladonia peziziformis", "text": "Cladonia peziziformis \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"p\u00e9zos\", che significa \"che cammina a piedi\", alterato attraverso il latino tardo \"pezica\" in \"peziza\", con aggiunto il suffisso latino \"-formis\" che significa \"che ne ha la forma\", ad indicare la forma degli apoteci leggermente bombata ad imitare un piede.\nCaratteristiche fisiche.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo temperato. Rinvenuta su suoli in terreni boscosi aperti principalmente di pini e querce e in aree con substrati silicei. Predilige un pH del substrato intermedio fra molto acido a subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara:\nTassonomia.\nQuesta specie appartiene alla sezione Helopodium; attualmente questa sezione viene suddivisa dai lichenologi in 5 aggregati, uno dei quali, monofiletico, contiene la C. peziziformis, insieme a C. nana, C. neozelandica e C. cartilaginea; a tutto il 2008 non sono state identificate forme, sottospecie e variet\u00e0."}
{"id": "2526642", "revid": "486946", "url": "https://it.wikipedia.org/wiki?curid=2526642", "title": "Lam\u00f9 - Boy meets girl", "text": ""}
{"id": "2526643", "revid": "326822", "url": "https://it.wikipedia.org/wiki?curid=2526643", "title": "Hidden and Dangerous 2", "text": ""}
{"id": "2526645", "revid": "1442080", "url": "https://it.wikipedia.org/wiki?curid=2526645", "title": "Tennis Channel Open 2001 - Singolare", "text": "Il singolare del Tennis Channel Open 2001 \u00e8 stato un torneo di tennis facente parte dell'ATP Tour.\nLleyton Hewitt era il detentore del titolo, ma ha perso in semifinale contro Francisco Clavet.\nClavet ha battuto in finale 6\u20134, 6\u20132 Magnus Norman."}
{"id": "2526646", "revid": "339392", "url": "https://it.wikipedia.org/wiki?curid=2526646", "title": "Vladimir Vladimirovic Putin", "text": ""}
{"id": "2526647", "revid": "326822", "url": "https://it.wikipedia.org/wiki?curid=2526647", "title": "Fox Busters - Galline alla riscossa", "text": ""}
{"id": "2526648", "revid": "765509", "url": "https://it.wikipedia.org/wiki?curid=2526648", "title": "Wedding Peach DX", "text": ""}
{"id": "2526651", "revid": "599013", "url": "https://it.wikipedia.org/wiki?curid=2526651", "title": "Muli Katzurin", "text": ""}
{"id": "2526652", "revid": "122005005", "url": "https://it.wikipedia.org/wiki?curid=2526652", "title": "Albert Grossman", "text": "\u00c8 ricordato soprattutto per essere stato, dal 1962 al 1970, il manager del cantautore Bob Dylan e al suo nome sono legate anche alcune produzioni cinematografiche riguardanti Dylan, ovvero i film documentario \"Dont Look Back\" e \"Eat the Document\".\nBiografia.\nFiglio di una famiglia ebraica di sarti immigrati dalla Russia, studi\u00f2 alla Lane Technical High School diplomandosi poi in scienze economiche alla Roosevelt University. Completati gli studi universitari and\u00f2 a lavorare per la Chicago Housing Authority, lasciando per\u00f2 l'impiego nei tardi anni cinquanta per entrare nel giro dei club musicali.\nNel 1956, ascoltando il musicista folk Bob Gibson alla Off Beat Room, gli venne in mente di istituire delle sale di ascolto (\"listening room\"), ovvero delle \"club house\" in cui Gibson ed altri talenti nascenti avrebbero potuto farsi conoscere contribuendo alla crescita dell'intero movimento folk. Il risultato fu il \"Gate of Horn\" con base al Rice Hotel, il medesimo in cui Jim McGuinn (successivamente Roger McGuinn) inizi\u00f2 la sua carriera come chitarrista alla dodici corde.\nIl trio Peter, Paul &amp; Mary.\nGrossman inizi\u00f2 la professione di manager vero e proprio di alcuni degli artisti che si esibivano nel suo locale nel 1959, quando entr\u00f2 in affari con George Wein, fondatore del Newport Jazz Festival e con cui fond\u00f2 il Newport Folk Festival. Alla prima edizione del Festival Grossman dichiar\u00f2 al biografo di Dylan e critico del \"New York Times\" Robert Shelton:\nLa carriera di Grossman, specialmente all'inizio, ormai basata sulla scena musicale del Greenwich Village di New York fu ostacolata dalla frequentazione degli ambienti socialisti interessati ad un \"revival\" della musica folk. La sua aria di manager raffinato con tavolo fisso al \"Gerde's Folk City\" (da cui poteva sorvegliare se non controllare la scena musicale del \"Village\") contrastava con le sue frequentazioni, lasciando interdetti molti esponenti dello \"show-biz\". L'ostilit\u00e0 nei suoi confronti di cui pat\u00ec \u00e8 stata descritta dal biografo di Dylan e critico Michael Gray\nNel 1961, Grossman cre\u00f2 il trio Peter, Paul and Mary, composto dalla cantante Mary Travers e dai cantanti e chitarristi \"Noel\" Paul Stookey e Peter Yarrow. Il successo del trio fu garantito fin dal primo album discografico pubblicato che portava il nome del gruppo: \"Peter, Paul and Mary\" e che entr\u00f2 nelle classifiche di \"Billboard\" (Top Ten 1962).\nLa lista degli artisti gestiti da Grossman andava intanto aumentando, fino a comprendere nomi destinati a divenire noti sulla scena folk: Odetta, appunto il trio Peter, Paul and Mary, John Lee Hooker, Ian and Sylvia, Phil Ochs (allora all'inizio di carriera), il cantautore canadese Gordon Lightfoot, Richie Havens, Todd Rundgren, The Band (originariamente: \"The Hawks\"), Electric Flag, fino a Janis Joplin.\nIl contratto con Bob Dylan.\nIl 20 agosto 1962 Bob Dylan firm\u00f2 il contratto che fece di Grossman il suo manager. L'impresario ospit\u00f2 il cantante nella sua abitazione di Woodstock, un luogo in cui Dylan cercava casa. La copertina dell'album \"Bringing It All Back Home\" ha una fotografia scattata nella casa di Grossman a Woodstock: vi \u00e8 raffigurata una donna in abito rosso che altri non era che la moglie di Grossman, Sally, gi\u00e0 amica di Sara Dylan.\nNella sua autobiografia \"Chronicles - Volume 1\", Dylan descrive il suo primo incontro con Grossman al Gaslight cafe, una club house del \"Village\":\nLa \"Bearsville Records\".\nQuando nel 1967 Grossman mise sotto contratto Janis Joplin e i suoi quattro compagni della \"band\" che l'accompagnava (la Big Brother and the Holding Company), egli disse loro che non avrebbe tollerato alcun uso di sostanze stupefacenti e tutti e cinque i musicisti accondiscesero alla richiesta. Nella primavera del 1969, quando scopr\u00ec che Joplin faceva comunque uso di droghe, egli non volle avere un confronto aperto con lei ma stipul\u00f2 una polizza assicurativa che lo garantisse per un importo di centomila dollari nel caso in cui la cantante fosse morta a causa di un incidente.\nNel 1969 Grossman fond\u00f2 vicino a Woodstock gli Bearsville Recording Studio e, l'anno seguente, la Bearsville Records. Quando nell'agosto 1969 Bob Dylan stava per fare la sua \"rentr\u00e9e\" dopo l'incidente motociclistico, con la partecipazione al festival musicale dell'isola di Wight, il critico e futuro biografo di Dylan Michael Gray chiese a Grossman se fossero vere le voci che volevano i Beatles desiderosi di esibirsi sul palco con Dylan. Grossman rispose, a voce bassa, che sicuramente ai Beatles sarebbe piaciuto trovarsi sul palco assieme a Bob Dylan, almeno quanto a lui sarebbe piaciuto volare sulla luna.\nIl contratto fra Dylan e Grossman fu sciolto nel luglio del 1970.\nLa morte di Janis Joplin.\nIl 4 ottobre dello stesso anno, l'ultimo cliente di valore di Grossman, Janis Joplin, mor\u00ec improvvisamente a causa di una overdose di eroina. Grossman non volle commentare la sua morte n\u00e9 con giornalisti n\u00e9 con colleghi del mondo della musica, lasciando che a rispondere alle numerose telefonate che giungevano nel suo studio fosse la segretaria Myra Friedman\nSecondo il biografo di Joplin Ellis Edward Amburn, cosa prov\u00f2 esattamente Grossman per la perdita della sua cliente pi\u00f9 importante non \u00e8 dato sapere. Quel che si sa \u00e8 che al 1974 i soli suoi clienti furono i componenti di The Band. Fu peraltro impegnato a lungo riguardo all'eredit\u00e0 di Joplin. E l'assicurazione che aveva stipulato a questo proposito fu al centro di un controverso procedimento penale in sede civile documentato dal \"New York Post\". In sostanza, la societ\u00e0 assicuratrice sostenne la tesi secondo cui la morte di Joplin era dovuta non ad accidentale overdose ma a suicidio. Grossman testimoni\u00f2 che gli era all'oscuro dell'assunzione di droga da parte di Joplin e che egli aveva stipulato il contratto assicurativo pensando prevalentemente alla possibilit\u00e0 di una morte in un disastro aereo. Grossman vinse la causa e gli fu riconosciuta la somma di centomila dollari\nDurante quello stesso anno Grossman collabor\u00f2 con Howard Alk (con cui aveva gi\u00e0 lavorato per \"Dont Look Back\") alla realizzazione del film documentario \"Janis\", girato in bianco e nero, in cui si ascolta la cantante dirsi soddisfatta dell'attivit\u00e0 manageriale condotta da Grossman nei suoi confronti\nAlbert Grossman \u00e8 morto per un attacco di cuore mentre si trovava in volo su un Concorde diretto a Londra il 25 gennaio 1986: doveva firmare un contratto con un cantante britannico di cui non si \u00e8 mai saputo il nome. \u00c8 sepolto nelle vicinanze del suo Bearsville Theater vicino Woodstock, New York. La sua attivit\u00e0 artistica e manageriale \u00e8 portata avanti dal suo cugino in seconda Louis L. Gregory che detiene i contratti di molti artisti in voga quali the Fat Boys, JJ Fad, Eric B. and Rakim.\nStile manageriale e riflessi nel cinema.\nCome impresario Grossman ha avuto una reputazione di manager dalle caratteristiche particolarmente aggressive sia nei metodi di acquisizione dei clienti sia nell'implementazione del loro successo. Questa aggressivit\u00e0 si fondava essenzialmente sulla sua consapevolezza di \"talent scout\" capace di esprimere un giudizio estetico su un artista musicale.. Grossman caricata ai suoi clienti una commissione del 25 per cento (dove gli standard industriali erano el 15%). La sua teoria era che, ogni qualvolta un artista si rapportava a lui, la sua popolarit\u00e0 cresceva del dieci per cento. Nelle sue negoziazioni usava come arma privilegiata il silenzio.\nNel documentario che illustra la \"tourn\u00e9e\" di Bob Dylan nel Regno Unito nel 1965 - \"Dont Look Back\" (sic) - si nota Grossman proteggere costantemente il suo pupillo, talvolta anche in maniera piuttosto rude rispetto a coloro che potrebbero nuocergli. In una memorabile sequenza \u00e8 alle prese con il collega impresario musicale Tito Burns per ottenere un favorevole compenso per l'apparizione di Dylan alla BBC.\nIl regista di \"Dont Look Back\", D. A. Pennebaker, a proposito delle tattiche manageriali di Grossman, ha detto di ritenere che egli fu una delle poche persone in grado di valutare fin dall'inizio il valore di Dylan e di averlo saputo incrementare senza alcun equivoco o compromesso. C'\u00e8 un interessante commento di Dylan su Grossman contenuto nel film di Martin Scorsese \"\", che riferisce del manager una sorta di Colonnello Tom Parker, il manager di Elvis Presley.\nNel film biopic del 2007 \"Io non sono qui\", Albert Grossman \u00e8 rappresentato dal personaggio di finzione Norman, interpretato da Mark Camacho. Nel film Norman recita molte battute che furono di Grossman in \"Dont Look Back\". La sua figura \u00e8 stata anche descritta brevemente nel film, sempre del 2007, \"Factory Girl\", sulla vita della modella Edie Sedgwick (Bob Dylan \u00e8 evocato sia pure non direttamente da Hayden Christensen nelle vesti di Billy Quinn)."}
{"id": "2526658", "revid": "339392", "url": "https://it.wikipedia.org/wiki?curid=2526658", "title": "Pore\u010d'e", "text": ""}
{"id": "2526660", "revid": "110157", "url": "https://it.wikipedia.org/wiki?curid=2526660", "title": "Demidovskij rajon (Russia)", "text": "Il Demidovskij rajon () \u00e8 un rajon dell'Oblast' di Smolensk, nella Russia europea; il capoluogo \u00e8 Demidov. Istituito nel 1929, ricopre una superficie di 2.512,16 chilometri quadrati e nel 2010 ospitava una popolazione di circa 15.000 abitanti."}
{"id": "2526662", "revid": "28592", "url": "https://it.wikipedia.org/wiki?curid=2526662", "title": "Distretto di Demidov", "text": ""}
{"id": "2526665", "revid": "28592", "url": "https://it.wikipedia.org/wiki?curid=2526665", "title": "Demidovskij rajon (Oblast' di Smolensk)", "text": ""}
{"id": "2526666", "revid": "773636", "url": "https://it.wikipedia.org/wiki?curid=2526666", "title": "Demidovskij rajon", "text": ""}
{"id": "2526668", "revid": "508036", "url": "https://it.wikipedia.org/wiki?curid=2526668", "title": "Sarano", "text": "Sarano \u00e8 una localit\u00e0 (non \u00e8 considerata frazione) del comune di Santa Lucia di Piave, in provincia di Treviso. Essa si trova al confine nord del comune, dove confina con Conegliano. \u00c8 attraversata dai fiumi Crevada e Monticano.\nMonumenti e luoghi d'interesse.\nChiesa di San Martino.\nEdificio di modeste dimensioni e di antica origine, la chiesa parrocchiale di Sarano si presenta con facciata a capanna caratterizzata solo dal portale lapideo rettangolare, dal rosone centrale e dal timpano, nel quale \u00e8 inscritto un rosone di dimensioni pi\u00f9 piccole.\nL'interno, a una navata, \u00e8 coperto da volta a botte e illuminato per mezzo di sei aperture circolari (sul modello del rosone della facciata) ai due lati, dove si aprono due coppie di cappelle laterali.\nUn arcone a tutto sesto introduce all'altare maggiore, dove \u00e8 custodita una pala raffigurante \"Madonna col Bambino tra i santi\", opera del 1793 di Pietro Antonio Novelli. Ai lati dell'altare due statue marmoree di buone dimensioni rappresentano due angeli.\nMulino Casagrande.\nIl Mulino Casagrande \u00e8 un edificio situato prima del ponte sul fiume Crevada (percorrendo la strada provinciale in direzione Bocca di Strada); esso \u00e8 legato alle vicende della Prima guerra mondiale, raccontate nel diario della maestra Casagrande."}
{"id": "2526670", "revid": "287204", "url": "https://it.wikipedia.org/wiki?curid=2526670", "title": "Indian Wells Masters 2001", "text": "L'Indian Wells Masters 2001 \u00e8 stato un torneo di tennis giocato sul cemento. \n\u00c8 stata la 25\u00aa edizione dell'Indian Wells Masters, che fa parte della categoria ATP Masters Series nell'ambito dell'ATP Tour 2001, e della Tier I nell'ambito del WTA Tour 2001. \nSia il torneo maschile che quello femminile si sono giocati all'Indian Wells Tennis Garden di Indian Wells in California, dall'8 al 18 marzo 2001.\nIl caso Williams.\nIl comportamento del pubblico durante il torneo di Indian Wells 2001 \u00e8 la principale causa del successivo boicottaggio del torneo da parte delle sorelle Williams.\nNelle semifinali si sarebbero dovute incontrare Venus e Serena ma a pochi minuti dell'inizio e con gli spalti gi\u00e0 pieni venne annunciato il ritiro della sorella pi\u00f9 grande, cosa che caus\u00f2 le ovvie proteste del pubblico e oltre 10,000 richieste di rimborso nei giorni successivi.\nDurante la finale tra Serena e Kim Clijsters il pubblico prese la parte della belga riservando fischi e insulti alla Williams e ai familiari in tribuna. Dopo l'incontro il padre delle tenniste accus\u00f2 il pubblico di insulti razzisti e da allora entrambe le sorelle Williams decisero di boicottare il torneo californiano nonostante le penalizzazioni in classifica e le multe per aver saltato un torneo obbligatorio.\nDopo quattordici anni Serena Williams decide di interrompere il boicottaggio e torna in campo ai BNP Paribas Open 2015.\nCampioni.\nSingolare maschile.\n Andre Agassi ha battuto in finale Pete Sampras 7-6(5),7-5,6-1\nSingolare femminile.\n Serena Williams ha battuto in finale Kim Clijsters 4\u20136, 6\u20134, 6\u20132\nDoppio maschile.\n Wayne Ferreira / Evgenij Kafel'nikov hanno battuto in finale Jonas Bj\u00f6rkman / Todd Woodbridge 6\u20132, 7\u20135\nDoppio femminile.\n Nicole Arendt / Ai Sugiyama hanno battuto in finale Virginia Ruano Pascual / Paola Su\u00e1rez 6\u20134, 6\u20134"}
{"id": "2526673", "revid": "28592", "url": "https://it.wikipedia.org/wiki?curid=2526673", "title": "Demidov (Oblast' di Smolensk)", "text": ""}
{"id": "2526680", "revid": "1964823", "url": "https://it.wikipedia.org/wiki?curid=2526680", "title": "Parma Football Club 2009-2010", "text": "Questa voce raccoglie le informazioni riguardanti il Parma Football Club nelle competizioni ufficiali della stagione 2009-2010.\nStagione.\nNella stagione 2009-10 il Parma, tornato in A dopo un solo anno, conferma il tecnico Francesco Guidolin: la stagione inizia bene per i ducali che nelle prime 5 partite ottengono tre vittorie, un pareggio e una sconfitta (contro i campioni interisti per 2-0 a Milano). Alla decima giornata, dopo la vittoria per 2-0 sull'altra neopromossa , il Parma sale al quarto posto. Nelle successive sei partite, fa 11 punti e si mantiene al 4\u00ba posto prima delle feste natalizie. Tuttavia, il girone d'andata si conclude in modo pessimo per i parmensi, che perdono le ultime tre partite, mantenendo comunque un gran vantaggio sulla zona retrocessione. \nIl momento buio prosegue anche nel girone di ritorno con 2 punti fatti in 9 partite nonostante il buon pareggio ottenuto con l'Inter per 1-1. La vittoria sulla Sampdoria alla 26\u00aa giornata mette fine al periodo nero per i ducali. La squadra conquista altre tre vittorie e quattro pareggi nelle successive 7 partite (vittorie contro le pi\u00f9 quotate Milan in casa e Napoli in trasferta, ottenute a fine gara) che la fa salire a tre punti dalla qualificazione in Europa League. Ma le successive tre sconfitte consecutive compromettono l'ingresso in Europa. \nLa squadra ducale si classificher\u00e0 all'ottavo posto, con tre punti in meno della Juventus (che accede al turno preliminare di Europa League), battuta a Torino dopo 11 anni per 3-2.\nIn Coppa Italia non supera il primo turno, perdendo 1-2 contro il Novara il 14 agosto, prima dell'inizio del campionato.\nMaglie e sponsor.\nLo sponsor tecnico per la stagione 2009-2010 \u00e8 Erre\u00e0.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "2526681", "revid": "36426", "url": "https://it.wikipedia.org/wiki?curid=2526681", "title": "Demidoff", "text": ""}
{"id": "2526683", "revid": "38275", "url": "https://it.wikipedia.org/wiki?curid=2526683", "title": "Von Seekt", "text": ""}
{"id": "2526686", "revid": "1305772", "url": "https://it.wikipedia.org/wiki?curid=2526686", "title": "Stancovazzo", "text": " \nStancovazzo (in croato Stankovci, gi\u00e0 \"Stankovac\", in italiano desueto \"Stancovaz\") \u00e8 un comune della Croazia della regione zaratina. Al censimento del 2011 possedeva una popolazione di 2.003 abitanti.\nGeografia antropica.\nFrazioni.\nIl comune di Stankovci \u00e8 suddiviso in 7 frazioni (\"naselja\"), di seguito elencate. Tra parentesi il nome in lingua italiana, a volte desueto."}
{"id": "2526688", "revid": "26000595", "url": "https://it.wikipedia.org/wiki?curid=2526688", "title": "Bob Goldthwait", "text": ""}
{"id": "2526689", "revid": "1869172", "url": "https://it.wikipedia.org/wiki?curid=2526689", "title": "ATP Tour 1999", "text": "L'edizione 1999 dell'ATP Tour \u00e8 iniziata il 4 gennaio con l'AAPT Championships e il Qatar ExxonMobil Open e si \u00e8 conclusa il 29 novembre con la Finale di Coppa Davis.\nL'ATP Tour \u00e8 una serie di tornei maschili di tennis organizzati dall'ATP. Questa include i tornei del Grande Slam (organizzati in collaborazione con l'International Tennis Federation), il Tennis Masters Cup, i tornei dell'ATP Masters Series, dell'International Series Gold e dell'International Series.\nCalendario.\nDicembre.\n\"Nessun evento\""}
{"id": "2526690", "revid": "28592", "url": "https://it.wikipedia.org/wiki?curid=2526690", "title": "Pavel Demidoff", "text": ""}
{"id": "2526692", "revid": "287204", "url": "https://it.wikipedia.org/wiki?curid=2526692", "title": "Paolo Demidoff", "text": ""}
{"id": "2526696", "revid": "1013865", "url": "https://it.wikipedia.org/wiki?curid=2526696", "title": "Verch\u00e8", "text": "Verch\u00e8 (in croato \"Vrsi\") \u00e8 un comune della Croazia nella regione zaratina di 2.053 abitanti (censimento del 2011).\nLocalit\u00e0.\nIl comune di Verch\u00e8 \u00e8 suddiviso in 2 frazioni (\"naselja\"), di seguito elencate. Tra parentesi il nome in lingua italiana."}
{"id": "2526703", "revid": "827882", "url": "https://it.wikipedia.org/wiki?curid=2526703", "title": "Muzik", "text": ""}
{"id": "2526704", "revid": "1525059", "url": "https://it.wikipedia.org/wiki?curid=2526704", "title": "Santi Filippo e Giacomo", "text": "Santi Filippo e Giacomo (in croato \"Sveti Filip i Jakov\") \u00e8 un comune della Croazia della regione zaratina. Al censimento del 2001 possedeva una popolazione di 4.482 abitanti.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Santi Filippo e Giacomo \u00e8 drasticamente diminuita in seguito agli esodi che hanno seguito la prima e la seconda guerra mondiale.\nOggi a Santi Filippo e Giacomo, secondo il censimento ufficiale croato del 2011, esiste una modestissima minoranza autoctona italiana, pari al 0,07% della popolazione complessiva.\nLocalit\u00e0.\nIl comune di Santi Filippo e Giacomo \u00e8 suddiviso in 6 frazioni (\"naselja\"), di seguito elencate. Tra parentesi il nome in lingua italiana, spesso desueto."}
{"id": "2526705", "revid": "149587", "url": "https://it.wikipedia.org/wiki?curid=2526705", "title": "Sveti Filip i Jakov", "text": ""}
{"id": "2526709", "revid": "161273", "url": "https://it.wikipedia.org/wiki?curid=2526709", "title": "Calbona/Scabrigna", "text": ""}
{"id": "2526710", "revid": "1305772", "url": "https://it.wikipedia.org/wiki?curid=2526710", "title": "\u0160kabrnja", "text": "\u0160kabrnja (in italiano \"Scabergne\" o \"Scabrigna\", desueti) \u00e8 un comune della Croazia della regione zaratina.\nAl censimento del 2001 possedeva una popolazione di 1.772 abitanti.\nLocalit\u00e0.\nIl comune di Scabergne \u00e8 suddiviso in 2 frazioni (\"naselja\"), di seguito elencate. Tra parentesi il nome in lingua italiana, desueto."}
{"id": "2526713", "revid": "765341", "url": "https://it.wikipedia.org/wiki?curid=2526713", "title": "Indian Wells Masters 2001 - Singolare maschile", "text": "Il singolare dell'Indian Wells Masters 2001 \u00e8 stato un torneo di tennis facente parte dell'ATP Tour.\n\u00c0lex Corretja era il detentore del titolo, ma ha perso nel 3\u00ba turno contro Patrick Rafter.\nAndre Agassi ha battuto in finale 7\u20136 (7\u20135), 7\u20135, 6\u20131 Pete Sampras."}
{"id": "2526717", "revid": "126257", "url": "https://it.wikipedia.org/wiki?curid=2526717", "title": "Rasanze", "text": " \nRasanze o Porto Rasanze (in croato Ra\u017eanac) \u00e8 un comune della Croazia della regione zaratina. Si affaccia sulla sponda meridionale del canale della Morlacca. A nord della cittadina, al centro del canale, si trovano gli isolotti Rasanze.\nSociet\u00e0.\nAl censimento del 2011 possedeva una popolazione di 2.940 abitanti. \nLa presenza autoctona di italiani.\nAgli inizi del XX secolo era ancora presente una piccola comunit\u00e0 di dalmati italiani autoctoni, che rappresentavano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. \nLocalit\u00e0.\nIl comune di Rasanze \u00e8 diviso in 8 insediamenti (\"naselja\"):"}
{"id": "2526720", "revid": "647919", "url": "https://it.wikipedia.org/wiki?curid=2526720", "title": "Janjina", "text": ""}
{"id": "2526724", "revid": "2196290", "url": "https://it.wikipedia.org/wiki?curid=2526724", "title": "Wa-Tor", "text": "Wa-Tor \u00e8 un automa cellulare ideato da Alexander Keewatin Dewdney e presentato sul numero di dicembre 1984 della rivista \"Scientific American\".\nWa-Tor.\nL'articolo intitolato \u00ab\"Sharks and fish wage an ecological war on the toroidal planet Wa-Tor\"\u00bb, \"Squali e pesci combattono una guerra ecologica sul pianeta toroidale Wa-Tor\", descrive in realt\u00e0 pi\u00f9 un ecosistema che un automa cellulare vero e proprio.\nWa-Tor \u00e8, infatti, un pianeta completamente ricoperto d'acqua in cui coesistono, in un delicato equilibrio, solo 2 specie animali: la prima \u00e8 detta \"squali\" per la loro assomiglianza all'omonima specie terrestre, mentre la seconda \u00e8 genericamente detta \"pesci\". La prima specie \u00e8 predatrice e mangia la seconda. Sia gli squali che i pesci vivono, si spostano, si riproducono e muoiono in Wa-Tor (i pesci muoiono solo se mangiati dagli squali, essendo virtualmente eterni) secondo unit\u00e0 temporali dette \"crononi\". Se uno squalo non mangia per un certo periodo di tempo esso muore per inedia. Il pianeta \u00e8 toroidale: se un essere vivente esce dalla parte inferiore, riappare in quella superiore; se esce a destra, riappare a sinistra.\nL'evoluzione di Wa-Tor.\nL'equilibrio dell'ecosistema \u00e8 molto delicato: le popolazioni delle due specie seguono andamenti ciclici molto violenti in cui si passa dal rischio estinzione per una delle due all'abbondanza di entrambe. Wa-Tor simula infatti, nel suo piccolo, ci\u00f2 che accade realmente in natura mostrando l'evoluzione delle popolazioni di una specie animale e del suo predatore naturale ed il legame che le vincola.\nQuando le prede sono numerose, anche i predatori proliferano ed aumentano di numero. Ma all'aumento di questi ultimi, aumenta il numero di prede cacciate per cui la popolazione di queste diminuisce. Facendosi pi\u00f9 rare le prede, i predatori cominciano a soffrire la fame e morire di inedia diminuendo di numero ed alleggerendo la pressione venatoria sulla prede. Queste possono cos\u00ec tornare a proliferare e ad aumentare nuovamente di numero ed i predatori, trovando rinnovata abbondanza di cibo, ricominciano ad aumentare anch'essi.\nRegole.\nWa-Tor \u00e8 rappresentato da una matrice rettangolare. Ogni cella della matrice pu\u00f2 essere vuota, contenere un pesce oppure contenere uno squalo.\nTutte le attivit\u00e0 si svolgono secondo quanti di tempo (altrimenti detti crononi): ad ogni cronone lo stato di Wa-Tor, cio\u00e8 delle celle della matrice che lo rappresenta, viene aggiornato e sia i pesci che gli squali compiono le loro azioni. I pesci possono muoversi o riprodursi, mentre gli squali possono muoversi, cacciare o riprodursi. Tutte le operazioni di spostamento, caccia e riproduzione devono avvenire sempre scegliendo casualmente fra le possibili alternative.\nDi seguito sono presentate in maggior dettaglio le regole per i due gruppi.\nRegole per i pesci.\nL'immagine seguente fornisce una rappresentazione grafica delle due regole.\nRegole per gli squali.\nL'immagine seguente fornisce una rappresentazione grafica delle regole.\nPossibili risultati.\nAlla lunga si possono avere solo 3 scenari in Wa-Tor:\nIl primo scenario \u00e8 difficile da ottenere, anche se non impossibile, mentre pi\u00f9 facilmente si arriva alla scomparsa di entrambe le specie, oppure a quella degli squali.\nL'estinzione di entrambi gli animali avviene quando gli squali eccedono in numero e finiscono per mangiare tutti i pesci: scomparsi questi ultimi, che sono l'unica fonte di alimentazione degli squali, si avr\u00e0 anche la loro scomparsa per inedia.\nAl contrario, se il numero iniziale dei pesci \u00e8 basso, oppure gli squali hanno un periodo di inedia estremamente breve, si verifica la seconda ipotesi. In tal caso questi si estingueranno, lasciando campo libero ai pesci."}
{"id": "2526725", "revid": "104252", "url": "https://it.wikipedia.org/wiki?curid=2526725", "title": "Critica al programma di Gotha", "text": ""}
{"id": "2526729", "revid": "110157", "url": "https://it.wikipedia.org/wiki?curid=2526729", "title": "Lovre\u0107", "text": "Lovre\u0107 \u00e8 un comune della Regione spalatino-dalmata in Croazia. Al 2001 possedeva una popolazione di 2.500 abitanti.\nLocalit\u00e0.\nIl comune di Lovre\u0107 \u00e8 suddiviso in 5 frazioni (\"naselja\"):"}
{"id": "2526735", "revid": "287204", "url": "https://it.wikipedia.org/wiki?curid=2526735", "title": "Magicicada", "text": "Magicicada \u00e8 un genere di cicale diffuse nel Nord America con un ciclo vitale di 13 e 17 anni.\nLa particolarit\u00e0 di questi insetti \u00e8 quella di possedere una combinazione di cicli vitali lunga numerosi anni. Dopo aver vissuto nel terreno per 13 anni per alcune specie, e 17 per altre, sotto forma di ninfa, emergono tutte contemporaneamente dopo aver scavato una galleria che le conduce in superficie.\nTassonomia.\nVengono attualmente riconosciute 7 specie di Magicicada, 3 delle quali con un ciclo vitale di 17 anni, 4 con un ciclo di 13 anni."}
{"id": "2526739", "revid": "486946", "url": "https://it.wikipedia.org/wiki?curid=2526739", "title": "Worg", "text": ""}
{"id": "2526741", "revid": "1442080", "url": "https://it.wikipedia.org/wiki?curid=2526741", "title": "Indian Wells Masters 2001 - Singolare femminile", "text": "Il singolare dell'Indian Wells Masters 2001 \u00e8 stato un torneo di tennis facente parte del WTA Tour 2001.\nLindsay Davenport era la detentrice del titolo, ma ha perso nei quarti contro Serena Williams.\nSerena Williams ha battuto in finale 4\u20136, 6\u20134, 6\u20132 Kim Clijsters.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2526742", "revid": "120654675", "url": "https://it.wikipedia.org/wiki?curid=2526742", "title": "Even in the Quietest Moments...", "text": "Even in the quietest moments \u00e8 il quinto album della band progressive dei Supertramp, uscito nell'aprile del 1977.\nIl disco fu il secondo ad essere registrato in America, principalmente allo studio Caribou Ranch in Colorado. Lo studio Record Plant di Los Angeles fu utilizzato per sovraincisioni e missaggio. Fu inoltre il primo album dei Supertramp a vedere la collaborazione con il tecnico del suono Peter Henderson che lavorer\u00e0 con loro per i successivi tre album, ricoprendo anche la funzione di co-produttore. Il titolo e la copertina sono influenzati dalle esperienze ascetiche avute da Hodgson durante un viaggio in India, in particolare l'incontro con il santone \"Babaji\" che d\u00e0 il titolo ad una delle canzoni.\nQuesto disco \u00e8 l'ultima esperienza \"progressive\" prima che il gruppo si orienti completamente al \"pop\" dell'album successivo. Si respira un rock cristallino permeato di tanti timbri puri ed acustici: sovraincisioni di chitarre acustiche, assoli di pianoforte, fino ad arrivare all'orchestra sinfonica di \"Fool's Overture\".\nConcezione e registrazione.\nNonostante tutte le canzoni siano per contratto accreditate alla coppia Davies/Hodgson, il primo ha composto \"Lover Boy\", \"Downstream\" e \"From Now On\", mentre Hodgson ha scritto \"Give a Little Bit\", \"Even in The Quietest Moments\", \"Babaji\" e \"Fool's Overture\".\n\"Lover Boy\" fu ispirata da una pubblicit\u00e0 vista da Davies all'interno di una rivista per uomini.\n\"Even in The Quietest Moments\" fu per la maggior parte scritta durante un soundcheck da Hodgson con l'aiuto di Davies alla batteria. La ballata \"Downstream\" \u00e8 solo piano e voce e fu registrata in una sola take da Davies. Il batterista della band, Bob Siebenberg, ha descritto questo brano il suo preferito della discografia del gruppo.\nIl disco fu registrato principalmente in Colorado, allo studio Caribou Ranch. I membri del gruppo ricordano di aver avuto parecchia difficolt\u00e0 a causa dell'altitudine maggiore rispetto a quanto abituati e di aver avuto persino bisogno dell'ausilio di bombole d'ossigeno. In particolare il sassofonista John Helliwell non riusc\u00ec a registrare quasi nulla e quasi tutte le sue parti dovettero essere registrate nuovamente a Los Angeles. Le parti di sassofono, le voci e alcune sovra incisioni furono registrate allo studio The Record Plant di Los Angeles. Nello stesso studio fu eseguito il missaggio dell'album.\nIn questo disco non \u00e8 presente il caratteristico piano elettrico Wurlitzer che aveva contraddistinto il suono del gruppo precedentemente. La cosa si ripeter\u00e0 nell'album del 1985 Brother Where You Bound. \u00c8 invece presente nell'intermezzo di \"From Now On\" una parte di piano Fender Rhodes suonato da Davies.\nClassifiche.\nAlbum - Billboard (Nord America)"}
{"id": "2526744", "revid": "304077", "url": "https://it.wikipedia.org/wiki?curid=2526744", "title": "Tavoletta", "text": ""}
{"id": "2526749", "revid": "28592", "url": "https://it.wikipedia.org/wiki?curid=2526749", "title": "Elisabetta Petrovna", "text": ""}
{"id": "2526750", "revid": "110157", "url": "https://it.wikipedia.org/wiki?curid=2526750", "title": "Tighten Up, Vol. 88", "text": "Tighten Up, Vol. 88 \u00e8 il terzo album dei Big Audio Dynamite. Il disco \u00e8 stato registrato e mixato ai \"Beethoven St. Studios\" di West London durante la primavera del 1988. Il disco deve il suo nome alle raccolte chiamate, appunto, \"Tighten Up\" (compilations pubblicate dalla \"Trojan Records\"). La copertina del disco fu disegnata da Paul Simonon, ex-bassista dei Clash."}
{"id": "2526755", "revid": "547034", "url": "https://it.wikipedia.org/wiki?curid=2526755", "title": "Best of U.D.O.", "text": "Best of \u00e8 la prima raccolta pubblicata dalla band heavy metal tedesca U.D.O.\nIl disco, pubblicato nel settembre del 1999, contiene alcune delle migliori canzoni della band, tratte dai primi sei album."}
{"id": "2526756", "revid": "322321", "url": "https://it.wikipedia.org/wiki?curid=2526756", "title": "Veroli", "text": "Veroli (\"V\u00e8roli\" ) \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nLa citt\u00e0, situata sopra un rilievo dei Monti Ernici, si trova a 594 ; \u00e8 il comune pi\u00f9 esteso della provincia.\nIl punto pi\u00f9 alto \u00e8 la Rocca di San Leucio, a 672 m s.l.m..\nClima.\nClassificazione climatica: zona D, 2014 GR/G\nOrigini del nome.\nL'etimologia del nome Veroli ha pi\u00f9 possibili ipotesi. Tra le pi\u00f9 importanti ricordiamo:\nStoria.\nVeroli sarebbe presente gi\u00e0 dal XII secolo a.C. L'antica \"Ver\u016dlae\" era uno dei paesi alleati di Roma, come testimoniano le tavole dei \"Fasti Verulani\": un calendario romano di marmo, risalente al I secolo d.C.\nNel 743 diviene sede vescovile, come ancora oggi testimoniano le numerose chiese presenti sul territorio.\nNel XVI secolo gli alleati spagnoli dei Colonna occupano la citt\u00e0. Una volta liberata, viene sottoposta ad un governo di cardinali. L'unione stretta con la Chiesa di Roma si fa sentire pi\u00f9 volte nel corso del tempo. Tanto che verso il 1800 vengono linciati dalla popolazione dei borghesi che avevano preso parte alla Repubblica Romana dei giacobini.\nMonumenti e luoghi d'interesse.\nArchitetture religiose.\nOspita le reliquie di Salome, protettrice della citt\u00e0. Tra il 1715 ed il 1740, fu fatta costruire dal vescovo di Veroli monsignor Lorenzo Tartagni da Forl\u00ec, la Scala Santa composta da 12 gradini di marmo. Nell'undicesimo gradino \u00e8 racchiusa una reliquia del legno Croce.\nSociet\u00e0.\nTradizioni e folclore.\nVeroli resta a tutt'oggi un paese legato alla tradizione cattolica, ed alla sua tradizione pi\u00f9 in generale.\nSul territorio sorgono infatti numerose chiese, e per ognuna vi \u00e8 un culto particolare dedicato.\nTutte le chiese, nel giorno del Gioved\u00ec santo, organizzano una commemorazione floreale di uno dei passi della vita del Cristo o della sua resurrezione.\nParticolarmente evocativa risulta quella della Madonna dell'Addolorata: la chiesa nel Venerd\u00ec santo \u00e8 drappeggiata a lutto e la Madonna, con il cuore trafitto da un pugnale piange sulla salma del figlio. La statua di questa Madonna ha i capelli veri, dono votivo di una donna del paese. Anche il suo velo, sempre nero, \u00e8 un dono di una donna verolana.\nGli ex voto pi\u00f9 pittoreschi possono essere visti nella cappella della Madonna dell'Olivella, situata nella parte bassa del paese: all'Olivella, per l'appunto.\nCultura.\nBiblioteche.\nNel territorio cittadino sorgono due tra le pi\u00f9 importanti biblioteche della Valle Latina: la biblioteca Giovardiana e la biblioteca di Casamari.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 1.527 imprese operanti nel territorio comunale, che rappresentavano il 4,54% del totale provinciale (33.605 imprese attive), hanno occupato 4.214 addetti, lo 3,95 % del dato provinciale; in media, ogni impresa nel 2015 ha occupato poco meno di tre addetti (2,76).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione e l'arte del ferro, del rame, del ricamo, del merletto e del legno, finalizzata, quest'ultima, al settore dell'arredamento, e in particolar modo alla produzione di sedie con caratteristiche campagnole.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Veroli pass\u00f2 dalla provincia di Roma a quella di Frosinone.\nGemellaggi.\nVeroli \u00e8 gemellata con:\n\u00c8 inoltre confederata con i comuni di Alfedena, Atina e Palestrina."}
{"id": "2526758", "revid": "838137", "url": "https://it.wikipedia.org/wiki?curid=2526758", "title": "Indian Wells Masters 2001 - Doppio femminile", "text": "Il doppio femminile dell'Indian Wells Masters 2001 \u00e8 stato un torneo di tennis facente parte del WTA Tour 2001.\nLindsay Davenport e Corina Morariu erano le detentrici del titolo, ma hanno perso nei quarti contro Virginia Ruano Pascual e Paola Su\u00e1rez.\nNicole Arendt e Ai Sugiyama hanno battuto in finale 6\u20134, 6\u20134 Ruano Pascual and Su\u00e1rez."}
{"id": "2526760", "revid": "1186766", "url": "https://it.wikipedia.org/wiki?curid=2526760", "title": "Primo", "text": ""}
{"id": "2526763", "revid": "28592", "url": "https://it.wikipedia.org/wiki?curid=2526763", "title": "Primo (numero)", "text": ""}
{"id": "2526764", "revid": "1305772", "url": "https://it.wikipedia.org/wiki?curid=2526764", "title": "Cladonia phyllophora", "text": "Cladonia phyllophora \u00e8 una specie di lichene appartenente alla famiglia Cladoniaceae, dell'ordine Lecanorales.\nIl nome proprio deriva dal greco , cio\u00e8 \"phyllon\", che significa \"foglia\", e , cio\u00e8 \"phoron\", che significa \"portatore, che porta\" ad indicare la forma ramificata degli apoteci molto simile a fronde di piccolissime foglioline.\nDescrizione.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia, di preferenza una Trebouxia.\nDistribuzione e habitat.\nQuesta specie si adatta soprattutto a climi di tipo temperato fresco o montano dell'area circumboreale. Rinvenuta su suoli minerali acidi. Lichene di tipo olartico. Predilige un pH del substrato intermedio fra molto acido e subneutro. Il bisogno di umidit\u00e0 \u00e8 mesofitico.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 abbastanza rara:\nTassonomia.\nQuesta specie appartiene alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2526772", "revid": "1149807", "url": "https://it.wikipedia.org/wiki?curid=2526772", "title": "Horo Horo", "text": ""}
{"id": "2526774", "revid": "76963", "url": "https://it.wikipedia.org/wiki?curid=2526774", "title": "Femi Taylor", "text": "Carriera.\nDebutt\u00f2 nel 1980, interpretando una ballerina nel musical \"The Apple\". L'anno successivo interpret\u00f2 a Londra il ruolo di Tantomille nel musical \"Cats\".\nNel 1983 fu scelta per interpretare il ruolo della schiava ballerina Oola in \"Il ritorno dello Jedi\", terzo film della trilogia originale di \"Guerre stellari\", divenuto in seguito il sesto episodio su nove totali, dopo l'ideazione di una terza trilogia da parte di George Lucas. Grazie a questo ruolo, Femi Taylor divenne popolare tra i fan della saga, e fu invitata a molte convention.\nSuccessivamente apparve in alcune serie televisive e in alcuni film indipendenti. Nel 1997 interpret\u00f2 nuovamente il ruolo di Oola, girando nuove scene per la \"special edition\" voluta da George Lucas, mentre nel 1998 interpret\u00f2 il ruolo di Exotica, creato esclusivamente per il film \"Cats\", tratto dall'omonimo musical. Nel 1999 interpret\u00f2 un ruolo nel musical \"Jesus Christ Superstar\"."}
{"id": "2526776", "revid": "729019", "url": "https://it.wikipedia.org/wiki?curid=2526776", "title": "Henschel Hs 127", "text": "L'Henschel Hs 127 era un bombardiere medio bimotore ad ala bassa realizzato dall'azienda tedesca Henschel Flugzeugwerke AG nel 1937 e rimasto a livello di prototipo.\nStoria del progetto.\nNel 1935 il Reichsluftfahrtministerium (RLM) emise una specifica per la fornitura di una nuova tipologia di velivolo da combattimento detta \"schnellbomber\", \"bombardiere veloce\", essenzialmente un bombardiere medio bimotore ad alte prestazioni, da assegnare ai futuri reparti. I requisiti tecnici richiesti erano la possibilit\u00e0 di trasportare un carico bellico tra i 500 e gli 800 kg di bombe, il raggiungimento della velocit\u00e0 massima di 500 km/h mantenuta per almeno 30 min, una velocit\u00e0 di crociera non inferiore ai 450\u00a0km/h, una tangenza massima di 7\u00a0000 raggiungibile in 25 min, l'installazione di una mitragliatrice difensiva da 500 colpi.\nAlla richiesta risposero la Henschel con il suo Hs 127, la Bayerische Flugzeugwerke AG, diventata in seguito Messerschmitt AG, con il Bf 110 e la Junkers GmbH che present\u00f2 il suo Ju 88.\nTecnica.\nL'Hs 124 era un velivolo realizzato interamente in metallo e dall'aspetto convenzionale per l'epoca che, pur nelle sue diverse configurazioni, manteneva un aspetto comune: monoplano bimotore ad ala bassa con coda ad impennaggio monoderiva e carrello retrattile.\nLa fusoliera, a sezione ellittica, era caratterizzata da una cabina di pilotaggio chiusa a due posti affiancati ed un muso completamente vetrato per l'osservatore/puntatore. Posteriormente terminava in un impennaggio tradizionale monoderiva con i due piani orizzontali montati a sbalzo.\nLa configurazione alare era monoplana con l'ala montata bassa a sbalzo e dotata di un moderato angolo di diedro positivo; le due semiali si rastremavano, raccordandosi verso l'estremit\u00e0 alare. Era inoltre dotata di una coppia di alettoni esterni integrati da due flap interni per le manovre di atterraggio.\nIl carrello d'atterraggio era biciclo, anteriormente retrattile con movimento retrogrado nelle gondole motore, dotato di impianto frenante idraulico ed integrato posteriormente da un ruotino d'appoggio posizionato sotto la coda.\nLa propulsione era affidata a due motori Daimler-Benz DB 600D posti sul bordo d'attacco alare, un 12 cilindri a V rovesciata raffreddato a liquido e capace di esprimere una potenza pari a 850 CV (634 kW)."}
{"id": "2526780", "revid": "125379946", "url": "https://it.wikipedia.org/wiki?curid=2526780", "title": "Spade dell'et\u00e0 del bronzo", "text": "Le spade dell'et\u00e0 del bronzo compaiono fin dal XVII secolo a.C. circa (secondo la localit\u00e0), evolvolvendosi dal pugnale. All'inizio vennero usati bronzo, pietra (selce, ossidiana) come materiale primario per strumenti con bordi taglienti ed armi. La pietra \u00e8 ad ogni modo fragile, e dunque non pratica per essere usata per fare spade. Con l'introduzione del rame, ed eventualmente bronzo, i pugnali si potevano fare pi\u00f9 lunghi, ed evolversi in spade. Le prime spade appaiono nell'Egeo e nel Vicino Oriente, e con il tempo l'uso di spade si diffonde verso altre parti del mondo.\nLe lunghezze delle spade in bronzo raggiungono pressappoco dai 50 ai 90 cm (a volte eccezionalmente anche una lunghezza maggiore). Questa era la lunghezza ideale per il materiale utilizzato. Qualunque lunghezza maggiore le avrebbero piegate facilmente a meno che non diventassero inutilizzabili per l'eccessivo spessore e pesantezza. Le spade lunghe non erano adatte al combattimento, se non con l'avvento di materiali, come l'acciaio, di certo pi\u00f9 forti (in proporzione al peso) del bronzo. Dato che il bronzo \u00e8 una lega tra due metalli, la robustezza potrebbe essere ottimizzata aggiungendo pi\u00f9 o meno stagno, facendo il bronzo pi\u00f9 forte, ma anche pi\u00f9 friabile. Per la maggior parte delle spade dell'et\u00e0 del bronzo (eccetto per le cinesi), veniva utilizzata una lega con il 10-12% circa di stagno, che fortificava il materiale e non lo rendeva fragile. Questo significa che la spada probabilmente non sarebbe venuta a rompersi durante il suo uso, ma avrebbe potuto comunque piegarsi. per prevenire quest'ultima possibilit\u00e0, le lame era progettate in modo molto ingegnoso onde ottenere la massima robustezza con il materiale utilizzato, mentre in pi\u00f9 si dava alla lama grande bilanciamento e capacit\u00e0 di colpire di punta e/o tagliare. Si arriv\u00f2 cos\u00ec ai modelli di spada a lamina fogliare, con lama spessa ma stretta vicino all'impugnatura, e una ampia, ma sottile lama vicino alla punta. Il bordo era frequentemente temprato e martellato per ottenerne un'incavatura, che desse una buona affilatura e una forte capacit\u00e0 di taglio. Tutto ci\u00f2 fece della spada dell'et\u00e0 del bronzo un grande esempio di tecnica di lavorazione molto progredita.\nEvoluzione.\nDall'et\u00e0 del bronzo in poi, vennero fabbricate armi munite di lama metallica, che continuavano la pi\u00f9 antica tradizione delle lame in selce. Le pi\u00f9 antiche spade furono trovate ad Arslantepe, Turchia, risalenti al 3300 a.C. circa. I reperti di spada sono comunque molto rari fino al 2300 a.C. circa. \nNell'et\u00e0 del bronzo, in genere, l'evoluzione delle armi con lame deriva dal pugnale o coltello, per arrivare poi alle pi\u00f9 antiche spade con lama stretta a \"stiletto\" ( simili alla striscia o allo stocco) ottimizzate per infilzare, a cominciare dalla media et\u00e0 del bronzo, e infine alle tipiche lame a forma fogliare della tarda et\u00e0 del bronzo. Tuttavia, la loro evoluzione dipende altamente dalla localit\u00e0. Di seguito viene fornita una breve descrizione dei tipi di spade in bronzo nelle regioni importanti del mondo.\nVicino Oriente.\nAnche se nel Vicino Oriente vennero trovate alcune delle spade pi\u00f9 antiche, i pugnali sono comunque pi\u00f9 largamente usati rispetto alle spade lunghe. Una comune caratteristica riguardo alle spade di questa regione \u00e8 l'impugnatura, di solito piatta e frequentemente in legno (ebano) o avorio. Un'altra tipica caratteristica sono i pomi con \"orecchie\".\nNell'Egeo era molto praticato il commercio e molto probabilmente i Greci li commerciavano tramite gli altri popoli.\nEuropa.\nLe prime spade, del tipo \"spadini\" o \"stocchi\", avevano tipicamente lunghe lame sagomate e snelle per infilzare. Pi\u00f9 tardi diventando pi\u00f9 larghe, serviranno sia per tagliare che infilzare. Una variante tipica nelle spade europee \u00e8 la lama sagomata a foglia, molto comune nell'Europa nord-occidentale alla fine dell'et\u00e0 del bronzo, nelle Isole Britanniche in particolare.\nLa spada a lingua di carpa \u00e8 un tipo di spada in bronzo comunemente utilizzata nell'Europa occidentale durante l'VIII secolo a.C. La lama della spada a lingua carpa era ampia e parallela per molta della sua lunghezza, ma la terza parte finale nella sua lunghezza si restringeva in una punta sottile adatta per infilzare. Il modello venne probabilmente sviluppato nella Francia nord-occidentale e combinava la lama larga, utile per fendere, con una punta pi\u00f9 sottile e allungata, appropriata appunto per infilzare. Per i suoi vantaggi se ne vide l'adozione in tutta l'Europa Atlantica. In Britannia, la lavorazione dei metalli nel sud-est derivava il suo nome da questo tipo spada: complesso della lingua di carpa. La spada dell'et\u00e0 del bronzo e le tecnologie per la sua fabbricazione si estinsero alla fine dell'antica et\u00e0 del ferro (Hallstatt D), intorno al 600-500 a.C., quando vennero rimpiazzate, nella maggior parte dell'Europa, dai pugnali. Un'eccezione \u00e8 la xiphos della Grecia, che continu\u00f2 ad evolversi per molti secoli.\nLe spade dell'et\u00e0 del bronzo nordica dal XIII secolo a.C. circa mostrano caratteristici motivi a spirale.\nCina.\nLa produzione di spade in Cina viene attestata dalla dinastia Shang (1600\u20131046 a.C.) dell'et\u00e0 del bronzo. La tecnologia utilizzata per le spade in bronzo tocc\u00f2 il suo punto pi\u00f9 alto durante il periodo dei regni combattenti e la dinastia Qin (221\u2013207 a.C.). Per le spade del periodo dei regni combattenti vennero usate alcune tecnologie uniche, come colare i bordi ad alto contenuto di stagno su nuclei pi\u00f9 teneri e a basso contenuto di stagno, o l'applicazione di motivi a forma di diamante sulla lama (vedi la spada di Gou Jian). Ugualmente unico nei bronzi cinesi \u00e8 l'uso consistente di bronzo ad alto contenuto di stagno (17-21%) il quale \u00e8 molto duro e si rompe se sottoposto troppo a tensione, laddove altre culture preferivano un contenuto di stagno meno accentuato (di solito il 10%), dando come risultato un bronzo che si piega se sottoposto a sforzi. Sebbene le spade in acciaio fossero fabbricate insieme a quelle in bronzo, fu soltanto con la dinastia Han che il ferro sostitu\u00ec completamente il bronzo, facendo della Cina l'ultimo luogo, in ordine di tempo, dove il bronzo veniva usato per le spade.\nIndia.\nLe prime \"spade\" in rame scoperte nei siti harappani risalgono al 2300 a.C. Le spade sono state recuperate nei ritrovamenti archeologici della cultura della ceramica colorata ocra in tutta la regione Doab del Gange-Jamuna in India, fatte comunemente in rame, ma in alcuni casi in bronzo. Diversi modelli sono stati scoperti a Fatehgarh, dove ci sono molte variet\u00e0 di else. Queste spade sono state variamente datate a un periodo che va dal 1700 al 1400 a.C., ma furono probabilmente usate pi\u00f9 estensivamente durante i primi secoli del I millennio a.C. (et\u00e0 del ferro in India).\nAssenza in alcune culture.\nNon tutte le culture che usavano bronzo svilupparono di conseguenza spade. Le trib\u00f9 delle steppe, per esempio, preferivano pugnali corti (gli akinakes). In Sud America, il bronzo veniva usato dagli Incas, e sebbene il concetto di spada fosse noto nella forma di spade in legno con bordi in pietra (i maquahuitl), non ne fabbricarono per\u00f2 in bronzo."}
{"id": "2526781", "revid": "1873017", "url": "https://it.wikipedia.org/wiki?curid=2526781", "title": "712 Fifth Avenue", "text": "Il 712 Fifth Avenue \u00e8 un grattacielo situato in \"712 5th Avenue\", \"Plaza District\", New York. \u00c8 il 53\u00ba edificio pi\u00f9 alto della citt\u00e0."}
{"id": "2526785", "revid": "28592", "url": "https://it.wikipedia.org/wiki?curid=2526785", "title": "Vetro organico", "text": ""}
{"id": "2526792", "revid": "1149807", "url": "https://it.wikipedia.org/wiki?curid=2526792", "title": "Yohken Asakura", "text": ""}
{"id": "2526802", "revid": "628767", "url": "https://it.wikipedia.org/wiki?curid=2526802", "title": "Distretto di Aqqu", "text": "Il distretto di Aqqu (in kazako: \u0410\u049b\u049b\u0443 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Aqqu."}
{"id": "2526803", "revid": "123386967", "url": "https://it.wikipedia.org/wiki?curid=2526803", "title": "Deus meumque ius", "text": "Il motto Deus meumque ius, letteralmente \u00abDio e il mio diritto\u00bb, \u00e8 un motto del 33\u00b0 (ed ultimo) grado del Rito scozzese antico ed accettato all'interno della Massoneria, che corrisponde al titolo di sovrano grande ispettore generale. Corrisponde al motto in francese \"Dieu et mon droit\" che figura nello stemma reale del sovrano del Regno Unito.\nNell'emblema del grado, il motto campeggia all'interno di un cartiglio sotto la raffigurazione di un'aquila bicipite di colore nero in campo bianco.\nPer una interpretazione corretta del senso del motto, l'attenzione va posta sul significato della parola \"jus\" che, tradotta letteralmente in italiano come \"diritto\", non aiuta al chiarimento. Se, al posto di \"diritto\", usiamo la parola \"legge\", si aprono orizzonti interpretativi molto pi\u00f9 vasti."}
{"id": "2526806", "revid": "228587", "url": "https://it.wikipedia.org/wiki?curid=2526806", "title": "MANN", "text": ""}
{"id": "2526811", "revid": "158913", "url": "https://it.wikipedia.org/wiki?curid=2526811", "title": "Libri dei Re", "text": "I libri dei Re (ebraico \u05e1\u05e4\u05e8 \u05de\u05dc\u05db\u05d9\u05dd \"s\u00e8fer melakh\u00ecm (o M\u01ddl\u0101\u1e35\u00eem)\", \"libro dei re\"; greco A'-B' o \u0393'-\u0394' \u0392\u03b1\u03c3\u03b9\u03bb\u03ad\u03c9\u03bd \"1-2 o 3-4 basil\u00e9on\", \"1-2 o 3-4 dei re\"; latino \"1-2 Regum\") sono due testi contenuti nella Bibbia ebraica (Tanakh, dove sono contati come un testo unico) e cristiana.\nSono scritti in ebraico e, secondo l'ipotesi maggiormente condivisa dagli studiosi, la loro redazione definitiva, ad opera di autori ignoti, \u00e8 collocata al VI-V secolo a.C. in Giudea, sulla base di precedenti tradizioni orali e scritte, in particolare della cosiddetta fonte deuteronomista del VII secolo a.C. (vedi Ipotesi documentale), integrata da tradizioni successive.\nIl primo libro \u00e8 composto da 22 capitoli descriventi la morte di Davide, Salomone, la scissione del Regno di Israele dal Regno di Giuda, il ministero del profeta Elia (nel nord) e i vari re di Israele e Giuda, eventi datati attorno al 970-850 a.C. \nIl secondo libro \u00e8 composto da 25 capitoli descriventi il ministero dei profeti Eliseo (nel nord) e Isaia (nel sud), vari re di Israele e Giuda, la distruzione e deportazione del Regno di Israele e del Regno di Giuda, eventi datati attorno all'850-587 a.C.\nDenominazioni dei libri.\nIl Primo e il Secondo libro dei Re originariamente formavano un unico libro. Essi fanno parte dei Libri storici per il canone cristiano e dei \"profeti anteriori\" per il canone ebraico. Nella versione greca dei Settanta essi costituiscono il III e IV libro dei Regni (\"Basileion\") e nella Vulgata il III e IV libro dei Re dopo i libri di Samuele, in essa indicati come I e II libro dei Re.\nRedazione.\nLa redazione finale \u00e8 collocata dalla maggior parte degli studiosi intorno al VI secolo a.C. L'autore biblico appartiene all'ambito religioso che ha prodotto il libro del Deuteronomio; per questo lo si definisce autore \"Deuteronomista\".\nPer ricostruire le vicende dei due regni di Israele, egli attinge a materiali d'archivio oggi non pi\u00f9 in nostro possesso, tra cui il perduto \"Libro degli Annali dei Re di Giuda\", oltre alle tradizioni orali e alla memoria storica del suo popolo. &lt;br&gt;Gli esegeti cristiani ritengono che \"anche se questi libri sono pieni di dati storici, non sono innanzi tutto libri di storia. Il loro contenuto li qualifica piuttosto come una riflessione teologica su quel periodo della storia d'Israele nel quale questo popolo era governato da re\" e infatti \"la diversit\u00e0 di fonti e lo scopo teologico a cui sono assoggettati persino i materiali d'archivio consigliano di andar cauti in qualunque tentativo di ricavare dati storici dai libri dei Re\".\nUna delle caratteristiche dell'autore Deuteronomista \u00e8 il continuo ricorso a formule fisse per delineare i regni dei vari sovrani che, dalla successione al trono di Davide fino alla distruzione del Tempio di Gerusalemme da parte dei Babilonesi di re Nabucodonosor e quindi dalla vecchiaia di Davide fino a Sedecia, si sono succeduti sul trono di Giuda e sul regno settentrionale d'Israele. &lt;br&gt;Gli esegeti dell'interconfessionale Bibbia TOB precisano, in merito alla cronologia dei re, come questa \"presenta grossissimi problemi\", in quanto \"le date dei regni di Giuda in questi libri sono sempre offerte in riferimento a quelle dei re d'Israele e viceversa, cosa che comporta un certo numero di imprecisioni. Inoltre, alcuni errori di copisti (inversioni o confusioni di cifre) hanno introdotto qua e l\u00e0 del disordine in questa cronologia. [...] Si ottengono cos\u00ec tre risultati differenti a seconda che, per un determinato periodo, si addizionino i dati biblici circa i regni di Giuda o quelli d'Israele o i dati forniti dai sincronismi\".\nContenuto del primo libro.\nSuddivisione del testo.\nIl primo libro dei Re rappresenta la continuazione ideale dei due Libri di Samuele, descrivendo la vicenda del popolo ebraico dal X alla met\u00e0 del IX secolo a.C., cio\u00e8 dalla fine del regno di Davide (circa 970 a.C.) fino al termine del regno di Acab nell'852 a.C.\nIn tutto comprende 22 capitoli che si possono suddividere in diverse parti:\nEventi pi\u00f9 importanti.\nIl libro si apre con la difficile successione al trono di Davide, che vede imporsi la grande figura di suo figlio Salomone. Questi si sbarazza in modo spiccio del fratello Adonia, che mirava contemporaneamente al trono avendo sposato l'ultima concubina del padre, Abisag di Sunem; successivamente per\u00f2 ottiene da JHWH la Sapienza in un dialogo notturno divenuto giustamente celeberrimo (1 Re ). Egli d\u00e0 prova di grande giustizia (vedi l'episodio del figlio conteso dalle due prostitute: 1 Re ), tanto che persino la mitica regina di Saba giunge dal suo paese per interrogarlo (si discute ancor oggi se Saba fosse posta in Arabia o in Etiopia; a tal proposito, il negus Menelik II asseriva di discendere da Salomone e dalla mitologica regina).\nIl punto di svolta del libro \u00e8 rappresentato dalla netta frattura causata, alla morte di Salomone, dall'inettitudine del suo successore Roboamo, il quale attizza le mai sopite tensioni tribali tra il nord e il sud, imponendo tasse gravosissime:\nLa rivolta che ne scaturisce costringe Roboamo a fuggire ignominiosamente sopra un carro verso Gerusalemme.\nQuesto episodio \u00e8 stato reso celebre da Dante Alighieri nel suo \"Purgatorio\":\nLe vicende dei Re dei due stati, narrate parallelamente da qui in poi, sono interrotte da quelle che un biblista ha definito delle \"oasi letterarie\", cio\u00e8 inserti narrativi di particolare bellezza, tra cui spicca il grande ciclo del profeta Elia.\nStoricit\u00e0 del primo libro.\nLa \"Successione al Trono di Davide\".\nSi ritiene che i capitoli 19-20 del Secondo libro di Samuele ed i primi due capitoli del Primo libro dei Re formassero in origine un'opera unitaria pi\u00f9 antica della stesura definitiva dei libri biblici. Questo testo \u00e8 stato definito dagli studiosi \"Successione al Trono di Davide\", ed \u00e8 considerata uno degli esempi pi\u00f9 antichi di storiografia, antecedente di ben cinque secoli agli scritti di Senofonte. In essa, infatti, l'autore non si limita a riportare i singoli eventi, ma cerca di evidenziare per la prima volta le connessioni tra le varie vicende ed il loro svolgersi. Naturalmente il primo protagonista della storia \u00e8 Dio stesso, che guida con occhio provvidente gli avvenimenti umani.\nGli \"Annali dei Re di Giuda\".\nA partire dal capitolo 11, con la narrazione del peccato di Salomone, che si lasci\u00f2 indurre all'idolatria dalle sue mogli pagane, il clima cambia totalmente. Proprio quella che a prima vista parrebbe la parte pi\u00f9 propriamente \"storica\" del libro, cio\u00e8 la successione dei re giudaici ed israelitici, \u00e8 proprio quella che pi\u00f9 si allontana dalla \"storiografia\" nel senso moderno del termine. Infatti qui l'autore Deuteronomista interviene di continuo a \"ripensare\" la storia del suo popolo, ordinando ed interpretando gli eventi in chiave religiosa. Un sovrano \u00e8 giudicato positivamente in base a tre criteri:\nInevitabilmente il giudizio dell'autore diventa severissimo nei confronti della maggior parte dei sovrani, soprattutto contro quelli del Regno Settentrionale, colpevoli di aver posto due vitelli d'oro nei santuari di Betel e Dan (1 Re, ), alle due estremit\u00e0 opposte del regno, onde impedire i pellegrinaggi delle 10 trib\u00f9 settentrionali a Gerusalemme, e quindi il loro ritorno nella sfera d'influenza giudaica. Questi sovrani sono esclusi dalla promessa divina di un Regno Eterno fatta alla dinastia davidica proprio in virt\u00f9 di questo peccato d'idolatria.\nIl faraone Sisach.\nImportante, dal punto di vista storico, \u00e8 la menzione del sovrano egizio Sisach in 1 Re , ben noto anche al di fuori del testo biblico. Nelle fonti egizie egli \u00e8 chiamato Sheshonq I; regn\u00f2 dal 945 al 924 a.C. e fond\u00f2 la XXII dinastia. Con la sua campagna in Palestina egli tent\u00f2 di riaffermare il predominio egiziano su questa regione, dopo i fasti del regno di Ramses II e la successiva decadenza. Il testo biblico dice che egli si impossess\u00f2 degli arredi d'oro del Tempio di Salomone; evidentemente ci\u00f2 significa che egli sottopose il Regno di Giuda a un pesante tributo.\nSamaria.\nUno degli atti politici pi\u00f9 importanti del re Omri fu quello di fondare la nuova capitale, Samaria (1 Re ). Gli scavi archeologici condotti sul posto hanno confermato che essa sorse effettivamente nel IX secolo a.C. Sono stati riportati alla luce il palazzo reale di Samaria e le mura di fortificazione, ma anche diversi \"ostraka\", tavolette di argilla incise, che forniscono ragguagli di tipo amministrativo ed economico.\nLa citt\u00e0 fu conquistata e distrutta dagli Assiri di Sargon II nel 721 a.C., e per una seconda volta da Giovanni Ircano nel 107 a.C., ma Erode la riedific\u00f2 sontuosamente e la rinomin\u00f2 Sebaste (in greco \"Augusto\"), in onore dell'imperatore romano Ottaviano Augusto, che lo aveva confermato sul trono.\nContenuto del secondo libro.\nSuddivisione del testo.\nIl Secondo libro dei Re rappresenta la continuazione ideale del Primo, descrivendo la vicenda del popolo ebraico dal IX al VI secolo a.C., cio\u00e8 dalla fine del regno di Acazia (circa 852 a.C.) fino alla distruzione del regno di Giuda nel 587 a.C.\nIn tutto comprende 25 capitoli che si possono suddividere in diverse parti:\nEventi pi\u00f9 importanti.\nQuattro sono gli eventi pi\u00f9 importanti descritti da questo libro. Il primo \u00e8 certamente la caduta di Samaria in mani assire, dopo un lungo periodo di decadenza del regno settentrionale, segnato dal turbinoso susseguirsi di cinque re in quattordici anni, tutti morti ammazzati in seguito a congiure. Le dieci trib\u00f9 settentrionali vengono di conseguenza deportate dai vincitori, com'era loro costume per sradicare i popoli e sottometterli meglio, e sostituite da altri popoli pagani, a loro volta deportati da altri angoli del vasto impero. \nHa cos\u00ec origine la stirpe dei Samaritani, che si convertono al culto di JHWH, ma realizzano un sincretismo pagano-giudaico ed adorano Dio sul monte Garizim anzich\u00e9 a Gerusalemme. Ci\u00f2 spiega l'odio razziale manifestato dai Giudei nei loro confronti, e testimoniato ancora dal Vangelo di Giovanni:\nNasce cos\u00ec anche il mito delle \"Trib\u00f9 Perdute d'Israele\", che storici di ogni tempo hanno voluto fantasiosamente identificare con vari popoli, perfino con i Maya.\nIl secondo episodio \u00e8 la riforma religiosa voluta da re Giosia, dopo aver rinvenuto il \u00ab Libro della Legge \u00bb durante lavori di restauro del Tempio di Salomone (2 Re ). Questo testo \u00e8 stato identificato dai biblisti con la prima stesura del Deuteronomio, o meglio della sua parte normativa (i capitoli dal 12 al 26), perch\u00e9, leggendola, il re si straccia le vesti e decide di tornare alla purezza del culto di JHWH, eliminando ogni traccia di paganesimo. Per questo Giosia \u00e8 particolarmente lodato nella Bibbia.\nLo stesso re \u00e8 protagonista subito dopo la battaglia di Megiddo (609 a.C.). Il re dei Medi Ciassare ed i re di Babilonia Nabupolassar nel 612 a.C. avevano espugnato Ninive, e cos\u00ec il faraone Necao, volendo contrastare il dominio babilonese sulla Mesopotamia, che avrebbe minacciato anche l'Egitto, entra in guerra contro di loro. Per raggiungere la Mesopotamia deve attraversare il regno di Giuda, ma Giosia gli sbarra il passo con le sue truppe. Il re di Giuda non sa fare calcoli politici, per lui gli Assiri sono nemici mortali, e gli amici dei suoi nemici sono suoi nemici. Giosia \u00e8 ucciso in battaglia presso Megiddo e quel luogo diventa simbolo di sconfitta rovinosa per il Popolo di Dio; infatti nell'Apocalisse il luogo dello scontro escatologico tra Bene e Male \u00e8 detto \"Armageddon\", in ebraico \"la montagna di Megiddo\". Necao sar\u00e0 comunque definitivamente sconfitto da Nabucodonosor presso Karkemish, in Siria, nel 605 a.C.\nInfine, il libro si chiude con la duplice invasione del regno di Giuda da parte dello stesso Nabucodonosor. La prima ha luogo nel 597 a.C., e re Ioiakim \u00e8 sul suo letto di morte mentre le truppe straniere assediano la citt\u00e0; Nabucodonosor depone allora suo figlio Ioiachin dopo appena tre mesi di regno, e lo sostituisce con suo zio Mattania, cui cambia nome in Sedecia: un nome ironico, perch\u00e9 che significa \"giustizia di JHWH\", mentre il potere decisionale l'aveva il re caldeo. Sedecia tuttavia ignora gli avvertimenti del profeta Geremia e cerca di stringere alleanza con l'Egitto contro i Caldei. Nabucodonosor non glielo perdona, nel 587 a.C. Gerusalemme \u00e8 conquistata e rasa al suolo, ed i maggiorenti della nazione giudaica deportati a Babilonia. Sedecia fa una brutta fine: prima \u00e8 costretto ad assistere all'esecuzione dei suoi figli, poi \u00e8 accecato. Questa \u00e8 la fine del glorioso Tempio di Salomone e dell'antico Regno d'Israele fondato da Saul e Davide. Al ritorno da Babilonia nel 539 a.C., i Giudei non parleranno pi\u00f9 ebraico ma aramaico.\nStoricit\u00e0 del secondo libro.\nLa \"guerra Siro-efraimitica\".\nImportante, dal punto di vista storico, \u00e8 la cosiddetta Guerra Siro-Efraimitica, citata in 2 Re , ma anche in Isaia , dove \u00e8 spiegata con maggior ampiezza. Al tempo di Iotam re di Giuda si form\u00f2 una lega anti-assira voluta da Pekach, re d'Israele, e da Rezin, re di Aram, cio\u00e8 di Siria. Tale lega era sostenuta dall'Egitto, che cos\u00ec sperava di riconquistare l'egemonia nella regione siropalestinese, perduta a vantaggio degli Assiri.\nOra, Acaz, re di Giuda e figlio di Iotam, rifiut\u00f2 di prendere parte a questa lega, e cos\u00ec i re di Aram, di Israele e dell'Idumea decisero di unire le proprie forze per conquistare il regno di Giuda ed imporvi un sovrano a loro gradito, che si unisse loro nella lotta agli odiati Assiri. Questa guerra viene detta \" Siro-Efraimitica perch\u00e9 il regno d'Israele era noto anche come regno di Efraim, dal nome della trib\u00f9 pi\u00f9 importante (Efraim era il secondogenito di Giuseppe, figlio del patriarca Giacobbe-Israele), e si svolse negli anni 734-732 a.C.\nAcaz si rivolse allora al re assiro Tiglat-Pileser III, dichiarandosi \"suo figlio\" e \"suo servo\"; il sovrano mesopotamico intervenne prontamente, sbaragli\u00f2 l'esercito dei re coalizzati contro Acaz e ricevette l'atto di sottomissione di quest'ultimo. Le tavolette di Nimrud confermano la storicit\u00e0 di quest'episodio e contengono la lista completa dei diversi re che divennero tributari di Tiglat-Pileser III dopo la conquista di Damasco nel 732 a.C.\nLa campagna di Sennacherib.\nAnche quest'operazione militare () avvenuta nel 701 a.C. \u00e8 confermata da un prisma di terracotta riportato alla luce nel 1952 e conosciuto come \"prisma di Taylor\", dal nome del suo acquirente. In esso si legge:\nCome si vede, Sennacherib afferma di avere vinto la guerra, mentre il Secondo libro dei Re afferma che un Angelo di Dio, presumibilmente sotto forma di una pestilenza, liber\u00f2 Gerusalemme dall'assedio. Non bisogna per\u00f2 dimenticare che, nell'antichit\u00e0, le iscrizioni reali celebravano tutte le gesta del signore come se fossero delle vittorie.\nAnche l'assedio della piazzaforte giudea di Lachis, descritto in 2 Re () ed avvenuto durante la suddetta campagna, \u00e8 stato confermato dall'archeologia moderna, grazie alla scoperta dei maestosi bassorilievi ritrovati nel palazzo reale di Ninive, in cui \u00e8 testimoniata la tecnica di guerra degli Assiri, basata su macchine belliche. Lachis \u00e8 stata riportata alla luce sotto l'attuale Tell ed-Duweir, in posizione strategica a circa 40 chilometri da Gerusalemme."}
{"id": "2526817", "revid": "628767", "url": "https://it.wikipedia.org/wiki?curid=2526817", "title": "Distretto di Aqto\u01e7aj (Pavlodar)", "text": "Il distretto di Aqto\u01e7aj (in kazako: \u0410\u049b\u0442\u043e\u0493\u0430\u0439 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Aqto\u01e7aj."}
{"id": "2526821", "revid": "1305772", "url": "https://it.wikipedia.org/wiki?curid=2526821", "title": "Cladonia polycarpoides", "text": "Cladonia polycarpoides Nyl. (1894), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"poly\", che significa \"molto, in abbondanza\", e , cio\u00e8 \"carp\u00f2s\", che significa \"frutto\" e , cio\u00e8 \"\u00f2ida\", che significa \"simile, che somiglia a\", ad indicare che generano molte strutture di aspetto simile a quelle fruttifere alla sommit\u00e0 degli apoteci.\nCaratteristiche fisiche.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo temperato. Rinvenuta su suoli minerali e calcarei in spazi aperti e soleggiati su gobbette di suolo o su grandi ciottoli isolati. Predilige un pH del substrato intermedio fra molto acido e subneutro fino a subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara:\nTassonomia.\nQuesta specie e di incerta attribuzione per quanto concerne la sezione di appartenenza; a tutto il 2008 sono state identificate le seguenti forme, sottospecie e variet\u00e0:"}
{"id": "2526825", "revid": "36426", "url": "https://it.wikipedia.org/wiki?curid=2526825", "title": "Piazza Bernardo Tanucci", "text": "Piazza Tanucci a Firenze, che prende il nome dal politico toscano del Regno di Napoli in epoca borbonica, di origini toscane, \u00e8 sita nel quartiere del Romito, inglobato nel quartiere 5 Rifredi, e da essa si aprono numerose strade fondamentali per la viabilit\u00e0 del quartiere: da nord in senso orario, via Pompeo Neri (che collega la piazza con piazza Leopoldo), via Gaetano Milanesi, via del Romito, via Antonio Locatelli, via Circondaria e via Filippo Corridoni.\nStoria e descrizione.\nLa toponomastica della zona ricorda molti personaggi della politica dei secoli XVIII e XIX e l'intitolazione della piazza risale al sindaco Orazio Bacci con delibera del 24 maggio 1915.\nAl centro della piazza si trova la \"Statua della Scimmia\", un'opera bronzea realizzata da Giulio Cipriani nel 1956, che raffigura una scimmia su un basamento in marmo, dov'\u00e8 presente una fontanella. L'opera ha recentemente subito un restauro gratuito da parte di un'associazione di artigiani fiorentini, durante il riordino della piazza avvenuto tra il 2005 e il 2006, all'interno di un piano comunale di restauri delle piazze del quartiere. Nell'occasione \u00e8 stato ridisegnato completamente il verde presente con l'inserimento di aiuole in \"Cor Ten\", sono stati creati nuovi passaggi per i passeggini e per i diversamente abili, sono state collocate nuove panchine e si \u00e8 sperimentato l'utilizzo del cemento fotocatalitico che pu\u00f2 \"assorbire\" le sostanze inquinanti presenti nell'aria."}
{"id": "2526827", "revid": "729019", "url": "https://it.wikipedia.org/wiki?curid=2526827", "title": "Otite media cronica colesteatomatosa", "text": "L'otite media cronica colesteatomatosa (spesso indicata semplicemente con il termine colesteatoma che rappresenta l'alterazione anatomo-patologica tipica) \u00e8 una patologia caratterizzata da flogosi cronica associata alla presenza di epitelio squamoso cheratinizzato nelle cavit\u00e0 dell'orecchio medio.\nEpidemiologia.\nAnalogamente all'otite media cronica purulenta, colpisce soprattutto (ma non esclusivamente) soggetti anziani e defedati in cui non \u00e8 stato possibile condurre una corretta ed efficace terapia delle forme flogistiche dell'orecchio medio. Nelle otiti medie croniche complicate, il colesteatoma si presenta in circa il 64% dei casi.\nClassificazione.\nL'otite media cronica colesteatomatosa pu\u00f2 essere divisa in:\nEziologia e patogenesi.\nIl limite che divide l'orecchio esterno (ricoperto da cute con un modesto grado di cheratinizzazione) dall'orecchio medio (ricoperto da mucosa) \u00e8 rappresentato dalla membrana timpanica. In corso di otite colesteatomatosa questo limite viene superato, con penetrazione cutanea nelle strutture dell'orecchio medio e conseguente reazione infiammatoria. Questo evento pu\u00f2 essere dovuto a:\nLa retrazione timpanica pu\u00f2 essere secondaria a processi infiammatori cronici od acuti recidivanti, con conseguente atrofia dello strato fibroso e perdita di resistenza della membrana timpanica. Una disfunzione tubarica che comporti una permanenza della pressione negativa nella cassa timpanica costituisce un secondo elemento di sviluppo e progressione del colesteatoma. La tasca di retrazione tende ad invadere progressivamente l'orecchio medio, fino ad aderire alla porzione mediale della cassa (atelettasia); le porzioni pi\u00f9 interessata a retrazione sono nell'ordine\nIn virt\u00f9 dei rispettivi rapporti anatomici, la retrazione del quadrante postero-superiore pu\u00f2 provocare l'atrofia progressiva del processo lungo dell'incudine, con conseguente peggioramento dell'ipoacusia. La tasca di retrazione pu\u00f2 rimanere stabile nel tempo o evolvere progredendo in profondit\u00e0, con diminuzione del diametro dell'apertura nella membrana timpanica. L'infiammazione cronica \u00e8 dovuta all'accumulo successivo di cellule cutanee desquamate e materiale di secrezione, con proliferazione batterica e innesco di processi degenerativo-distrofici. I batteri maggiormente coinvolti appartengono ai generi \"Pseudomonas\", \"Streptococcus\" e \"Proteus\", bench\u00e9 sia anche possibile l'infezione da anerobi e da \"Escherichia coli\".\nAnatomia patologica.\nL'ispessimento su base flogistica della mucosa dell'orecchio medio sottostante la tasca cutanea \u00e8 l'aspetto pi\u00f9 caratteristico; nei casi estremi l'ispessimento pu\u00f2 assumere un aspetto polipoide e associarsi alla presenza di essudato sieroso o purulento. Fenomeni infiammatori particolarmente intensi sono alla base di fenomeni di riassorbimento osseo; in particolare sono interessati\nIn caso di atrofia completa, gli elementi pi\u00f9 colpiti sono la staffa e l'incudine.\nProfilo clinico.\nIl quadro clinico \u00e8 caratterizzato dalla presenza di otorrea fetida a causa della necrosi ossea operata da batteri anaerobi e ipoacusia di grado variabile. Quest'ultimo reperto, in quanto progressivo, tende ad essere inosservato; inoltre, almeno negli stati iniziali, la matrice colesteatomatosa consente una trasmissione relativamente efficace. La sintomatologia algica \u00e8 spesso assente, bench\u00e9 possano presentarsi episodi parossistici che testimoniano la presenza di erosione ossea o di coinvolgimento di strutture nervose.\nProfilo diagnostico.\nIn un contesto anamnestico compatibile, l'otoscopia rappresenta l'esame in grado di rilevare\nIl test audiometrico pu\u00f2 dimostrare un deficit trasmissivo-misto di vario grado. L'esame TC consente la visualizzazione del grado di erosione ossea e di stabilire un eventuale approccio chirurgico.\nTerapia.\nL'identificazione delle specie microbiche responsabile della flogosi cronica e l'allestimento di un antibiogramma consente l'applicazione di uno schema antibiotico efficace. Clindamicina, monobattami, penicilline anti-pseudomonas o anti-stafiloccocco, chinolonici e cefalosporine sono gli antibiotici pi\u00f9 utilizzati. La sintomatologia algica pu\u00f2 essere attenuata da corticosteroidi o antinfiammatori non steroidei. Alla terapia medica deve essere sempre associata la terapia chirurgica (timpanoplastica), tranne nei casi di soggetti anziani con elevato rischio operatorio. L'intervento chirurgico consiste nell'asportazione totale del colesteatoma, preservando o recuperando la funzione uditiva dell'organo. L'intervento di ossiculoplastica, che mira al recupero uditivo, si pu\u00f2 effettuare in simultanea o in una successiva operazione.\nPrognosi.\nL'otite media cronica colesteatomatosa non tende alla regressione spontanea. La terapia antibiotica permette solo una temporanea risoluzione del processo flogistico. Inoltre si tratta di una patologia che pu\u00f2 presentare recidive, soprattutto nei bambini, soggetti nei quali il colesteatoma \u00e8 pi\u00f9 aggressivo e invasivo.\nComplicanze.\nCome gi\u00e0 discusso, la complicanza pi\u00f9 temibile \u00e8 rappresentata dall'erosione della catena ossiculare, bench\u00e9 possano presentarsi fistole del canale semicircolare laterale, mastoidite, labirintite, meningite, ascesso cerebrale o ascesso cerebellare, tromboflebite dei seni venosi endocranici o della vena giugulare interna."}
{"id": "2526829", "revid": "628767", "url": "https://it.wikipedia.org/wiki?curid=2526829", "title": "Distretto di Ba\u00e2nauyl", "text": "Il distretto di Ba\u00e2nauyl (in kazako: \u0411\u0430\u044f\u043d\u0430\u0443\u044b\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Ba\u00e2nauyl."}
{"id": "2526830", "revid": "110157", "url": "https://it.wikipedia.org/wiki?curid=2526830", "title": "Linpus", "text": "Linpus \u00e8 una distribuzione derivata da Fedora e sviluppata dalla societ\u00e0 Linpus Technologies con sede a Taipei, Taiwan.\nCaratteristiche.\nInizialmente \u00e8 progettata per gli utenti asiatici, essa infatti prevede il supporto Unicode di lingua cinese e giapponese, successivamente \u00e8 stata sviluppata anche una versione localizzata in lingua inglese.\nPi\u00f9 tardi \u00e8 stata lanciata una versione lite, distribuita tra l'altro sul netbook Acer Aspire One, con due interfacce, una basata sul desktop Xfce e una predefinita dove sono gi\u00e0 disponibili sotto forma di grandi icone le diverse applicazioni che Linpus offre."}
{"id": "2526831", "revid": "628767", "url": "https://it.wikipedia.org/wiki?curid=2526831", "title": "Distretto di Ertis", "text": "Il distretto di Ertis (in kazako: \u0415\u0440\u0442\u0456\u0441 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Ertis."}
{"id": "2526832", "revid": "628767", "url": "https://it.wikipedia.org/wiki?curid=2526832", "title": "Distretto di Maj", "text": "Il distretto di Maj (in kazako: \u041c\u0430\u0439 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo K\u00f6kt\u00f6be."}
{"id": "2526834", "revid": "628767", "url": "https://it.wikipedia.org/wiki?curid=2526834", "title": "Distretto di Pavlodar", "text": "Il distretto di Pavlodar (in kazako: \u041f\u0430\u0432\u043b\u043e\u0434\u0430\u0440 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Pavlodar."}
{"id": "2526836", "revid": "3831", "url": "https://it.wikipedia.org/wiki?curid=2526836", "title": "Cisterciense", "text": ""}
{"id": "2526838", "revid": "767487", "url": "https://it.wikipedia.org/wiki?curid=2526838", "title": "Distretto di Qa\u0161yr", "text": "Il distretto di Qa\u0161yr (in kazako: \u049a\u0430\u0448\u044b\u0440 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Qa\u0161yr."}
{"id": "2526839", "revid": "92723", "url": "https://it.wikipedia.org/wiki?curid=2526839", "title": "Chiesa di Sant'Antonio della Piazza", "text": "La chiesa di Sant'Antonio della Piazza, nota anche come chiesa di San Giuseppe dal santo cui \u00e8 intitolata la confraternita che vi officia, \u00e8 una chiesa del centro storico di Lecce.\nStoria.\nLa chiesa, eretta nel 1584, faceva parte del complesso conventuale voluto da Gian Giacomo dell'Acaya intorno al 1557 e affidato ai frati minori osservanti. Il convento in funzione fino al 1807, venne adibito ad abitazione civile e demolito nei primi anni del Novecento.\nLe forme attuali dell'edificio non sono quelle originarie: infatti nel 1765 i frati decisero di ingrandire la chiesa la cui navata principale corrispondeva all'attuale transetto. Sul fianco laterale della chiesa \u00e8 possibile ancora vedere l'originario portale cinquecentesco, che costituiva l'ingresso principale, e il rosone.\nDescrizione.\nEsterno.\nIl prospetto, spartito in due ordini, \u00e8 animato nell'ordine inferiore da un portale elegantemente decorato e da due nicchie che ospitano le statue di sant'Antonio da Padova e di san Giovanni da Capestrano. L'ordine superiore, estremamente semplice nelle linee decorative, accoglie al centro, fra due paraste, un'ampia finestra.\nInterno.\nL'interno, a croce latina, presenta una navata percorsa da alte paraste corinzie e scandita sui due lati da cinque cappelle. Nelle due nicchie del retrospetto trovano posto le statue in pietra locale di san Francesco d'Assisi (1823) e di san Rocco (1566), quest'ultima attribuita a Gabriele Riccardi.\nNelle cappelle laterali, decorati altari barocchi, ospitano pregevoli dipinti: quello di \"San Diego di Alcal\u00e0\" opera di un allievo di Gianserio Strafella, quello della \"Nativit\u00e0 della Vergine\", della \"Circoncisione di Ges\u00f9\" opera di Jacopo Palma il Giovane e quello di \"San Pietro\". Nel primo altare a destra \u00e8 collocata la settecentesca tela raffigurante \"Sant'Oronzo in gloria\", copia di Serafino Elmo il quale dipinse anche la tela di san Francesco d'Assisi (1771) custodita nella terza cappella a destra.\nNel transetto destro si impone per la maestosit\u00e0 e la monumentalit\u00e0 delle proporzioni l'altare di \"San Giuseppe\", attribuito ad Emanuele Manieri, e adorno della statua lignea policroma del santo, mentre in alto trova posto la tela della \"Vergine Annunziata\", attribuibile a Oronzo Tiso. Nel transetto di sinistra si incontrano invece gli altari pi\u00f9 antichi della chiesa: quello di \"Sant'Antonio da Padova\", realizzato nel 1737 in pietra leccese con statua lapidea del santo datata 1569, quello di \"Santa Rita da Cascia\" con la tela della santa e quello di \"San Francesco da Paola\" con la statua del santo del 1581.\nNel presbiterio, ricoperto da un soffitto affrescato da Carmine Palmieri, \u00e8 presente un marmoreo altare maggiore opera di Eugenio Maccagnani (1923). Dell'arredo cinquecentesco rimangono solo la lignea cantoria, sormontata da un organo dorato, e il coro."}
{"id": "2526840", "revid": "628767", "url": "https://it.wikipedia.org/wiki?curid=2526840", "title": "Distretto di \u0160arbaqty", "text": "Il distretto di \u0160arbaqty (in kazako: \u0428\u0430\u0440\u0431\u0430\u049b\u0442\u044b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u0160arbaqty."}
{"id": "2526845", "revid": "628767", "url": "https://it.wikipedia.org/wiki?curid=2526845", "title": "Distretto di Uspen", "text": "Il distretto di Uspen (in kazako: \u0423\u0441\u043f\u0435\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Uspenka."}
{"id": "2526846", "revid": "767487", "url": "https://it.wikipedia.org/wiki?curid=2526846", "title": "Distretto di \u017delezin", "text": "Il distretto di \u017delezin (in kazako: \u0416\u0435\u043b\u0435\u0437\u0438\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u017delezinka."}
{"id": "2526848", "revid": "218520", "url": "https://it.wikipedia.org/wiki?curid=2526848", "title": "Empiet\u00e0", "text": " \nL'empiet\u00e0 (greco \u03b1\u03c3\u03ad\u03b2\u03b5\u03b9\u03b1, asebeia) \u00e8, nella concezione generale, la trascuratezza del culto della religione dominante nel luogo ed in quel dato momento storico, ovverosia della totalit\u00e0 della pratica religiosa esteriore; indipendentemente dalle sue sacre scritture, dalla sua teologia o mitologia, o dalla fede personale dei suoi credenti. L'empiet\u00e0 si distingue, in quanto atto passivo, dall'eresia che implica invece l'attiva opposizione al dogma religioso. Nonostante l'evidente differenza, storicamente, i reati di eresia o empiet\u00e0 sono stati sostanzialmente perseguiti e condannati utilizzando gli stessi criteri, sottostante l'obbligo di osservare il dogma religioso o politico, fedelmente e assolutamente. "}
{"id": "2526855", "revid": "22475", "url": "https://it.wikipedia.org/wiki?curid=2526855", "title": "La fuga di Logan (romanzo)", "text": "La fuga di Logan (\"Logan's Run\") \u00e8 un romanzo di fantascienza distopica del 1967 scritto a quattro mani da William Francis Nolan e George Clayton Johnson.\nTrama.\nNel 2116 la sovrappopolazione del pianeta ha reso necessario un intervento legislativo che ha fatto s\u00ec che ogni individuo abbia una vita massima prestabilita di 21 anni. Ogni individuo nell'ultimo giorno di vita (vale a dire al giorno precedente il suo ventunesimo compleanno) viene portato in un luogo in cui viene ucciso in una cerimonia. Il controllo dell'et\u00e0 \u00e8 garantito tramite l'uso di cristalli colorati impressi nel palmo della mano destra di ogni individuo. Il colore del cristallo varia a seconda dell'et\u00e0 della persona che lo porta diventando nero nell\"'ultimo giorno\"\nMolte persone non condividono questa politica e per evitare di farsi uccidere cercano di scappare, per questo esiste un corpo apposito di persone incaricate di catturare queste persone ed eliminarle tramite una speciale pistola.\nLogan 3 \u00e8 uno di questi agenti, ma nutre una crescente simpatia per i fuggitivi e arrivato al suo \"Ultimo giorno\" decide di scappare anch'egli infilandosi in alcuni vecchi tunnel della metropolitana abbandonata in cerca della comunit\u00e0 di fuggitivi per potersi unire a loro.\nOpere derivate.\nFumetti.\nCon il titolo \"Logan's Run\" sono state realizzate anche due serie di fumetti:"}
{"id": "2526856", "revid": "1305772", "url": "https://it.wikipedia.org/wiki?curid=2526856", "title": "Saran", "text": ""}
{"id": "2526860", "revid": "84380082", "url": "https://it.wikipedia.org/wiki?curid=2526860", "title": "Antonio Zerbini", "text": "Biografia.\nStudi\u00f2 canto a Milano e quindi a Parma con il maestro Martini.\nNel 1952 debutt\u00f2 a Spoleto ne La forza del destino di Giuseppe Verdi, intraprendendo una lunga carriera che lo port\u00f2 a cantare nei maggiori teatri d'opera del mondo: dal Teatro alla Scala di Milano all'Opera di Parigi, dalla Royal Opera House-Covent Garden di Londra all'Arena di Verona, oltre a tutti i pi\u00f9 grandi teatri d'Europa, Sud America e Giappone.\nIl repertorio comprendeva circa novanta opere, ma i suoi cavalli di battaglia furono, oltre alla gi\u00e0 citata \"Forza del destino\" (Padre Guardiano), Rigoletto (Sparafucile, interpretato in moltissimi teatri con grande successo), Aida (Ramfis e, con eguale maestr\u00eda anche il personaggio del Re), Don Carlo, Nabucco di Verdi e La boh\u00e8me di Puccini.\nZerbini incise, prevalentemente in ruoli di fianco, oltre ottanta opere, con artisti come Luciano Pavarotti, Maria Callas, Alfredo Kraus, Virginia Zeani, Nicolai Ghiaurov, Joan Sutherland, Raina Kabaivanska, Giulietta Simionato, e la direzione, tra gli altri, di Peter Maag, Francesco Molinari-Pradelli, Gianandrea Gavazzeni, Claudio Abbado."}
{"id": "2526861", "revid": "247222", "url": "https://it.wikipedia.org/wiki?curid=2526861", "title": "Jackson (Johnny Cash e June Carter)", "text": "Jackson \u00e8 una canzone scritta da Jerry Leiber e Billy Edd Wheeler, conosciuta soprattutto grazie alla versione di Johnny Cash e June Carter.\nIl brano racconta di una coppia sposata che pensa che il \"fuoco\" stia uscendo dalla loro relazione, e narra il loro desiderio di recarsi in una citt\u00e0 di nome Jackson (probabilmente Jackson nel Mississippi o Jackson nel Tennessee).\nIl brano.\nLa canzone appare sull'album \"Sunny Side!\" dei Kingston Trio, pubblicato nel 1963, ma in essa il dialogo, a differenza di tutte le altre versioni, \u00e8 tra padre e figlio.\nLa pi\u00f9 celebre \u00e8 senza dubbio quella di Johnny Cash e June Carter, che vinse anche un Grammy Award nel 1968. La canzone viene eseguita da Joaquin Phoenix e Reese Witherspoon nel film Quando l'amore brucia l'anima del 2005, dove interpretano Cash e Carter.\nPure Nancy Sinatra e Lee Hazlewood registrarono una versione della canzone che raggiunse il 14# posto nella classifica statunitense del 1967.\nAltre versioni furono realizzate da Jenny Morris (1983), dal gruppo britannico Brakes, nell'album \"Give Blood\", da Cledus T. Judd (1996, nell'album \"I Stoled This Record\", dai Pansy Division (1995), da Lax\u00e5 (in svedese), dai Toten Hosen, da Violetta (2012) e dalla band svizzera The Hillbilly Moon Explosion nell'album With Monsters And Gods (2016)\nNel 2012 \u00e8 stata inclusa nel cd/dvd MTV Unplugged della band inglese Florence + The Machine cantata da Florence Welch e Josh Homme."}
{"id": "2526867", "revid": "1114711", "url": "https://it.wikipedia.org/wiki?curid=2526867", "title": "K\u0119stutis Kemz\u016bra", "text": ""}
{"id": "2526870", "revid": "729019", "url": "https://it.wikipedia.org/wiki?curid=2526870", "title": "Henschel Hs 130", "text": "L'Henschel Hs 130 era un ricognitore d'alta quota bimotore ad ala bassa sviluppato dalla tedesca Henschel Flugzeugwerke, divisione aeronautica della Henschel &amp; Sohn, nel 1937 e rimasto allo stadio di prototipo."}
{"id": "2526884", "revid": "72396", "url": "https://it.wikipedia.org/wiki?curid=2526884", "title": "Campionati del mondo di atletica leggera 2009 - Getto del peso maschile", "text": "La competizione si \u00e8 svolta sabato 15 agosto 2009, con le qualificazioni nella sessione mattutina e la finale nella sessione serale.\nSituazione pre-gara.\nRecord.\nPrima di questa competizione, il record del mondo (WR) e il record dei campionati (CR) erano i seguenti.\nCampioni in carica.\nI campioni in carica, a livello mondiale e continentale, erano:\nLa stagione.\nPrima di questa gara, gli atleti con le migliori tre prestazioni dell'anno erano:\nA breve distanza seguiva Daniel Taylor, un altro pesista statunitense, con la misura di 21,78 m.\nQualificazioni.\nLa qualificazione si \u00e8 svolta a partire dalle 10:05 UTC+2 del 15 agosto 2009.\nSi qualificano per la finale i concorrenti che ottengono una misura di almeno 20,30 m; in mancanza di 12 qualificati, accedono alla finale i primi 12 atleti della qualificazione.\nFinale.\nLa finale si \u00e8 svolta a partire dalle 20:15 UTC+2 del 15 agosto 2009 ed \u00e8 terminata dopo un'ora circa."}
{"id": "2526885", "revid": "71155", "url": "https://it.wikipedia.org/wiki?curid=2526885", "title": "Ghost Track", "text": ""}
{"id": "2526892", "revid": "2134764", "url": "https://it.wikipedia.org/wiki?curid=2526892", "title": "Coppa d'Austria di pallacanestro maschile", "text": "La \u00d6BV-Cup, nota dal 2005 come \"Chevrolet-Cup\" per esigenze sponsorizzative, \u00e8 la coppa nazionale austriaca di pallacanestro. Viene organizzata annualmente, a cura della \u00d6BV, dal 1994.\nVi partecipano 4 squadre, ed \u00e8 disputata in genere a fine gennaio con la formula delle \"final four\", simile a quella della Coppa Italia, dove per\u00f2 le partecipanti sono otto. La squadra vincitrice contende la Supercoppa alla squadra campione nazionale.\nStoria.\nDopo aver battuto i Kapfenberg Bulls per 77-68 nella finale dell'edizione 2010 e i F\u00fcrstenfeld Panthers per 69-64 nella finale dell'edizione 2011, il Gmunden ha conquistato la sua terza coppa consecutiva, la sesta in totale, sconfiggendo per 74-58 il Graz."}
{"id": "2526894", "revid": "439724", "url": "https://it.wikipedia.org/wiki?curid=2526894", "title": "You'll Never Find Another Love Like Mine", "text": "You'll Never Find Another Love Like Mine \u00e8 una canzone del cantante R&amp;B Lou Rawls. \u00c8 un singolo estratto dall'album \"All Things in Time\" del 1976.\nIl brano.\nLa canzone \u00e8 scritta da Kenny Gamble &amp; Leon Huff.\n\"You'll Never Find Another Love Like Mine\" \u00e8 stato oggetto di cover da parte di Michael Bubl\u00e9, Laura Pausini, John Holt e Dub Pistols, ed \u00e8 stata utilizzata come colonna sonora nei film \"Mewtwo Returns\" del 2000, \"Hot Chick - Una bionda esplosiva\" del 2002, \"Indovina chi\" del 2005, \"Disturbia\" del 2007, \"L'era glaciale 3 - L'alba dei dinosauri\" del 2009 e nelle sitcom \"That '70s Show\" e \"Due uomini e mezzo\".\nClassifiche.\nLa canzone \u00e8 il pi\u00f9 grande successo dell'artista e raggiunge il 2\u00ba posto nella classifica \"Billboard Hot 100\", il 1\u00ba posto nella \"Hot R&amp;B/Hip-Hop Songs\" e nella classifica \"Easy Listening\".\n\"All Things in Time\" \u00e8 anche l'unico album di Lou Rawls che raggiunge la Top Ten della classifica \"Latin Pop Albums\" stilata negli Stati Uniti d'America da Billboard e il primo successo della Philadelphia International. Con 1.000.000 di copie vendute, ottiene il \"disco d'oro\" dalla RIAA.\nCover Michael Bubl\u00e9 e Laura Pausini.\nNel 2005 il cantante canadese Michael Bubl\u00e9 realizza una cover in duetto con la cantante italiana Laura Pausini di You'll Never Find Another Love Like Mine in versione \"Live\". \u00c8 un singolo estratto in Europa il 18 novembre dell'album \"Caught in the Act\" del 2005.\nIl brano.\nAd agosto 2005 Laura Pausini \u00e8 ospite del concerto di Michael Bubl\u00e9 al \"Wilten Theater\" di Los Angeles. Nell'occasione, i due artisti duettano nel brano \"You'll Never Find Another Love Like Mine\".\nTale esibizione viene inserita nel CD e nel DVD dell'artista canadese \"Caught in the Act\".\nIl brano viene trasmesso in radio in Europa; non viene realizzato il videoclip.\nIl duetto viene poi replicato il 30 novembre all\"'Auditorium Parco della Musica\" di Roma.\nNel 2013, il duetto viene inserito nella raccolta 20 - The Greatest Hits di Laura Pausini.\nCover Mario Biondi.\nIl 14 febbraio del 2022, in concomitanza con la festa di San Valentino, Mario Biondi pubblica una sua cover del brano, anticipazione dell\u2019album Romantic in uscita il 18 marzo."}
{"id": "2526901", "revid": "118383110", "url": "https://it.wikipedia.org/wiki?curid=2526901", "title": "20th Century Fox Television", "text": ""}
{"id": "2526906", "revid": "363629", "url": "https://it.wikipedia.org/wiki?curid=2526906", "title": "Triple Nine Society", "text": "La Triple Nine Society (TNS), fondata nel 1978, \u00e8 un'associazione volontaria di persone che hanno ottenuto un punteggio uguale o superiore al 99,9 percentile su specifici test supervisionati per misurare il quoziente d'intelligenza. Il 99,9 percentile corrisponde a un QI uguale o superiore a 149 (assumendo come deviazione standard 16) ed a una rarit\u00e0 di una 1 persona su 1000. Questa societ\u00e0 pu\u00f2 essere comparata con il Mensa International, la pi\u00f9 conosciuta e grande \"societ\u00e0 ad alto QI\" che ammette candidati che rientrano nel 98 percentile, corrispondente ad un QI uguale o superiore a 132 in un test supervisionato come il test di Cattell, Culture Fair III (deviazione standard 16).\nA Marzo 2009, la TNS conta approssimativamente 900 membri residenti in circa 30 nazioni, di cui la maggior parte residenti negli USA. La TNS pubblica un giornale intitolato \"Vidya\" che contiene articoli scritti dai membri e riguardanti i temi pi\u00f9 disparati. I membri comunicano l'uno con l'altro attraverso mailing-list, una chat settimanale su IRC e attraverso dei meeting; i membri europei hanno creato un gruppo su XING.\nLa Triple Nine Society \u00e8 fondata su principi democratici. La TNS incoraggia la libera espressione dei punti di vista di tutti i membri. Questo \u00e8 il preambolo della costituzione della Triple Nine Society: "}
{"id": "2526910", "revid": "256896", "url": "https://it.wikipedia.org/wiki?curid=2526910", "title": "Casa universale di Giustizia", "text": ""}
{"id": "2526926", "revid": "228587", "url": "https://it.wikipedia.org/wiki?curid=2526926", "title": "Jean Deslions", "text": "Opere.\nScrisse anche altre opere curiose e \"piene d'erudizione\"."}
{"id": "2526932", "revid": "260760", "url": "https://it.wikipedia.org/wiki?curid=2526932", "title": "Big Audio Dynamite II", "text": ""}
{"id": "2526938", "revid": "287204", "url": "https://it.wikipedia.org/wiki?curid=2526938", "title": "Solari", "text": ""}
{"id": "2526943", "revid": "212348", "url": "https://it.wikipedia.org/wiki?curid=2526943", "title": "Campionato del mondo di scacchi 2009", "text": ""}
{"id": "2526950", "revid": "767487", "url": "https://it.wikipedia.org/wiki?curid=2526950", "title": "Aristotele Fioravanti", "text": "Le versioni russe del suo nome sono: \u0424\u0438\u043e\u0440\u0430\u0432\u0430\u043d\u0442\u0438, \u0424\u044c\u043e\u0440\u0430\u0432\u0430\u043d\u0442\u0438, \u0424\u0438\u0435\u0440\u0430\u0432\u0435\u043d\u0442\u0438, \u0424\u0438\u043e\u0440\u0430\u0432\u0430\u043d\u0442\u0435.\nBiografia.\nNacque a Bologna da Fioravante, ingegnere di origine pistoiese che era un ottimo ingegnere militare, civile e idraulico e fece opere importanti a Bologna insieme al fratello Bartolomeo, soprattutto a Palazzo del Podest\u00e0.\nAristotele Fioravanti, ingegnere, architetto e medaglista, divenne famoso per aver spostato di oltre 13 metri la torre di Santa Maria della Magione a Bologna (alta 24 metri) con un sistema di cilindri. Questo prodigio della meccanica, avvenuto nel 1455 dinnanzi al riso, al terrore e allo stupore dei bolognesi, \u00e8 narrato dalle cronache dell'epoca.\nInoltre divenne celebre per aver costruito dei dispositivi (ponteggi, paranchi) molto innovativi che utilizz\u00f2 per la ricostruzione delle torri appartenenti alle famiglie nobili della citt\u00e0.\nTra il 1458 e il 1467 oper\u00f2 a Firenze al servizio di Cosimo de' Medici, poi a Milano, prima di ritornare nella sua citt\u00e0 natale.\nA Bologna realizz\u00f2 i progetti del Palazzo del Podest\u00e0, ma l'edificio non fu terminato che nel periodo 1484-1494 da Giovanni II Bentivoglio.\nAl servizio di Mattia Corvino.\nNel 1467 Mattia Corvino, re d'Ungheria chiese il suo intervento per costruire ponti e castelli onde arginare l'avanzata dei Turchi. Giunto a Budapest, fu subito nominato primo architetto militare del regno e Corvino gli concesse il privilegio nobiliare con il titolo di Cavaliere del regno. Inizi\u00f2 la progettazione del castello di Buda e ottenne per meriti e successi il privilegio di poter battere moneta con la sua effigie: unica concessione di Mattia Corvino ad uno straniero. Questo privilegio gli creer\u00e0 grandi problemi, quando giunto a Roma e pagando con monete che riportavano il suo ritratto, fu arrestato come falsario. Lo stesso Mattia Corvino intervenne per scagionarlo, inviando il suo ambasciatore presso il Pontefice a chiarire l'increscioso avvenimento, per cui fu immediatamente liberato e il processo annullato.\nL'attivit\u00e0 in Russia.\nNel 1475, su invito di Ivan III, si rec\u00f2 in Russia, dopo l'intercessione di Zoe Sofia Paleologa moglie dello Zar che intervenne personalmente presso il Duca di Milano Galeazzo Maria Sforza presso il quale Aristotele stava lavorando; Sofia intervenne anche presso la moglie di Aristotele, Lucrezia de' Poeti, a Bologna. Questo convinse l'architetto ad accettare l'incarico e a partire per Mosca: Qui tra il 1475 e il 1479 diresse la costruzione della cattedrale dell'Assunzione (\"Uspensky Sobor\", ugualmente conosciuta sotto il nome di Cattedrale della Dormizione) ispirandosi alla cattedrale della Dormizione di Vladimir.\nEdific\u00f2 questa cattedrale usando una tecnica ultramoderna simile al cemento armato: questa realizzazione - che lo rese celebre, perch\u00e9 inglobava uno scheletro di ferro entro la costruzione stessa - \u00e8 stata oggetto di un documentario della rete televisiva History Channel, dedicato ai segreti della costruzione innovativa della Cattedrale dell'Assunzione.\nPer molti anni Fioravanti oper\u00f2 prodigi in tutto l'impero, servendo fedelmente Ivan III. Pi\u00f9 volte chiese il permesso di poter tornare in patria, facendo intervenire anche il Governo di Bologna, ma lo zar Ivan III fu irremovibile e neg\u00f2 l'assenso ad ogni sua istanza.\nLa misteriosa fine.\nLa fine della sua vita resta un enigma: , avrebbe partecipato come ingegnere militare e comandante delle artiglierie alle campagne di Novgorod (1477\u00a0\u2013 1478), di Kazan' (1482) e di Tver'. In seguito sarebbe stato arrestato al confine mentre tentava di tornare in Italia e murato vivo nel Cremlino."}
{"id": "2526951", "revid": "287204", "url": "https://it.wikipedia.org/wiki?curid=2526951", "title": "Ericsson Open 2001", "text": "Il Miami Masters 2001 (conosciuto anche come \"Ericsson Open\",per motivi di sponsorizzazione) \n\u00e8 stato un torneo di tennis giocato sulla cemento. \n\u00c8 stata la 17\u00aa edizione del Miami Masters, che fa parte della categoria ATP Masters Series nell'ambito dell'ATP Tour 2001,\ne della Tier I nell'ambito del WTA Tour 2001. \nSia il torneo maschile che quello femminile si sono giocati al Tennis Center at Crandon Park di Key Biscayne in Florida, \ndal 19 marzo al 2 aprile 2001.\nCampioni.\nSingolare maschile.\n Andre Agassi ha battuto in finale Jan-Michael Gambill 7\u20136(4), 6\u20131, 6\u20130\nSingolare femminile.\n Venus Williams ha battuto in finale Jennifer Capriati 4\u20136, 6\u20131, 7\u20136(4)\nDoppio maschile.\n Ji\u0159\u00ed Nov\u00e1k / David Rikl hanno battuto in finale Jonas Bj\u00f6rkman / Todd Woodbridge 7\u20135, 7\u20136(3)\nDoppio femminile.\n Arantxa S\u00e1nchez Vicario / Nathalie Tauziat hanno battuto in finale Lisa Raymond / Rennae Stubbs 6\u20130, 6\u20134"}
{"id": "2526954", "revid": "486946", "url": "https://it.wikipedia.org/wiki?curid=2526954", "title": "Ericsson Open", "text": ""}
{"id": "2526956", "revid": "287204", "url": "https://it.wikipedia.org/wiki?curid=2526956", "title": "Dampier (Australia)", "text": "Dampier \u00e8 il pi\u00f9 grande porto industriale del nord-ovest dell'Australia occidentale, situato a circa 19\u00a0km dalla citt\u00e0 di Karratha.\nIl porto di Dampier, che prende il nome dall'esploratore e bucaniere inglese William Dampier che visit\u00f2 l'area nel 1699, fa parte dell'Arcipelago di Dampier\nIl porto \u00e8 utilizzato prevalentemente per l'esportazione di prodotti petrolchimici, del sale, del ferro e del gas naturale."}
{"id": "2526957", "revid": "729019", "url": "https://it.wikipedia.org/wiki?curid=2526957", "title": "Pericondrite dell'orecchio esterno", "text": "La pericondrite e la condrite dell'orecchio esterno sono patologie del padiglione auricolare e del condotto uditivo esterno caratterizzate dal coinvolgimento infammatorio delle componenti cartilaginee che costituiscono l'orecchio esterno.\nEpidemiologia.\nLe forme lievi sono patologie relativamente frequenti e colpiscono sia soggetti giovani che soggetti anziani. Mentre nei primi \u00e8 frequenta la forma secondaria a traumatismi, negli anziani \u00e8 pi\u00f9 frequente la forma dovuta ad un precedente intervento chirurgico o allo scorretto posizionamento delle protesi endoauricolari.\nEziologia e patogenesi.\nLa pericondrite insorge in seguito ad eventi traumatici (interventi chirurgici, piercing, otoematoma da trauma tangenziale) che coinvolgono la cute del padiglione auricolare esterno e ai conseguenti processi flogistici sostenuti da batteri quali \"Staphylococcus\", \"Pseudomonas\" e \"Streptococcus\". La localizzazione cartilaginea dell'infezione esita verso manifestazioni degenerative che possono causare una deformit\u00e0 estetica, con erosione irreversibile della cartilagine e possibile formazione di raccolte ascessuali.\nProfilo clinico.\nAll'intensa sintomatologia algica si affianca eritema e tumefazione dell'orecchio esterno. Pu\u00f2 essere presente linfoadenopatia cervicale associata ad iperpiressia e iperalgesia dei tessuti periauricolari.\nProfilo diagnostico.\nUn padiglione che si presenti tumefatto, ispessito e dolente, inizialmente di consistenza dura \u00e8 un rilievo sufficiente a porre diagnosi, soprattutto se affiancato ad un contesto anamnestico compatibile con traumi o interventi chirurgici recenti. Con il tempo, la consistenza si riduce, fino a farsi fluttuante per la comparsa di raccolte suppurative.\nTerapia.\nUno schema antibiotico che preveda l'utilizzo di penicilline o cefalosporine deve essere affiancato ad antinfiammatori non steroidei allo scopo di eliminare l'infezione e la relativa sintomatologia algica. Possibili raccolte ascessuali devono invece essere drenate mediante procedure chirurgiche."}
{"id": "2526959", "revid": "729019", "url": "https://it.wikipedia.org/wiki?curid=2526959", "title": "Aspudden (metropolitana di Stoccolma)", "text": "Aspudden \u00e8 una stazione della metropolitana di Stoccolma.\nSi trova sul territorio dell'omonimo quartiere, a sua volta situato nella circoscrizione di H\u00e4gersten-Liljeholmen. La stazione \u00e8 collocata sul percorso della linea rossa T13 della rete metroviaria locale, compresa tra le fermate Liljeholmen e \u00d6rnsberg.\nLa stazione fu inaugurata il 5 aprile 1964, ovvero il giorno in cui venne ufficialmente aperta la tratta fra T-Centralen e la stessa \u00d6rnsberg.\nL'entrata \u00e8 ubicata sul viale \"Schyltersv\u00e4gen\", mentre la piattaforma si trova ad una profondit\u00e0 di 15-20 metri sotto al livello del suolo.\nLa sua progettazione venne affidata all'architetto Olov Blomkvist, e le decorazioni interne furono curate da P\u00e4r Gunnar Thelander.\nNei giorni feriali del 2009 \u00e8 stata utilizzata indicativamente da una media di 4.400 persone."}
{"id": "2526961", "revid": "8596", "url": "https://it.wikipedia.org/wiki?curid=2526961", "title": "Leonardo Fioravanti", "text": ""}
{"id": "2526963", "revid": "913245", "url": "https://it.wikipedia.org/wiki?curid=2526963", "title": "Campionati del mondo di atletica leggera 2009 - Marcia 20 km maschile", "text": "La competizione si \u00e8 svolta su turno unico, la mattina del 15 agosto 2009.\nRecord.\nPrima di questa competizione, il record del mondo (WR) e il record dei campionati (CR) erano i seguenti.\nFinale.\nSabato 15 agosto, ore 13:00 CEST."}
{"id": "2526967", "revid": "1745361", "url": "https://it.wikipedia.org/wiki?curid=2526967", "title": "Brano", "text": ""}
{"id": "2526968", "revid": "1543377", "url": "https://it.wikipedia.org/wiki?curid=2526968", "title": "Campionati del mondo di atletica leggera 2009 - Salto triplo femminile", "text": "La competizione si \u00e8 svolta su due giorni: qualificazioni la mattina del 15 agosto e finale la sera del 17 agosto 2009.\nSituazione pre-gara.\nRecord.\nPrima di questa competizione, il record del mondo (WR) e il record dei campionati (CR) erano i seguenti.\nCampionesse in carica.\nLe campionesse in carica, a livello mondiale e continentale, erano:\nLa stagione.\nPrima di questa gara, le atlete con le migliori tre prestazioni dell'anno erano: \nQualificazione.\nLa qualificazione si \u00e8 svolta, con le atlete divise in due gruppi (A e B), a partire dalle ore 11:00 UTC+2 del 15 agosto 2009.\nL'accesso alla finale era riservato alle concorrenti con una misura di almeno 14,45 m o, in mancanza di dodici di queste, alle prime dodici della qualificazione.\nFinale.\nLa finale si \u00e8 svolta a partire dalle ore 20:00 UTC+2 del 17 agosto 2009."}
{"id": "2526970", "revid": "38120", "url": "https://it.wikipedia.org/wiki?curid=2526970", "title": "Coppa dei Campioni oceaniana", "text": ""}
{"id": "2526971", "revid": "38120", "url": "https://it.wikipedia.org/wiki?curid=2526971", "title": "Coppa dei campioni oceaniana", "text": ""}
{"id": "2526972", "revid": "767487", "url": "https://it.wikipedia.org/wiki?curid=2526972", "title": "Ferdinand Leitner", "text": "Biografia.\nStudi\u00f2 con Franz Schreker, Julius Pruwer, Karl Muck e Artur Schnabel e composizione con Robert Kahn.\nInizi\u00f2 la carriera come pianista accompagnatore, e quindi con l'aiuto di Fritz Busch inizi\u00f2 la carriera di direttore d'orchestra nel 1935.\n\u00c8 stato direttore del teatro Nollendorfplatz di Berlino dal 1943 al 1945 e di quello di Hannover dal 1945 al 1946 passando poi a quello di Monaco di Baviera dal 1946 al 1947. Dal 1947 divenne direttore principale della \"W\u00fcrttemberg State Opera\" di Stoccarda dove nel 1950 dirige la prima assoluta di \"Don Juan und Faust\" di Hermann Reutter.\nHa diretto anche in Italia, negli anni cinquanta, le Orchestre Sinfoniche della RAI.\nNel 1951 al Teatro dell'Opera di Roma dirige \"Mathis der Maler\" di Paul Hindemith con Wolfgang Windgassen, al Teatro La Fenice di Venezia The Rake's Progress con Elisabeth Schwarzkopf, Hugues Cu\u00e9nod e Raffaele Ari\u00e9 per il Teatro alla Scala di Milano dove dirige \"Carriera d'un libertino\" con la Schwarzkopf, Cloe Elmo, Mirto Picchi, Cu\u00e9nod e Giuseppe Modesti.\nA Venezia nel 1952 ha diretto un concerto con Isaac Stern e nel 1953 Tristano e Isotta con Martha M\u00f6dl e Windgassen.\nNel 1954 al Palais Garnier di Parigi dirige Parsifal (opera) con la M\u00f6dl e Windgassen.\nNel 1955 a Parigi dirige Fidelio con Wingassen ed a Roma \"Tristano e Isotta\" con Paul Sch\u00f6ffler e Josef Greindl.\nFu famoso principalmente come direttore d'opera e i suoi compositori preferiti furono Wagner, Richard Strauss e Mozart.\nNel 1956 succedette a Erich Kleiber nella direzione del \"Teatro Col\u00f3n\" di Buenos Aires ed alla Fenice esegue il Concerto per tre pianoforti e orchestra (Mozart).\nNel 1957 dirige un concerto a Venezia.\nNel 1959 per la Westdeutscher Rundfunk K\u00f6ln dirige Alcina (opera) con Joan Sutherland, Fritz Wunderlich e Nicola Monti, a Parigi Jephtha (H\u00e4ndel) con Wunderlich, per la Fenice un concerto ed a Stoccarda la prima assoluta di \"Oedipus der Tyrann\" di Carl Orff con Astrid Varnay, Gerhard Stolze e Wunderlich.\nAl Wiener Staatsoper debutta nel 1959 dirigendo \"Parsifal\" con Windgassen seguito da \"Jephtha\" con Wunderlich e Jen\u016ffa.\nNel 1960 al Festival di Bayreuth dirige Lohengrin (opera) con la Varnay .\nNel 1961 a Strasburgo dirige Capriccio (Strauss) ed a Venezia la Sinfonia n. 3 (Schumann), il Concerto per violino e orchestra (Beethoven) ed un concerto con Clelia Gatti Aldrovandi.\nNel 1962 a Vienna dirige Il Turco in Italia con Wunderlich e \"Bluthochzeit\" di Wolfgang Fortner con la M\u00f6dl.\nNel 1963 a Vienna dirige \"Oedipus der Tyrann\" con Stolze.\nNel 1964 per la radio Westdeutscher Rundfunk dirige Orfeo ed Euridice (Gluck) con Elisabeth S\u00f6derstr\u00f6m e Dietrich Fischer-Dieskau.\nA Stoccarda nel 1966 dirige la prima assoluta di \"Siebzehn Tage und vier Minuten\" di Werner Egk con Stolze.\nA Vienna nel 1967 dirige Salom\u00e8 (opera) con Anja Silja, Stolze e la Varnay. \nAncora a Stoccarda nel 1968 dirige la prima assoluta di Prometheus (Orff) con Toni Blankenheim ed a Vienna Lulu (opera) con la Silja, Hans Hotter e Heinz Zednik. \nNel 1969 a Stoccarda dirige la prima assoluta di \"Hallelujah\" di Mauricio Kagel ripresa anche dalla televisione Westdeutscher Rundfunk ed a Vienna \"Prometheus\" con Blankenheim.\nNel 1975 dirige la prima assoluta di \"Ein wahrer Held\" di Giselher Klebe all'Opernhaus Z\u00fcrich.\nNel 1976 a Vienna dirige Le nozze di Figaro con Zednik e Die Zauberfl\u00f6te con Hans Sotin ed Edita Gruberov\u00e1.\nNel 1977 a Zurigo dirige la prima assoluta di \"Ein Engel kommt nach Babylon\" di Rudolf Kelterborn, alla Scala diresse un concerto di Gwyneth Jones ed a Vienna Elettra (Strauss) con Birgit Nilsson e la Jones, Der Rosenkavalier con Helga Dernesch ed Edith Mathis e Don Giovanni (opera) con Nikola Gjuzelev, Kurt Moll, Edda Moser e la Mathis.\nNel 1978 a Vienna dirige \"Fidelio\" con Jess Thomas, la Jones, Eberhard Waechter, la Mathis e Zednik ed Arabella (opera) con Gundula Janowitz, la Mathis, Waechter e la Gruberova.\nNel 1980 a Stoccarda dirige la prima assoluta di \"Hamlet\" di Reutter.\nContribu\u00ec alla diffusione delle musiche di Ferruccio Busoni, e fra le sue pi\u00f9 di 300 registrazioni spicca quella del \"Dottor Faust\" con il basso-baritono Fischer-Dieskau del 1970.\nFu, dal 1976 al 1980, direttore principale della \"Het Residentie Orkest\" de L'Aia.\nNel 1985 al Festival di Salisburgo dirige la Messa in do minore K 427.\nTermin\u00f2 la carriera come direttore dell'Opera di Zurigo, citt\u00e0 in cui mor\u00ec."}
{"id": "2526976", "revid": "25154", "url": "https://it.wikipedia.org/wiki?curid=2526976", "title": "Ernst Wiechert", "text": "Nei suoi primi scritti, Wiechert gi\u00e0 rivela una forte coscienza religiosa associata a una natura introversa.\nNei romanzi \"Der Wald\" (Il bosco) e \"Der Totenwolf\" (Il lupo dei morti), rivel\u00f2 un attaccamento alla natura nella sua purezza e un acuto lirismo nello svolgersi della trama, componenti fondamentali della sua arte narrativa, come risulta palese anche in \"Die Fl\u00f6te des Pan\" (Il flauto di Pan).\nNel 1938 fu internato per quattro mesi a Buchenwald, da dove usc\u00ec vivo ma minato e fortemente provato nel corpo e nell'animo e rimase sotto sorveglianza stretta fino alla fine della guerra.\nDal 1948 si trasfer\u00ec in Svizzera dove raccont\u00f2 questa parte della sua vita in \"Der Totenwald\" (La selva dei morti) e \"Missa sine nomine\", raccontando della sua volont\u00e0 di ritirarsi dal mondo.\nEnzo Biagi raccont\u00f2 la sua storia nel libro \"crepuscolo degli dei\" del 1961, dopo aver intervistato sua moglie."}
{"id": "2526979", "revid": "336009", "url": "https://it.wikipedia.org/wiki?curid=2526979", "title": "Alfa Spider Duetto", "text": ""}
{"id": "2526987", "revid": "110157", "url": "https://it.wikipedia.org/wiki?curid=2526987", "title": "Kool-Aid (album)", "text": "Kool-Aid \u00e8 il quinto album dei Big Audio Dynamite pubblicato nel 1990.\nL'album.\nFu il primo album pubblicato sotto il nome di \"Big Audio Dynamite II\" e, non a caso, i membri sono tutti diversi (tranne Mick Jones)."}
{"id": "2526988", "revid": "647919", "url": "https://it.wikipedia.org/wiki?curid=2526988", "title": "\u017dupa Dubrova\u010dka", "text": ""}
{"id": "2527001", "revid": "2048388", "url": "https://it.wikipedia.org/wiki?curid=2527001", "title": "Herman Miller (sceneggiatore)", "text": "Biografia e carriera.\nAttivo soprattutto in televisione, anche nelle vesti di produttore, dopo la laurea nel 1952 alla University of Southern California, ebbe modo di lavorare in molte serie televisive di successo degli anni settanta.\nDopo aver scritto il soggetto di \"L'uomo dalla cravatta di cuoio\" (1968), diretto da Don Siegel, Miller prese spunto dallo sceriffo Coogan (interpretato nel film da Clint Eastwood) per creare la serie televisiva \"Uno sceriffo a New York (McCloud)\" (1970-1977), che ricalca le tematiche tracciate nel film di Siegel.\nLa serie \"Kung Fu\", creata da Ed Spielman, venne sviluppata da Miller che ne scrisse i primi 3 episodi: per il primo episodio, Miller vinse un Writers Guild of America Award.\nNegli anni ottanta scrisse la commedia \"The Ulysses Complex - and Penelope Not So Simple Either\", che venne rappresentata off-Broadway e venne nominato agli Edgar Award per \"Deirdre\" (1986), primo episodio della terza stagione della serie \"Mike Hammer\"."}
{"id": "2527002", "revid": "28592", "url": "https://it.wikipedia.org/wiki?curid=2527002", "title": "Russo antico", "text": ""}
{"id": "2527005", "revid": "28592", "url": "https://it.wikipedia.org/wiki?curid=2527005", "title": "Secondo millennio DC", "text": ""}
{"id": "2527009", "revid": "1305772", "url": "https://it.wikipedia.org/wiki?curid=2527009", "title": "Frjazin", "text": "Frjazin o Fryazin (, da \"frjaz'\" \u2013 \u2013 che in russo antico significa \"straniero\", oppure \"italiano\" o \"genovese\") indica "}
{"id": "2527012", "revid": "28592", "url": "https://it.wikipedia.org/wiki?curid=2527012", "title": "Marco Frjazin", "text": ""}
{"id": "2527016", "revid": "36426", "url": "https://it.wikipedia.org/wiki?curid=2527016", "title": "Antonio Di Vincenzo", "text": ""}
{"id": "2527019", "revid": "36426", "url": "https://it.wikipedia.org/wiki?curid=2527019", "title": "San Pietro in ciel d'oro", "text": ""}
{"id": "2527020", "revid": "155634", "url": "https://it.wikipedia.org/wiki?curid=2527020", "title": "Ericsson Open 2001 - Singolare maschile", "text": "Il singolare dell'Ericsson Open 2001 \u00e8 stato un torneo di tennis facente parte dell'ATP Tour 2001.\nAndre Agassi ha battuto in finale Jan-Michael Gambill 7\u20136 (7\u20134), 6\u20131, 6\u20130.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2527021", "revid": "298055", "url": "https://it.wikipedia.org/wiki?curid=2527021", "title": "Guido Del Bue", "text": ""}
{"id": "2527024", "revid": "1632387", "url": "https://it.wikipedia.org/wiki?curid=2527024", "title": "What's THIS For...!", "text": "What's THIS For...! \u00e8 il secondo album della band inglese Killing Joke, pubblicato nel giugno 1981. L'album \u00e8 stato rimasterizzato, con l'aggiunta di alcune tracce, nel 2005. Nella versione remasterizzata non sono stati inseriti i testi delle canzoni.\nTracce.\nTutte le canzoni sono composte dai Killing Joke\nTesti.\nLa versione cassetta di What's THIS For...! contiene i testi di sei tracce, con i titoli riportati come \"Follow The Leaders\", \"This Is Madness\", \"Exit\", \"Tension\", \"It's Very Nice (Unspeakable!)\" e \"Butcher\"."}
{"id": "2527028", "revid": "599013", "url": "https://it.wikipedia.org/wiki?curid=2527028", "title": "Naurath", "text": ""}
{"id": "2527032", "revid": "599013", "url": "https://it.wikipedia.org/wiki?curid=2527032", "title": "Neuh\u00fctten", "text": ""}
{"id": "2527033", "revid": "1305772", "url": "https://it.wikipedia.org/wiki?curid=2527033", "title": "Virtual server", "text": ""}
{"id": "2527034", "revid": "1543377", "url": "https://it.wikipedia.org/wiki?curid=2527034", "title": "USS Lunga Point (CVE-94)", "text": "La USS \"Lunga Point\" (CVE-94), gi\u00e0 Alazon Bay e successivamente CVU-94 e AKV-32, era una portaerei di scorta di classe \"Casablanca\" della United States Navy. Deve il suo nome a Lunga Point, promontorio della costa settentrionale dell'isola di Guadalcanal, noto per essere stato lo scenario di una battaglia navale, combattuta durante la seconda guerra mondiale."}
{"id": "2527037", "revid": "169529", "url": "https://it.wikipedia.org/wiki?curid=2527037", "title": "In legibus magis simplicitas quam difficultas placet", "text": "In legibus magis simplicitas quam difficultas placet \u00e8 un brocardo latino la cui traduzione letterale \u00e8\n\"Nelle leggi \u00e8 preferibile la semplicit\u00e0 alle complicazioni\".\nIl significato di questa locuzione, citata per la prima volta nelle Istituzioni di Giustiniano, \u00e8 chiaro e la motivazione di essa \u00e8 da ricercare nel fatto che le leggi devono essere, per quanto possibile, rese conoscibili da tutti."}
{"id": "2527038", "revid": "913245", "url": "https://it.wikipedia.org/wiki?curid=2527038", "title": "Campionati del mondo di atletica leggera 2009 - 3000 metri siepi femminili", "text": "La competizione si \u00e8 svolta su due giorni: qualificazioni la mattina del 15 agosto e finale la sera del 17 agosto 2009.\nRecord.\nPrima di questa competizione, il record del mondo (WR) e il record dei campionati (CR) sono i seguenti.\nBatterie.\nLa qualificazione si \u00e8 svolta su tre batterie, partite rispettivamente alle 10:50, 11:04 e 11:18 UTC+2 di sabato 15 agosto 2009.\nSi qualificano per la finale le prime quattro classificate di ogni batteria (Q), pi\u00f9 le atlete con i migliori tre tempi delle inizialmente escluse (q).\nFinale.\nAbbreviazioni: AR = Area record, NR = record nazionale, PB = record personale, SB = migliore prestazione stagionale, WL = migliore prestazione mondiale stagionale\nNote: Marta Dom\u00ednguez fu squalificata nel novembre del 2015"}
{"id": "2527039", "revid": "339392", "url": "https://it.wikipedia.org/wiki?curid=2527039", "title": "Vicky il Vichingo", "text": ""}
{"id": "2527045", "revid": "124910918", "url": "https://it.wikipedia.org/wiki?curid=2527045", "title": "Guglielmo Marconi (transatlantico)", "text": "Il Guglielmo Marconi fu un transatlantico passeggeri italiano di 27.906 tonnellate di stazza lorda, costruito per la societ\u00e0 di navigazione \"Pubblica di Linea\" Lloyd Triestino nel Cantiere navale di Monfalcone negli stabilimenti dei Cantieri Riuniti dell'Adriatico per essere impiegato sulla linea Genova-Sydney. Varato il 24 settembre 1961 part\u00ec per il suo viaggio inaugurale il 18 novembre 1963, giungendo a Sydney il successivo 11 dicembre.\nLa societ\u00e0 Lloyd Triestino nel 1960 ordin\u00f2 due nuovi transatlantici ai Cantieri Riuniti dell'Adriatico per il servizio verso l'Australia. I due gemelli vennero battezzati in onore degli scienziati \"Galileo Galilei\" e \"Guglielmo Marconi\" ed entrarono in servizio nel 1963 introducendo nuovi standard di confortevolezza nei viaggi per emigranti\nEntrambi navigarono con successo fino alla fine degli anni sessanta, ma la crisi petrolifera mondiale all'inizio degli anni settanta ebbe un impatto negativo per la navigazione, con una sensibile diminuzione del numero dei passeggeri e costi di esercizio crescenti e per tale motivo il \"Marconi\" venne ritirato dal servizio di linea per l'Australia giungendo a Sydney il 20 novembre 1974 e ripartendo il 23 novembre per l'ultima volta dal porto australiano, mentre il gemello \"Galilei\" continu\u00f2 a essere impiegata in tale servizio fino al 1977.\nNel 1976, il \"Guglielmo Marconi\", nell'ambito dei mutamenti avvenuti a quell'epoca nelle societ\u00e0 del gruppo Finmare, venne trasferito dal Lloyd Triestino alla Italia di Navigazione SpA, destinata sulle rotte per il Sudamerica in servizio tra Napoli il Brasile e Buenos Aires.\nNel 1979 venne ceduto alla societ\u00e0 Italia Crociere Internazionali, una joint venture costituita dalla Italia Navigazione e da alcuni armatori privati per il servizio crocieristico, per essere impiegata in viaggi tra porti del Mar dei Caraibi.\nCosta Riviera.\nL'operazione Italia Crociere Internazionali non ebbe il successo sperato e nel 1983 la nave, in seguito ai nuovi assetti societari dovuti allo smantellamento della Italia Crociere Internazionali, fu lasciata a titolo gratuito alla compagnia genovese Costa Crociere, una delle societ\u00e0 che avevano partecipato alla joint venture.\nDopo due anni di lavori, nel 1985, la nave, trasformata e notevolmente ingrandita, venne ribattezzata \"Costa Riviera\" alternando crociere tra Caraibi e Alaska fino al 1993, anno in cui entr\u00f2 a far parte della flotta della societ\u00e0 \"American Family Cruise\", una joint venture tra Costa Crociere e Bruce Nierenburg, per essere utilizzata per crociere nel mercato americano rivolte a giovani famiglie con bambini, ribattezzata \"American Adventure\".\nAnche questa operazione non ebbe il successo atteso e la nave, nel settembre 1994, rientr\u00f2 a Genova, riprendendo il nome \"Costa Riviera\" e venne destinata al servizio di crociere in Europa, con partenze dal porto di Genova.\nNel 2001 la nave \u00e8 stata venduta per demolizione ai cantieri di Alang in India."}
{"id": "2527049", "revid": "1442080", "url": "https://it.wikipedia.org/wiki?curid=2527049", "title": "Ericsson Open 2001 - Singolare femminile", "text": "Martina Hingis era la detentrice del titolo, ma ha perso in semifinale contro Venus Williams.\nIl singolare femminile del torneo di tennis Ericsson Open 2001, facente parte del WTA Tour 2001, ha avuto come vincitrice Venus Williams che ha battuto in finale 4\u20136, 6\u20131, 7\u20136 (7\u20134) Jennifer Capriati.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2527054", "revid": "352448", "url": "https://it.wikipedia.org/wiki?curid=2527054", "title": "Et\u00e0 del bronzo in Cina", "text": ""}
{"id": "2527068", "revid": "752092", "url": "https://it.wikipedia.org/wiki?curid=2527068", "title": "Vulkaneifel", "text": ""}
{"id": "2527069", "revid": "110157", "url": "https://it.wikipedia.org/wiki?curid=2527069", "title": "Circondario del Vulkaneifel", "text": "Il circondario del Vulkaneifel \u00e8 un circondario (\"Landkreis\") della Renania-Palatinato, in Germania. Comprende 3 citt\u00e0 e 106 comuni. Capoluogo e centro maggiore \u00e8 Daun."}
{"id": "2527072", "revid": "647919", "url": "https://it.wikipedia.org/wiki?curid=2527072", "title": "Landkreis Vulkaneifel", "text": ""}
{"id": "2527073", "revid": "647919", "url": "https://it.wikipedia.org/wiki?curid=2527073", "title": "Circondario di Daun", "text": ""}
{"id": "2527084", "revid": "647919", "url": "https://it.wikipedia.org/wiki?curid=2527084", "title": "Landkreis Daun", "text": ""}
{"id": "2527085", "revid": "1543377", "url": "https://it.wikipedia.org/wiki?curid=2527085", "title": "Gioiella", "text": "Gioiella \u00e8 una frazione del comune di Castiglione del Lago (PG), posta sulle colline ad ovest del lago Trasimeno, a un'altezza di 366 e ai confini con la Toscana.\nSecondo i dati del censimento Istat 2001, gli abitanti sono 221, mentre il sito del Comune riporta un conteggio di 423 residenti.\nAltre localit\u00e0 del territorio sono Selvella, San Lorenzo, Bonazzoli Secondo, Binami (295 m, 25 abitanti).\nStoria.\nOltre che dagli antichi etruschi (sono state trovate alcune tombe, visitabili, con pregevoli manufatti, sin dal 1777), nella successiva epoca medioevale era rifugio estivo del Duca della Corgna, che cercava scampo dalle zanzare che infestavano le acque, all'epoca paludose, del Trasimeno.\nIl duca qui aveva il suo casino di caccia, in cui cercava riposo ed evasione dopo le sue avventure.\nInoltre, vi si trovava anche una tenuta dei gesuiti.\nFu una delle 14 poste del \"Chiugi Perugino\", il territorio occidentale del Trasimeno che ricadeva sotto l'influenza di Perugia (e dello Stato della Chiesa).\nNegli annali si riporta che nei primi del '900 gli abitanti fossero circa 1.000. Gi\u00e0 nel 1849 alcuni paesi, tra cui Gioiella, chiesero di staccarsi dal comune di Castiglione, ma invano. Poi, con la fine della mezzadria, le campagne si sono progressivamente spopolate.\nEconomia e manifestazioni.\nLa localit\u00e0 \u00e8 ben conosciuta dagli appassionati di motociclismo, per la presenza del circuito internazionale di motocross, il crossodromo \"Vinicio Rosadi\", che ha ospitato pi\u00f9 volte il Mondiale."}
{"id": "2527089", "revid": "38120", "url": "https://it.wikipedia.org/wiki?curid=2527089", "title": "Dance Love Pop", "text": "Dance Love Pop \u00e8 il terzo album della cantante svedese Agnes Carlsson, pubblicato in Svezia dall'etichetta discografica Roxy Recordings il 29 ottobre del 2008 ed in vari altri paesi europei l'anno seguente.\nDall'album sono stati tratti i singoli \"Release Me\", \"On and On\", \"Love Love Love\", \"I Need You Now\" e \"Sometimes I Forget\".\nL'album ha raggiunto la quinta posizione in Svezia.\nIl 1\u00ba aprile 2009 ne \u00e8 uscita una versione deluxe, contenente la bonus track \"Love Love Love\". Questa nuova versione ha raggiunto la dodicesima posizione in Svezia.\nTracce.\nCD1:\nCD2:"}
{"id": "2527090", "revid": "1543377", "url": "https://it.wikipedia.org/wiki?curid=2527090", "title": "Quillacollo", "text": "Quillacollo \u00e8 un comune (\"municipio\" in spagnolo) della Bolivia nella provincia di Quillacollo (dipartimento di Cochabamba) con 142.724 abitanti (dato 2010).\nCantoni.\nIl comune \u00e8 suddiviso in 2 cantoni (popolazione al censimento 2001):"}
{"id": "2527091", "revid": "105490078", "url": "https://it.wikipedia.org/wiki?curid=2527091", "title": "Guanaja", "text": "Guanaja \u00e8 un comune dell'Honduras facente parte del dipartimento di Islas de la Bah\u00eda.\nIl comune venne istituito il 25 agosto 1887; il territorio comprende l'isola omonima."}
{"id": "2527092", "revid": "62748", "url": "https://it.wikipedia.org/wiki?curid=2527092", "title": "Opera di Zurigo", "text": ""}
{"id": "2527096", "revid": "628767", "url": "https://it.wikipedia.org/wiki?curid=2527096", "title": "Provincia di Quillacollo", "text": "La provincia di Quillacollo \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Quillacollo. \nSecondo il censimento 2001, contava una popolazione di 246.803 abitanti.\nSuddivisione amministrativa.\nLa provincia comprende 5 comuni:"}
{"id": "2527097", "revid": "913245", "url": "https://it.wikipedia.org/wiki?curid=2527097", "title": "Campionati del mondo di atletica leggera 2009 - Lancio del martello maschile", "text": "La competizione si \u00e8 svolta su due giorni: qualificazioni la mattina del 15 agosto e finale la sera del 17 agosto 2009.\nQualificazione.\nLa qualificazione si \u00e8 svolta, con gli atleti divisi in due gruppi (A e B), a partire rispettivamente dalle ore 12:00 e 13:20 UTC+2 del 15 agosto 2009.\nL'accesso alla finale era riservato ai concorrenti con una misura di almeno 77,50 m (Q) o, in mancanza di dodici di questi, ai primi dodici della qualificazione (q)."}
{"id": "2527098", "revid": "767487", "url": "https://it.wikipedia.org/wiki?curid=2527098", "title": "Domenico Giorgi", "text": "Opere.\nUna sua biografia si trova nel T. XLI della \"Raccolta Calogeriana\"."}
{"id": "2527105", "revid": "287204", "url": "https://it.wikipedia.org/wiki?curid=2527105", "title": "Jos\u00e9 Santos Guardiola (comune)", "text": "Jos\u00e9 Santos Guardiola \u00e8 un comune dell'Honduras facente parte del dipartimento di Islas de la Bah\u00eda.\nIl comune venne istituito il 5 febbraio 1960 con parte del territorio del comune di Roat\u00e1n; il territorio comprende la parte orientale dell'isola di Roat\u00e1n."}
{"id": "2527115", "revid": "1793900", "url": "https://it.wikipedia.org/wiki?curid=2527115", "title": "\u00datila", "text": "\u00datila \u00e8 un comune dell'Honduras facente parte del dipartimento di Islas de la Bah\u00eda.\nIl comune venne istituito nel 1836; il territorio comprende l'isola omonima."}
{"id": "2527116", "revid": "628767", "url": "https://it.wikipedia.org/wiki?curid=2527116", "title": "Provincia di Cercado (Cochabamba)", "text": "La provincia di Cercado \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Cochabamba. \nSecondo il censimento 2001, contava una popolazione di 517.024 abitanti.\nSuddivisione amministrativa.\nLa provincia comprende 1 comune:"}
{"id": "2527119", "revid": "287204", "url": "https://it.wikipedia.org/wiki?curid=2527119", "title": "Utila", "text": ""}
{"id": "2527123", "revid": "767487", "url": "https://it.wikipedia.org/wiki?curid=2527123", "title": "Vittorie perdute", "text": "Vittorie perdute \u00e8 un film di guerra del 1978 diretto dal regista Ted Post, ambientato in Vietnam.\nTrama.\nIl maggiore John Barker \u00e8 un veterano della Seconda guerra mondiale e della guerra in Corea. Nonostante gli anni passati nell'esercito, ha ancora il grado di maggiore poich\u00e9 ha avuto una relazione con la moglie di un generale. \u00c8 amante dell'alcool e delle donne ma anche coraggioso ed abile stratega. Disilluso sulle motivazioni della guerra che sta iniziando in Vietnam egli \u00e8 conscio dell'ottusit\u00e0 di visione dei suoi superiori. Gli americani, convinti di portare pace e libert\u00e0 in Vietnam, stanno in realt\u00e0 appoggiando un regime sanguinario e inefficiente.\nBarker ed il capitano Olivetti si trovano in prima linea come consulenti militari, comandano alcuni soldati vietnamiti del governo anticomunista. I soldati sono perlopi\u00f9 contadini male armati e demotivati, oppure fanatici combattenti guidati solo dall'odio contro il comunismo. Tra questi ultimi primeggia \"Cowboy\", fanatico e sanguinario, incline a vedere nemici da eliminare in ogni contadino all'orizzonte.\nIl maggiore Barker riceve l'ordine di occupare Muc Wa, una base priva di valore strategico rimasta deserta dai tempi della guerra d'Indocina, quando un intero reparto di francesi fu massacrato. Barker, riluttante, invia le truppe vietnamite e alcuni dei soldati americani: l'impreparato tenente Hamilton, l'esperto ma psicologicamente devastato sergente Oleonowski e Coursey, giovane studente idealista arruolatosi volontario.\nIl tenente Hamilton occupa Muc Wa con notevole facilit\u00e0, ma si trova ben presto a dover fronteggiare gli attacchi notturni di piccoli reparti Vietcong. Negli scontri Hamilton trova la morte in combattimento, mentre Oleonowski si suicida distrutto psicologicamente per le atrocit\u00e0 della guerra. Il solo rimasto Coursey decide di accogliere pietosamente alcuni contadini nel campo.\n\u00c8 imminente un attacco generale dei comunisti sulla posizione. Il tenente Watsisberg, uno psicologo di guerra che ottiene valutazioni mediante un computer, improvvisamente ammonisce su quanto sta per accadere a Muc Wa. Barker dunque invia in soccorso il capitano Olivetti sul posto. Contemporaneamente riesce ad ottenere appoggio aereo e dell'artiglieria usando metodi poco ortodossi, ma i suoi superiori, davanti alla imminente caduta del fortilizio, intendono ritirare solamente gli americani abbandonando i vietnamiti al loro destino.\nIl maggiore Barker alla fine va di persona a Muc Wa. Circondati e traditi dai contadini accolti al campo, i soldati americani e vietnamiti vengono massacrati. Barker riesce a mettere Coursey al sicuro; il ragazzo \u00e8 ferito e in stato di incoscienza. Quando il giovane soldato il mattino seguente si risveglia si trova circondato di rovine e dai cadaveri di tutti i suoi commilitoni; si alza e si avvia verso una poco probabile salvezza. Cercher\u00e0 di raccontare tutto ci\u00f2 che ha visto: eroismo e sacrificio dei suoi compagni d'arme immolati ad una guerra sbagliata in partenza.\nProduzione.\nIl film \u00e8 tratto dal romanzo \"Incident at Muc Wa\" di Daniel Ford (1967). Le scene di combattimento risentono di una evidente ristrettezza di budget. Tanto che l'attore Burt Lancaster ne divenne coproduttore, poich\u00e9 finanzi\u00f2 con 150 000 dollari la pellicola."}
{"id": "2527124", "revid": "1632387", "url": "https://it.wikipedia.org/wiki?curid=2527124", "title": "Peggle", "text": "Peggle \u00e8 un videogioco rompicapo sviluppato e pubblicato da PopCap Games. Lo scopo del gioco \u00e8 colpire il maggior numero di \"tondini\" lanciando una palla dall'alto dello schermo: per totalizzare un punteggio maggiore vanno colpiti dei tondini speciali, che appaiono colorati di arancione. A seconda della modalit\u00e0, colpire almeno un tondino arancione o meno \u00e8 determinante per decretare la vittoria o la sconfitta.\nModalit\u00e0 di gioco.\nCome gi\u00e0 detto prima lo scopo del gioco \u00e8 quello di colpire il maggior numero tondini con una palla, ottenendo alla fine del tiro un numero di punti pari al valore dei tondini colpiti moltiplicato per il numero degli stessi. Esistono quattro tipi di tondini, ognuno di un colore diverso:\nUn'ulteriore maniera di fare punti \u00e8 mediante l'acquisizione dei cosiddetti \"punti stile\": dei punti bonus che si ottengono mediante l'esecuzione di tiri particolari contenenti acrobazie con la pallina tirata quali colpire due tondini arancioni lontani fra loro, colpire entrambi i tondini verdi in un solo tiro (possibile solo giocando in singolo), far entrare la pallina nel cestino semovente sul fondo di ogni livello o anche raggiungere determinati punteggi (25000, 75000 e 150000) con un solo tiro.\nNei livelli, come suddetto, \u00e8 presente anche un cesto che oscilla costantemente a destra e a sinistra sul fondo del livello: in base alla modalit\u00e0 del gioco, far entrare la palla nel cesto permette di recuperarla, ottenendo dunque la possibilit\u00e0 di fare un ulteriore tiro, quando si \u00e8 in modalit\u00e0 giocatore singolo o di guadagnare punti stile (che vanno da 2500 per la prima volta che entra, aumentando del medesimo valore ogni volta fino a 20000), in modalit\u00e0 duello. Inoltre sono mostrati alla destra e alla sinistra della schermata rispettivamente il Pallotronic, che mostra quante palle mancano al giocatore prima di esaurire i tiri a sua disposizione, ed il Festometro, una specie di termometro che oltre a segnare quanto manca alla Festa estrema indica anche il valore dei tondini rimanenti in base a quanti tondini arancioni sono stati colpiti: 1x (inizio partita, nessun arancione colpito), 2x (10 arancioni colpiti), 3x (15 arancioni colpiti), 5x (19 arancioni colpiti) e 10x (22 arancioni colpiti).\nTrama.\nIl gioco comincia con l'iscrizione del giocatore al prestigioso istituto Peggle. Ad accoglierlo sar\u00e0 Bjorn, presidente e fondatore dell'istituto. Nel corso dell'avventura si incontreranno tutti i maestri che una volta sconfitti ti daranno il titolo di \"Maestro di Peggle\".\nCritica.\nPeggle ha avuto un impatto positivo per la critica, ottenendo sempre una valutazione positiva.\nSequel e versioni alternative.\nPeggle Nights.\n\"Peggle Nights\", sviluppato da PopCap Games e pubblicato il 16 settembre 2008 per Microsoft Windows e macOS, \u00e8 il primo sequel del gioco.\nPeggle Dual Shot.\n\"Peggle Dual Shot\", sviluppato da Q Entertainment e PopCap Games e pubblicato il 3 marzo 2009 per Nintendo DS, \u00e8 la prima versione alternativa del gioco.\nPeggle 2.\n\"Peggle 2\", sviluppato da PopCap Games e pubblicato da Electronic Arts il 9 dicembre 2013 per Microsoft Windows, Xbox One, Xbox 360 e PlayStation 4, \u00e8 il secondo sequel del gioco.\nPeggle Blast.\n\"Peggle Blast\", sviluppato da PopCap Games e pubblicato da Electronic Arts il 1\u00ba dicembre 2014 per Android e iOS, \u00e8 la seconda versione alternativa del gioco."}
{"id": "2527125", "revid": "228587", "url": "https://it.wikipedia.org/wiki?curid=2527125", "title": "Flavio Chigi (1631-1693)", "text": "Biografia.\nFiglio di Mario Chigi, nipote del cardinale Fabio Chigi, lo accompagn\u00f2 in una missione diplomatica in Germania negli anni '50 del XVII secolo. Tuttavia, lo zio, non soddisfatto di lui, lo risped\u00ec in Italia. La madre era Berenice della Ciaia, nobildonna senese.\nNel 1655 suo zio fu eletto papa con il nome di Alessandro VII.\nRicevette gli ordini sacri il 23 maggio 1656, dopo essere stato dispensato dal riceverli durante le Quattro tempora, secondo l'uso del tempo. Dal 1656 fu governatore di Fermo, quindi governatore di Tivoli.\nPapa Alessandro VII lo elev\u00f2 al rango di cardinale nel concistoro del 9 aprile 1657 e il 23 aprile gli concesse il titolo di Santa Maria del Popolo. Ottenne quindi vari incarichi: soprintendente degli affari generali della Santa Sede, prefetto della Sacra Congregazione della Salute, bibliotecario di Santa Romana Chiesa, prefetto del Tribunale dell'Apostolica Segnatura di Giustizia (28 luglio 1661), prefetto della Sacra Congregazione dei Confini dello Stato ecclesiastico.\nPartecip\u00f2 a cinque conclavi, i quali elessero Clemente IX, Clemente X, Innocenzo XI, Alessandro VIII e Innocenzo XII. Fu camerlengo del Sacro Collegio cardinalizio dal 16 gennaio 1673 al 15 gennaio 1674. Nel giubileo del 1675 apr\u00ec e chiuse la porta santa della basilica di San Giovanni in Laterano.\nIl 18 marzo 1686 opt\u00f2 per l'ordine dei cardinali vescovi ed ebbe la sede suburbicaria di Albano, che mantenne fino al 19 ottobre 1689, quando opt\u00f2 per la sede suburbicaria di Porto e Santa Rufina, propria del vicedecano del Sacro Collegio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2527135", "revid": "287204", "url": "https://it.wikipedia.org/wiki?curid=2527135", "title": "H\u00e4gersten-Liljeholmen", "text": "H\u00e4gersten-Liljeholmen \u00e8 una delle 14 circoscrizioni amministrative di Stoccolma, in Svezia.\nGeografia.\n\u00c8 situata nella zona sud-occidentale rispetto al centro cittadino, ed \u00e8 a sua volta composta dai seguenti distretti: \"Aspudden\", \"Fru\u00e4ngen\", \"Gr\u00f6ndal\", \"H\u00e4gersten\", \"H\u00e4gerstens\u00e5sen\", \"Liljeholmen\", \"Midsommarkransen\", \"M\u00e4larh\u00f6jden\", \"V\u00e4stberga\" e \"V\u00e4stertorp\".\nStoria.\nLa circoscrizione divenne ufficiale a partire dal 1\u00ba gennaio 2007, giorno in cui vennero unificate le zone di H\u00e4gersten e di Liljeholmen.\nAl 31 dicembre 2007 la popolazione ammontava a 65.354 abitanti."}
{"id": "2527137", "revid": "88740", "url": "https://it.wikipedia.org/wiki?curid=2527137", "title": "Finch\u00e9 non cala il buio", "text": "Finch\u00e9 non cala il buio \u00e8 il primo romanzo del \"Ciclo di Sookie Stackhouse\" scritta da Charlaine Harris.\nIl romanzo racconta la vita di Sookie Stackhouse, giovane cameriera telepate di Bon Temps, immaginaria cittadina della Louisiana, e del suo mondo, in cui vampiri, mutaforma ed altri esseri sovrannaturali coesistono con gli esseri umani. Nel romanzo viene raccontata la storia d'amore tra Sookie e il centenario vampiro Bill Compton, osteggiata dai pregiudizi e da alcuni omicidi che si verificano nella cittadina in cui vivono.\nIl romanzo ha venduto, solo negli Stati Uniti, oltre tre milioni di copie. Su di esso la HBO ha basato la prima stagione della serie televisiva \"True Blood\". \"Finch\u00e9 non cala il buio\" \u00e8 stato pubblicato per la prima volta in Italia nel 2007 da Delos Books e successivamente ripubblicato da Fazi Editore, in concomitanza della messa in onda della serie televisiva.\nTrama.\nDa quando una ditta giapponese ha inventato un sangue artificiale, il True Blood, venduto come una bevanda, i vampiri, temute e leggendarie creature della notte, possono vivere tranquillamente come normali cittadini. \nA Bon Temps, una piccola cittadina della Louisiana, vive Sookie Stackhouse, assieme alla nonna e al fratello Jason, che per\u00f2 abita nella casa dei defunti genitori. Sookie lavora come cameriera al Merlotte's e ha il dono della telepatia, suo malgrado pu\u00f2 sentire i pensieri delle persone attorno a lei. Una sera nel locale in cui lavora entra il vampiro centenario Bill Compton, da cui rimane subito affascinata, anche per il fatto di non riuscire a sentirne i pensieri. \nNel locale Bill viene avvicinato dai Rattrays, chiamati da Sookie \"i Ratti\", una coppia di balordi che vogliono rubare il suo prezioso sangue per rivenderlo, dato che il sangue dei vampiri se bevuto dagli umani pu\u00f2 guarire e ridare energia al corpo. Salvato dal tempestivo arrivo di Sookie, Bill \u00e8 riconoscente alla ragazza, dandole un appuntamento dopo il lavoro, ma ad aspettare Sookie fuori dal locale non c'\u00e8 Bill, bens\u00ec i Rattrays, che l'aggrediscono picchiandola ferocemente. Bill la soccorre facendole bere il proprio sangue, che le cura le ferite. Tra i due nasce un sentimento e una passione, che li porta a doversi battere contro i pregiudizi della gente. Nonostante il forte sentimento nei confronti di Bill, Sookie vive nella paura del mondo dei vampiri, in cui non tutti sono amichevoli con gli esseri umani.\nNel frattempo a Bon Temps iniziano a verificarsi degli omicidi e la gente sospetta di Bill, dopo che si viene a sapere che le vittime avevano morsi di vampiro sul corpo. La polizia locale invece sospetta che l'autore degli omicidi sia Jason, il fratello di Sookie, a causa della sua implicazione sessuale con due delle vittime. Per risalire al vero omicida, Sookie si reca assieme a Bill al Fangtasia, un locale di vampiri che si trova a Shreveport, l\u00ec conosce Eric Northman, un potente vampiro a capo dell'Area 5. Grazie alla sua telepatia, Sookie avvisa che nel locale sta per avvenire una retata mettendo cos\u00ec a conoscenza Eric del suo dono, che ne rimane profondamente affascinato. Successivamente Sookie e Bill dovranno sottostare alle gerarchie vampiriche e al potere di Eric, che richieder\u00e0 la consulenza di Sookie per scoprire chi ha rubato un'ingente somma di denaro dal suo locale. Utilizzando la telepatia, Sookie scopre che il responsabile \u00e8 Longshadow, il barista vampiro del Fangtasia, che una volta scoperto aggredisce Sookie, ma il pronto intervento di Bill la salva da morte certa.\nAncora sconvolta dagli ultimi avvenimenti, tornata a casa, Sookie scopre il cadavere dell'amata nonna in una pozza di sangue. Disperata, la ragazza capisce che la nonna \u00e8 stata vittima del serial killer che da tempo terrorizza Bon Temps, sentendosi a sua volta in pericolo. Nonostante la morte della nonna e i litigi con il fratello, Sookie cerca di farsi forza per andare avanti. Allo scopo di ottenere pi\u00f9 potere nella gerarchia vampirica, cos\u00ec da contrastare Eric, Bill si reca a New Orleans, ma per non lasciare sola Sookie, la affida alla custodia di una guardia del corpo, un vampiro ritardato, ma estremamente forte, di nome Bubba. Nonostante la presenza costante di Bubba, Sookie decide di portarsi a casa un cane che da tempo le gira attorno e che lei chiama Dean, ma la compagnia del quadrupede le riserver\u00e0 una sorpresa, il cane in realt\u00e0 \u00e8 Sam, il suo datore di lavoro. Sam infatti \u00e8 un mutaforma che ha il dono di trasformarsi in qualsiasi animale.\nRimasta sola in casa, Sookie avverte la presenza di qualcuno, spaventata decide di recarsi alla casa di Bill, che sta al di l\u00e0 del cimitero. Nel tragitto Sookie viene inseguita dal serial killer che si riveler\u00e0 essere Rene Lenier, amico e collega di suo fratello Jason nonch\u00e9 fidanzato della sua collega Arlene. L'uomo, odiando estremamente i vampiri, \u00e8 arrivato ad uccidere tutte le donne legate in qualche modo a loro, tra cui sua sorella Cindy. Dopo una lunga e faticosa lotta, Sookie riesce a salvarsi riportando per\u00f2 numerose ferite e venendo ricoverata in ospedale. Rene invece viene ricoverato in rianimazione e piantonato dalla polizia. In ospedale Sookie riceve la visita di amici e parenti e mazzi di fiori, tra cui uno di Eric, infine Bill torna da lei, appena nominato investigatore dell'Area 5, promettendole un vita tranquilla e normale, se cos\u00ec si pu\u00f2 dire.\nAdattamento televisivo.\n\"Finch\u00e9 non cala il buio\" \u00e8 stato adattato dalla HBO in una seria televisiva chiamata \"True Blood\", la prima stagione si basa interamente sul romanzo. Notevoli sono le differenze tra romanzo e serie televisiva, in primis la storia viene raccontata attraverso il punto di vista dei vari personaggi e non solo dal punto di vista di Sookie, come nel romanzo. Il personaggio di Tara Thornton, presente nella serie televisiva, \u00e8 stato introdotto solamente a partire dal secondo romanzo, \"Morti viventi a Dallas\". \nIn \"True Blood\" Bill uccide Longshadow mentre nel romanzo \u00e8 Eric ad ucciderlo, In \"True Blood\" quando Sookie viene aggredita dal serial killer in suo soccorso intervengono sia Bill che Sam, mentre nel romanzo Sookie lotta da sola contro il suo aggressore, senza per\u00f2 ucciderlo, come succede nella serie TV. Inoltre, nella serie televisiva, viene dato pi\u00f9 risalto al personaggio di Lafayette, che nel romanzo \u00e8 un personaggio marginale. Il personaggio di Bubba non \u00e8 presente in \"True Blood\", infatti nella serie della HBO Bill chiede a Sam di proteggere Sookie."}
{"id": "2527139", "revid": "339392", "url": "https://it.wikipedia.org/wiki?curid=2527139", "title": "Dnjester", "text": ""}
{"id": "2527141", "revid": "767487", "url": "https://it.wikipedia.org/wiki?curid=2527141", "title": "La Paz (Honduras)", "text": "La Paz \u00e8 una citt\u00e0 dell'Honduras, capoluogo del dipartimento omonimo.\nIl comune venne istituito nel 1821 con la denominazione \"Valle de las Piedras\" ed ottenne lo \"status\" di citt\u00e0 cambiando il nome in quello attuale il 14 settembre 1848."}
{"id": "2527142", "revid": "287204", "url": "https://it.wikipedia.org/wiki?curid=2527142", "title": "Hagersten-Liljeholmen", "text": ""}
{"id": "2527144", "revid": "671029", "url": "https://it.wikipedia.org/wiki?curid=2527144", "title": "Ko\u0161arka\u0161ki klub Lov\u0107en Cetinje", "text": "Il K.K. Lov\u0107en Cetinje \u00e8 una societ\u00e0 cestistica avente sede nella citt\u00e0 di Cettigne, in Montenegro. Fondata nel 1947, disputa il campionato montenegrino e la Lega Balcanica.\nDisputa le partite interne nel Lov\u0107en Sports Center, che ha una capacit\u00e0 di 1.500 spettatori."}
{"id": "2527145", "revid": "4711", "url": "https://it.wikipedia.org/wiki?curid=2527145", "title": "Lov\u0107en Cetinje", "text": ""}
{"id": "2527146", "revid": "4711", "url": "https://it.wikipedia.org/wiki?curid=2527146", "title": "Lovcen Cetinje", "text": ""}
{"id": "2527148", "revid": "4711", "url": "https://it.wikipedia.org/wiki?curid=2527148", "title": "KK Lovcen Cetinje", "text": ""}
{"id": "2527149", "revid": "767487", "url": "https://it.wikipedia.org/wiki?curid=2527149", "title": "Kerry Dixon", "text": "Carriera.\nGiocatore.\nKerry fece il suo esordio in un campionato competitivo col Reading, club a cui fu ceduto dal Dunstable per 20.000\u00a3. Durante la sua carriera come giocatore di Terza Divisione inglese, segn\u00f2 51 gol in 116 presenze, di cui 4 nella sconfitta per 7-5 contro il Docaster Rovers.\nTerminato il suo ciclo col Reading, nell'agosto 1983 Dixon si trasfer\u00ec nel di John Neal per la cifra di 150.000\u00a3, con una clausola rescissoria di ben 25.000\u00a3, gran cifra per l'epoca. L'impatto del giocatore fu immediato: egli segn\u00f2 la sua prima rete con la nuova maglia nel debutto contro il , aggiungendo poi ben 32 marcature durante la stessa stagione e consentendo cos\u00ec alla squadra di vincere la Second Division. Contro il Leed United, segn\u00f2 la sua prima tripletta nel 5-0 finale. Durante l'annata successiva, egli divenne capocannoniere del campionato assieme a Gary Lineker con 24 gol, e il Chelsea si piazz\u00f2 sesto. In una partita contro il Sunderland di Carling Cup riusc\u00ec a totalizzare addirittura 8 gol.\nA causa di parecchi problemi muscolari, durante la stagione 1985-1986, egli non riusc\u00ec a dare il meglio di s\u00e9, ma, nonostante ci\u00f2, la squadra riusc\u00ec comunque ad ottenere ancora un sesto posto. Per una serie di circostanze sfortunate, tra le quali i sempre pi\u00f9 frequenti infortuni del suo attaccante, l'annata seguente il Chelsea retrocesse in Second Division, per poi tornare nel 1988-1989 nella massima serie: in questo campionato, l'attaccante dei \"Blues\" torn\u00f2 ad essere quello dei vecchi tempi, con ben 25 marcature totalizzate. Kerry raggiunse un'ottima forma anche durante la stagione successiva, con 26 gol segnati (indispensabili per il quinto posto della squadra) e una tripletta contro il .\nCon 193 reti durante la sua carriera al Chelsea, egli ricopre tuttora il terzo posto nella classifica dei migliori marcatori di sempre del club, superato solo da Bobby Tambling e Frank Lampard.\nDixon venne ceduto al Southampton nel 1992 per 575.000\u00a3, totalizzando solo 9 presenze e 2 gol. Nel febbraio 1993 abbandon\u00f2 gi\u00e0 la nuova squadra per unirsi a quella della citt\u00e0 natale, il Luton Town, con la squale segn\u00f2 complessivamente 20 volte in 88 partite. Nel marzo 1995 fin\u00ec al Millwall per la modica cifra di 5.000\u00a3: dopo 9 gol in 31 match disputati, abbandon\u00f2 pure quest'altra formazione, abbracciando la maglia del Watford, con il quale fece 11 presenze senza segnare nemmeno una volta.\nGiocatore-allenatore.\nNel 1996, Dixon accett\u00f2 l'incarico di giocatore-allenatore del Doncaster Rovers. Egli totalizz\u00f2 complessivamente 16 apparizioni e 3 reti: sfortunatamente, i risultati da lui ottenuti furono reputati insoddisfacenti, e venne esonerato nell'agosto 1997.\nAllenatore.\nDopo la sua prima esperienza su una panchina, nel 2003 Dixon divenne allenatore del Hitchin Town, ancora una volta senza buoni risultati. Infine, divenne allenatore in seconda del Dunstable, esperienza nuovamente infelice per lui."}
{"id": "2527153", "revid": "76963", "url": "https://it.wikipedia.org/wiki?curid=2527153", "title": "Chris Marquette", "text": "Biografia.\nInfanzia e carriera.\nFiglio di Patricia Helen Market e Jorge Luis Marquette, un ingegnere nucleare, fratello maggiore degli attori Eric Marquette e Sean Marquette, a soli 4 anni ha iniziato a Dallas la sua carriera come modello, mentre il suo debutto sugli schermi \u00e8 avvenuto negli anni novanta. Da bambino dapprima e da adolescente poi ha ottenuto vari ruoli cinematografici.\nNel 2004 ha recitato insieme ad Emile Hirsch e Paul Dano nella commedia romantica \"La ragazza della porta accanto\". Lo stesso anno \u00e8 entrato a far parte del cast della serie televisiva \"Joan of Arcadia\", trovandosi cos\u00ec a lavorare con Michael Welch e Jason Ritter. Con quest'ultimo Marquette aveva gi\u00e0 lavorato nel film horror \"Freddy vs. Jason\" del 2003. Nel 2007 ha preso parte al film drammatico \"Alpha Dog\", recitando con Anton Yelchin, Vincent Kartheiser, Lukas Haas e ancora una volta con Emile Hirsch. L'anno successivo ha affiancato Sam Huntington e Jay Baruchel in \"Fanboys\".\nRiconoscimenti.\nChris Marquette ha ottenuto due candidature nel 2006 per quanto riguarda gli MTV Movie Awards e i Teen Choice Awards, entrambe per \"Just Friends (Solo amici)\" (2005).\nDoppiatori italiani.\nNelle versioni in italiano dei suoi film, Chris Marquette \u00e8 stato doppiato da:\nCome doppiatore, \u00e8 sostituito da:"}
{"id": "2527154", "revid": "838137", "url": "https://it.wikipedia.org/wiki?curid=2527154", "title": "Ericsson Open 2001 - Doppio femminile", "text": "Il doppio femminile dell'Ericsson Open 2001 \u00e8 stato un torneo di tennis facente parte del WTA Tour 2001.\nJulie Halard-Decugis e Ai Sugiyama erano le detentrici del titolo ,\nma solo la Sugiyama ha partecipato facendo coppia con Nicole Arendt, ma ha perso nel 1\u00ba turno contro Kristie Boogert e Miriam Oremans.\nArantxa S\u00e1nchez Vicario e Nathalie Tauziat ha battuto in finale 6\u20130, 6\u20134 Lisa Raymond e Rennae Stubbs."}
{"id": "2527158", "revid": "628767", "url": "https://it.wikipedia.org/wiki?curid=2527158", "title": "Distretto di Abaj (Karaganda)", "text": "Il distretto di Abaj (in kazako: \u0410\u0431\u0430\u0439 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Abaj."}
{"id": "2527159", "revid": "1543377", "url": "https://it.wikipedia.org/wiki?curid=2527159", "title": "Aguanqueterique", "text": "Aguanqueterique \u00e8 un comune dell'Honduras facente parte del dipartimento di La Paz.\nIl comune venne istituito nel 1791."}
