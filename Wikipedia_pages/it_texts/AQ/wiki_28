{"id": "2466710", "revid": "1632387", "url": "https://it.wikipedia.org/wiki?curid=2466710", "title": "Dionaea muscipula", "text": "La dionea o venere acchiappamosche (Dionaea muscipula ) \u00e8 una pianta carnivora appartenente alla famiglia delle Droseracee. Charles Darwin defin\u00ec la pianta \"una delle pi\u00f9 meravigliose al mondo\".\nGrazie alla sua capacit\u00e0 di compiere rapidi movimenti tigmonastici e alla forma delle foglie, che ricordano una bocca piena di denti acuminati, \u00e8 col tempo divenuta la pianta carnivora per antonomasia.\nEtimologia.\nIl nome del genere deriva da \u0394\u03b9\u03c9\u03bd\u03b1\u1fd6\u03b1 \"Di\u014dn\u00e2ia\", epiteto di Afrodite, la dea greca dell'amore e della bellezza, e significa appunto \"colei che \u00e8 nata da Dione\". Inteso nel senso antichissimo che una preda viene attratta da un aspetto piacevole ma, una volta catturata, \u00e8 soggetta a una misera fine.\nDescrizione.\n\u00c8 una piccola pianta erbacea, perenne, le cui foglie sono disposte a rosetta attorno a un punto centrale. Questa pianta misura fra i 10 e i 14 centimetri quando \u00e8 adulta. L'aspetto della pianta varia a seconda delle stagioni: d'inverno, le foglie si abbassano al suolo entrando nel cosiddetto \"periodo di dormienza\", mentre d'estate le foglie si alzano dritte.\nRadici.\nLe radici sono sottili e lunghe anche oltre 20 cm.\nFoglie.\nI lunghi piccioli delle foglie posseggono alla loro estremit\u00e0 una trappola munita di \"denti\" morbidi, detti anche ciglia; le trappole sono formate da due lembi dentro ognuno dei quali si hanno tre piccoli peli che fanno da sensore; quando questi sensori vengono toccati o vibrano le trappole si chiudono di scatto (tigmonastia).\nLa pianta, grazie a un sofisticato sistema di \"memoria\", riesce a distinguere\nil primo \"tocco\", rimanendo ferma in attesa, dal secondo, che invece impartisce\nl'ordine di \"serrare\" le trappole.\nOgni 30/40 secondi circa la \"memoria\" viene resettata facendo ripartire il ciclo.\nQuesto sistema \u00e8 usato dalla pianta per evitare di chiudere le trappole\nquando non abbia ancora \"riconosciuto\" la preda:\nuna chiusura selettiva per risparmiare energia.\nPer riconosciuto si intende che \"l'oggetto\" all'interno della trappola debba muoversi,\nalmeno due volte, nell'arco temporale di 30/40 secondi. In seguito alla chiusura della trappola, se la Dionaea rileva il movimento della preda, inizia la fase digestiva, altrimenti si riaprir\u00e0 lentamente dopo qualche ora. Per questo motivo si consiglia di non somministrare prede morte poich\u00e9 queste non verrebbero riconosciute e costituirebbero esclusivamente uno stress per la pianta.\nIl colore delle trappole dipende soprattutto dall'illuminazione che la pianta riceve: pi\u00f9 luce solare la pianta riceve, pi\u00f9 rosse ed energetiche sono le trappole (esistono alcune variet\u00e0, che esposte per lunghissimi periodi alla luce solare, si colorano totalmente di rosso).\nLe trappole misurano solitamente 2 - 3 centimetri, ma alcune selezionate artificialmente possono raggiungere i 5 - 6 centimetri, oppure possono presentare delle forme e dei colori particolari (denti lunghi o uniti, seghettati o addirittura inesistenti, ma anche colorazione completamente rossa, verde o gialla).\nInfiorescenza.\nI fiori sono supportati da un alto stelo fiorale che si alza dal centro della rosetta, cos\u00ec da preservare gli insetti che effettuano l'impollinazione dalle trappole che si trovano pi\u00f9 in basso. Lo stelo pu\u00f2 superare i 20\u00a0cm di altezza ma solitamente si aggira intorno ai 15 cm.\nFiore.\nI fiori, ermafroditi, hanno 5 petali e sono di colore bianco. Il loro numero \u00e8 variabile, da uno a quindici, sbocciano in giugno.\nLa pianta \u00e8 sessualmente matura quando raggiunge i quattro o cinque anni di et\u00e0.\nFrutti.\nQuesti fiori daranno facilmente piccolissimi semi neri brillanti somiglianti ai semi dell'uva.\nPeriodo di fioritura.\nLa pianta fiorisce tra maggio e giugno nel relativo habitat naturale.\nMolti coltivatori preferiscono tagliare lo stelo fiorale nell'estremit\u00e0 inferiore per evitare che la pianta ancora giovane utilizzi tutta l'energia anche delle trappole per produrre il fiore, indebolendosi e rischiando poi la vita per produrre i semi; tagliando lo stelo fiorale infatti, la pianta \u00e8 pi\u00f9 propensa a produrre nuove foglie (lo stelo fiorale, una volta reciso tende a risvilupparsi costantemente, dipende ovviamente dalle condizioni di luce e di calore). \u00c8 quindi consigliato recidere lo stelo fiorale se la pianta \u00e8 ancora giovane, finch\u00e9 la \"rosetta\" non raggiunge un diametro di almeno 15\u201320\u00a0cm.\nPeriodo di sviluppo.\nDa marzo a ottobre.\nPeriodo di dormienza.\nDa novembre a febbraio la pianta sospende la produzione di foglie e va in riposo invernale. Durante questo periodo molte foglie anneriscono e solitamente le trappole cessano di chiudersi, ma rimane inalterata l'attivit\u00e0 radicale. Possibilmente da evitare \u00e8 la formazione di ghiaccio nell'acqua della pianta che comunque in questo periodo deve essere ridotta a quantit\u00e0 minime (1 cm nel sottovaso), solamente l'indispensabile a mantenere la torba umida e attendendo il totale assorbimento prima della successiva annaffiatura.\nDistribuzione e habitat.\n\u00c8 originaria degli Stati Uniti, della zona degli stati della Carolina del Nord e del Sud.\nVive e si sviluppa al sole sulle praterie umide e sabbiose, che hanno un tenore molto debole di materia organica.\nColtivazione.\nPropagazione.\nPer divisione.\nLa propagazione per divisione \u00e8 la pi\u00f9 semplice da eseguire e consiste nella separazione del rizoma di una pianta adulta per poi farlo vegetare in un suolo costantemente umido. Pu\u00f2 avvenire spontaneamente o essere indotta artificialmente.\nPer seme.\nI coltivatori che preferiscono ripropagarla per seme ignorano la recisione del fiore, anche se dopo aver prodotto i semi e reciso poi il frutto secco, la pianta impiega pi\u00f9 tempo a riprendere lo sviluppo.Il seme si posiziona sulla superficie del terreno umido e per far nascere una piantina fino ai primi 2 cm di diametro occorre almeno un anno, minimo dieci mesi. Se la plantula vive in ottime condizioni pu\u00f2 svilupparsi pi\u00f9 velocemente. Per produrre i semi \u00e8 sufficiente fecondare l'ovario posizionando il polline sullo stimma con l'aiuto di un piccolo pennello.\nPer talea.\nLa dionaea viene ripropagata anche per talea: baster\u00e0 staccare una foglia in ottime condizioni dal basso (compreso una parte del parenchima radicale con una radichetta) e posizionarla sulla superficie umida del terreno. Dopo alcune settimane si vedr\u00e0, dal punto di distacco, una nuova plantula che per accrescersi e sviluppare la radice richiede tempo.Quando si sar\u00e0 sviluppata la radice non importer\u00e0 rinterrarla manualmente: posizionando le foglie verso l'alto, col passare del tempo le radici provvederanno a interrarsi da sole.\nSubstrato.\nPer avere successo con la coltivazione di questa pianta, \u00e8 comunque indispensabile utilizzare come substrato torba acida di sfagno mista a perlite o sabbia di quarzo possibilmente priva di sali e in proporzione 1 a 1. Il substrato deve avere un'aerabilit\u00e0 considerevole e non deve essere premuto. Sono sconsigliate le torbe bionde per acidofile in quanto hanno un ph leggermente meno acido (&gt;= 4) e soprattutto spesso sono fertilizzate (e questo \u00e8 totalmente da evitare in quanto costituisce per questa pianta un vero e proprio veleno).\nNon dovrebbe mancare anche dello sfagno adagiato in superficie, essendo grande \"accumulatore\" di acqua, garantisce una umidit\u00e0 ottimale alla pianta.\n\u00c8 possibile, inoltre, aggiungere un pizzico di vermiculite, ma in quantit\u00e0 mai superiore al 10%, per stimolare la crescita della pianta.\nInnaffiature.\n\u00c8 meglio evitare di innaffiare la pianta dall'alto: deve essere riempito il sottovaso con 2-3 cm di acqua distillata, osmotizzata o direttamente con acqua piovana; mantenere il livello di acqua nel sottovaso costante e controllare eventualmente l'umidit\u00e0 del terreno. \u00c8 possibile, inoltre, vaporizzare regolarmente la pianta.\nNel periodo invernale, invece, si consiglia di riempire il sottovaso con 1 cm di acqua e attendere il completo assorbimento prima del successivo riempimento onde evitare che eventuali gelate possano danneggiare la parte radicale.\nRinvaso.\nLa pianta deve essere rinvasata quando sono visibili le radici che escono dai fori del vaso o quando la torba che ne costituisce il substrato inizia a dare segnali di marcescenza. Tale condizione si evidenzia, generalmente, nell'arco di un anno ed \u00e8 contraddistinta dal colore scuro della torba. Tuttavia, l'utilizzo di vermiculite potrebbe rendere necessario il rinvaso in tempi pi\u00f9 brevi in quanto accelera la marcescenza del substrato.\nLa dionaea \u00e8 una pianta non eccessivamente delicata ma che ha bisogno di cure particolarissime, totalmente diverse da quelle abitualmente somministrate alle piante comuni. Un evidente segno di morte imminente della pianta pu\u00f2 essere dovuto a diversi fattori sia naturali che causati dall'uomo:\nTassonomia.\n\u00c8 l'unica specie del genere Dionaea, perci\u00f2 la stessa pianta \u00e8 riconosciuta sia con il nome del genere, sia con il binome.\nVariet\u00e0.\nL'uomo ha creato, attraverso delle cultivar di \"D. muscipula\" specializzate, delle piante i cui colori e le caratteristiche delle trappole sono differenti. Secondo l'International Carnivorous Plant Society (ICPS) ne esistono ben 124, tra cui:"}
{"id": "2466711", "revid": "287204", "url": "https://it.wikipedia.org/wiki?curid=2466711", "title": "Insieme (album)", "text": ""}
{"id": "2466712", "revid": "228587", "url": "https://it.wikipedia.org/wiki?curid=2466712", "title": "Insieme (disambigua)", "text": ""}
{"id": "2466713", "revid": "1993454", "url": "https://it.wikipedia.org/wiki?curid=2466713", "title": "Brooklyn (Gargoyles)", "text": "Brooklyn \u00e8 un personaggio della serie televisiva a cartoni animati \"Gargoyles\" realizzata dalla Disney e andata in onda dal 1994 al 1997.\nIn italiano \u00e8 doppiato da Marco Mete.\nCaratteristiche del personaggio.\nBrooklyn \u00e8 il secondo in comando di Golia alla guida del clan di manhattan; all'inizio della serie non viene dato troppo spessore al personaggio per cui la scelta di affidargli il ruolo di secondo in comando sembra immotivata. Tuttavia pi\u00f9 avanti avr\u00e0 occasione di mostrare le sue abilit\u00e0 di leadership, di stratega e di mediatore; tanto che porter\u00e0 il clan alla pace ed all'alleanza con i Mutati, divenendo un ottimo amico del loro capo Talon. Brooklyn dimostrer\u00e0 poi di essere il solo degno sostituto di Golia quando questi si assenter\u00e0 per far ritorno ad Avalon ed in seguito per girare il mondo; le abilit\u00e0 di Brooklyn faranno s\u00ec che il clan se la cavi rgregiamente per tutto un anno nonostante le minacce.\nBrooklyn \u00e8 impulsivo e viene pi\u00f9 volte definito \"testa calda\" anche per via della sua (relativamente) giovane et\u00e0; tuttavia dimostra spesso di saper mantenere il controllo e di avere i nervi saldi qualora lo desideri.\nBrooklyn non disprezza gli umani e si avvicina spesso ai loro usi, in particolare nutre molti interessi per le motociclette e le automobili; tuttavia reagisce molto male e spesso violentemente quando questi lo rifiutano per paura. La sua migliore amica umana \u00e8 Elisa Maza, che gli insegner\u00e0 molte cose sul XX secolo.\nVede Golia come un modello e di tutti nel clan \u00e8 quello che pi\u00f9 lo rispetta; anche per Hudson nutre il massimo rispetto in qualit\u00e0 di antico capoclan. Lo si vede spesso inoltre, giocare con Bronx.\nI suoi migliori amici nel clan sono Broadway e Lexinton; in particolare il primo, di cui diverr\u00e0 per\u00f2 rivale in amore per Angela, che porter\u00e0 al logoramento della loro amicizia, soprattutto poich\u00e9 la ragazza sceglier\u00e0 l'amico piuttosto che lui. Questa delusione lo porter\u00e0 ad allontanarsi brevemente dal clan, ma in seguito si riappacificher\u00e0 sia con Broadway, (accantonando tutti i rancori) sia con Angela, con cui rimarr\u00e0 soltanto un amico.\nUn altro rivale in amore di Brooklyn fu Talon (alias Derek Maza), leader dei mutati con cui avr\u00e0 una faida per l'amore di Maggie Reed (la gatta); avendo alla fine solo un'altra delusione. Tuttavia anche in questo caso accantoner\u00e0 le divergenze con il rivale per il bene dei rispettivi clan, ponendo la pace tra Mutati e Gargoyles ed un'inattesa alleanza. I due inoltre diverranno molto amici nonostante le iniziali divergenze, ed ancora oggi Brooklyn \u00e8 il membro del clan di manhattan di cui Talon si fida di pi\u00f9, perfino pi\u00f9 dello stesso Golia e della sorella Elisa.\nBrooklyn non \u00e8 molto pi\u00f9 alto di un umano anzi, \u00e8 pi\u00f9 basso di Elisa, \u00e8 tuttavia il Gargoyles pi\u00f9 forte ed abile dopo Golia, Di aspetto \u00e8 molto simile ad un dinosauro, per via del muso allungato, \u00e8 di un colore rosso carminio ed ha un paio di lunghe corna simili a quelle di un demone; le sue braccia sono tanto lunghe da toccare terra e le sue ali sono di per s\u00e9 molto simili a quelle di uno pterodattilo; ha i capelli lunghi sciolti ed argentati e gli occhi sottili e taglienti.\nLa sua esclamazione preferita \u00e8 \"sballoso\".\nBiografia del personaggio.\nBrooklyn nasce nel clan di gargoyle del Castello di Wywern in Scozia, intorno al 958 d.C.; poco si sa della sua vita prima dell'attacco dei vichinghi; fu addestrato personalmente da Golia che viste le sue capacit\u00e0 lo tenne sempre in grande considerazione, nonostante il suo secondo in comando fosse allora D\u00e8mona.\nLa sera prima dell'attacco, egli assieme ad altri due gargoyles e la bestia-cane del clan attacc\u00f2 lite con degli umani per via del loro atteggiamento di disprezzo nei loro confronti, e Golia, adireato li pun\u00ec spedendoli tutti e tre nei nidi ed ordinandogli di rimanervi fino a suo nuovo ordine; fu cos\u00ec che questi riuscirono a salvarsi dallo stermini e, ritornati Golia e Hudson, si recarono con loro al salvataggio degli umani rapiti dai vichinghi, in cerca di vendetta.\nIl Magus tuttavia, credendo che per causa loro la principessa fosse morta gli scagli\u00f2 contro un maleficio per rabbia pietrificandoli per mille anni.\nRisvegliatosi nel 1994, grazie a David Xanatos, sar\u00e0 il secondo gargoyles dopo Hudson a scegliersi il nome, e sar\u00e0 sempre lui a decidere quello di Bronx. Si dimostrer\u00e0 subito molto interessato a scoprire quanto pi\u00f9 possibile sul nuovo secolo, anche grazie ad Elisa Maza.\nInizialmente sar\u00e0 sfruttato da Xanatos assieme ai compagni, ma dopo che emergeranno le attitudini malevole dell'uomo i gargoyles lasceranno il castello e si trasferiranno nella torre dell'orologio del dipartimento di polizia in cui lavora Elisa.\nBrooklyn sar\u00e0 contattato e raggirato da D\u00e8mona, e a causa sua la gargoyles riuscir\u00e0 a controllare Golia tramite un incantesimo. Dopo questo avvenimento Brooklyn odier\u00e0 D\u00e8mona con tutto il cuore e si rifiuter\u00e0 sempre di collaborare nuovamente con lei anche solo per breve tempo.\nIn seguito sar\u00e0 nominato ufficialmente secondo in comando da Golia, e sar\u00e0 a capo del clan durante l'assenza prolungata del leader, dimostrandosi ugualmente abile.\nAvr\u00e0 un'infatuazione per Maggie Reed, una giovane donna tramutata in mutante dal dottor Sevaruius, Brooklyn trover\u00e0 la ragazza per strada mentre si sta tramutando in un ibrido tra umano, leone e pipistrello braccata dagli uomini di Sevarius. Dopo averla portata al sicuro cercher\u00e0 di consolarla, ma lei avendo paura di lui fuggir\u00e0 via e si nasconder\u00e0 con gli altri Mutati, in seguito i due si rincontreranno e Maggie, maturata dalla sua condizione di mutante, accetter\u00e0 l'aspetto di Brooklyn; i due diventeranno amici ma la ragazza non ricambier\u00e0 mai il sentimento di Brooklyn poich\u00e9 innamorata di Talon, leader dei Mutati.\nBrooklyn e Talon non andranno d'accordo all'inizio, in quanto lui ritiene i gargoyles responsabili della loro mutazione; tuttavia quando il neo-leader del clan di manhattan mostrer\u00e0 al mostruoso felino la complicit\u00e0 di Xanatos in ci\u00f2 che \u00e8 loro accaduto, Talon chieder\u00e0 scusa ai gargoyles e creer\u00e0 un'alleanza con loro; da allora lui e Brooklyn diventano buoni amici.\nIn seguito Brooklyn a capo del clan di manhattan, aiuter\u00e0 i loro alleati Mutati durante la rivolta di Fang contro Talon.\nBrooklyn avr\u00e0 sempre sfortuna con le donne, difatti quando competer\u00e0 con Broadway per l'amore di Angela (la figlia di Golia) la ragazza finir\u00e0 per innamorarsi dell'altro pretendente. Brooklyn la prender\u00e0 malissimo e fuggir\u00e0 dal clan per rifugiarsi tra i barboni e diventare un vigilante solitario; solo dopo molto tempo ritorner\u00e0 nel clan e far\u00e0 pace con l'amico e fratello Broadway.\nAvr\u00e0 anche una breve attrazione per Delilah (ibridio genetico tra il DNA di Demona ed Elisa), ma questa alla fine si fidanzer\u00e0 col suo clone Malib\u00f9.\nIn seguito lui e i suoi compagni dovranno vedersela con una pericolosa milizia anti-gargoyles istituita dai cittadini per paura delle suddette creature.\nXanatos intanto ha deciso di dare ospitalit\u00e0 al clan di Manhattan, tuttavia essi diffidano di lui sapendo di che pasta \u00e8 fatto. Il ricco miliardario, quando ormai Halloween \u00e8 alle porte decide di inaugurare una festa nel suo castello. Anche il clan di Manhattan decide di parteciparvi: Brooklyn si traveste da \"Supergoyle\" con un costume da Superman, Broadway e Angela da due personaggi de \"Il Mago di Oz\" e Lexington da robot. Ma la festa viene improvvisamente interrotta dal malvagio Ailog e dai cloni. Nello scontro il gargoyle ferisce con dei pugnali nascosti tutti i membri del clan di Manhattan. Lo scontro viene interrotto da Delilah, che era presente alla festa e istiga gli altri cloni ad abbandonare Ailog, solo Brentwood decide di rimanere alleato del malvagio.\nDopo tutti i membri del clan di Manhattan vengono curati dal dott. Sato, che era tra gli invitati alla festa.\nPoco tempo dopo Brooklyn viene, involontariamente, portato nel 997 d.C. dal portale della Fenice. Sfortunatamente il portale si \u00e8 rotto e non pu\u00f2 essere utilizzato.\nNel frattempo incontra Mary e Finella, e Demona; sta intanto infuriando una guerra tra Costantine III e Kenneth III, poich\u00e9 il primo ha ucciso il padre del secondo usurpandone il trono.\nE purtroppo per gli ultimi gargoyle scozzesi incombe la minacciosa figura di Gillcomgain, il primo cacciatore di gargoyle. Brooklyn, a malincuore, si allea con Demona che ora \u00e8 il capo degli ultimi gargoyle scozzesi contro il cacciatore. Nel frattempo \u00e8 in corso una furiosa guerra civile tra Kenneth III, cugino della principessa Catherine, e Costantine che ha ucciso il precedente re usurpandone il trono. Brooklyn convince Demona a guidare il clan contro Costantine, dato che aiuta Gillcomgain per la contesa del trono e in cambio \u00e8 aiutato nella caccia a i gargoyle. In una sola notte si consuma una sanguinosa battaglia che vedr\u00e0, alla fine, la vittoria di Kenneth III contro Costantine grazie anche ai gargoyle. Poco tempo dopo arriva la Fenice che porta Brooklyn, Mary e Finella in un altro periodo storico. L'autore Greg Weisman ha gi\u00e0 annunciato sinteticamente le tappe pi\u00f9 importanti del viaggio nel tempo del gargoyle: lui, Mary e Finella si ritroveranno nel 1970 negli Stati Uniti e insieme pianificheranno di far incontrare Xanatos e Demona. Verranno poi aiutati da Owen/Puck che consegner\u00e0 il Grimorum Arcanorum a Xanatos e far\u00e0 s\u00ec che lui e Demona si incontrino per poter far risvegliare i superstiti del clan Wyvern in Scozia. dopodich\u00e9 Brooklyn proseguir\u00e0 il viaggio, contro la sua volont\u00e0 da solo. Altre tappe importanti sono Xanadu, in Cina dove incontrer\u00e0 un clan di gargoyle fra cui \"Fu-Dog\" che si unir\u00e0 a lui nel viaggio; un'altra tappa \u00e8 il 2198 dove si unir\u00e0 al \"clan della libert\u00e0\" fondato da \"Samson\" discendente di Golia; ed un'altra ancora importante \u00e8 il Giappone feudale dove incontrer\u00e0 i gargoyle di Ishimura fra cui \"Katana\" che diverr\u00e0 sua compagna e gli dar\u00e0 un figlio. Durante il suo lungo viaggio, forse durante una battaglia perder\u00e0 l'occhio sinistro.\nTutto questo, comunque verr\u00e0 raccontato in modo approfondito nel prossimo spin-off Gargoyles Timedancer.\nNell'ultimo episodio di Gargoyles: Clan Building Volume 2, il clan di Manhattan assiste al ritorno a casa di Brooklyn. Egli \u00e8 quindici anni pi\u00f9 vecchio e adesso ha una compagna, Katana, incontrata nel Giappone feudale e un figlio, Nashville.\nCon loro c'\u00e8 anche Fu-Dog, un cane gargoyle del clan Xanadu, in Cina.\nPocoi dopo arriva Elisa e avverte il clan che il Branco sta terrorizzando Times Square. Quindi ci vanno tutti insieme, per compiere la loro missione di guardiani della notte.\nPoteri e abilit\u00e0.\nCome tutti i gargoyles Brooklyn dispone di forza, resistenza e agilit\u00e0 sovrumane, \u00e8 in grado di sfondare una porta di metallo a spallate, abbattere un muro di pietra a pugni, perforare l'acciaio con gli artigli e scaraventare un essere umano a centinaia di metri di distanza, pu\u00f2 pareggiare la velocit\u00e0 di un felino in un percorso rettilineo e per abbatterlo ci vogliono come minimo quattro uomini armati. \u00c8 estremamente resistente ai sedativi e al dolore ed \u00e8 capace di affrontare anche pi\u00f9 avversari alla volta con una destrezza incredibile.\nDurante il giorno il suo corpo \u00e8 pietrificato e lui si trova in uno stato simile al sonno per un umano; sebbene questo sia uno svantaggio, poich\u00e9 in questo stato \u00e8 estremamente vulnerabile ad un attacco nemico, dall'altra \u00e8 ci\u00f2 che permette alla sua specie di riprendersi da ferite e stordimenti; indipendentemente dalle condizioni in cui i gargoyles versano al sorgere del sole infatti, alla seguente notte sono nuovamente in perfetta forma fisica. Tale processo gli permette anche di fare a meno dell'immenso approccio calorico necessario per il sostentamento della sua specie (all'incirca tre mucche al giorno secondo Sevarius); dunque per vivere non avrebbe bisogno ne di mangiare ne di bere. Il che per\u00f2 non vuol dire che non gli piaccia farlo comunque.\nBrooklyn possiede due grandi ali simili a quelle dei pipistrelli, la cui apertura \u00e8 perfino maggiore a quella di un'aquila reale; il che non vuol dire che lui possa volare, anzi, la sua specie non pu\u00f2 \"volare\" come lo intendono gli umani ma possono solo planare sulle correnti d'aria, soprattutto se ascensionali.\nCi\u00f2 nonostante non si fanno trasportare dal vento, ma una volta sospesi possono direzionare il loro andamento spostando il loro baricentro o sbattendo le ali.\nBrooklyn \u00e8 un abile leader e stratega, quasi al livello di Golia, infatti quest'ultimo lo ha nominato suo secondo in comando ed \u00e8 lui il leader in assenza di Golia, sebbene tenda lui stesso a sottovalutarsi, non ritenendosi all'altezza di riempire il vuoto lasciato dal suo capo.\nQuando si arrabbia inoltre i suoi occhi hanno la fosforescenza bianca tipica dei gargoyles."}
{"id": "2466715", "revid": "1931542", "url": "https://it.wikipedia.org/wiki?curid=2466715", "title": "Palazzo De Vita De Luca", "text": "Il palazzo De Vita De Luca \u00e8 uno palazzo del centro storico della citt\u00e0 di Foggia.\nStoria.\nCostruito nel 1545 in via Arpi, nei pressi della locale Cattedrale, fu comprato nel 1696 dal reverendo Giuseppe De Vita.\nSul cornicione del palazzo spicca l'iscrizione: \"Ut videat et videatur D. Joseph De Vita a S. Marco in Lamis opus hoc bonum erexit A.D. MDLCXVII\"."}
{"id": "2466716", "revid": "1318658", "url": "https://it.wikipedia.org/wiki?curid=2466716", "title": "Concerti di Jean-Michel Jarre", "text": "Lista dei concerti tenuti da Jean-Michel Jarre nella sua carriera\nAOR Opera.\nLa prima opera elettro-acustica chiamata \"AOR\". Jarre divent\u00f2 il pi\u00f9 giovane produttore a vedere uno di questi lavori rappresentati al teatro dell'Op\u00e9ra di Parigi. Fu la prima volta che la musica elettronica venne rappresentata in teatro, e Jarre dovette dipingere d'oro le sue casse audio perch\u00e9 fossero colorate come la scenografia del teatro. Suon\u00f2 insieme al Balletto dell'Op\u00e9ra di Parigi e al coreografo Norbert Schmucki.\nSwatch the World.\nPer celebrare la vendita di 100 milioni di orologi Swatch, Jarre tenne due concerti nel paese svizzero di Zermatt. Il nuovo brano \"Une Alarme Qui Swingue\" fu pubblicato poi come Chronologie 4.\nThe Legend of the Lost City.\nJarre fu invitato alla celebrazione inaugurale del Palazzo della Citt\u00e0 Perduta, un hotel situato a Sun City in Sudafrica. Furono tenuti tre concerti, con 15.000 spettatori per ognuno.\nEurope in Concert.\nJarre part\u00ec per un tour europeo nel 1993 dopo la pubblicazione di Chronologie. La prima data si tenne a Mont Saint-Michel e il tour si chiuse a Tours. In totale, 660.000 persone assistettero all'evento, e alla fine del tour fu pubblicata una videocassetta della data di Barcellona. Alcuni brani registrati durante i concerti vennero usati nell'album \"Hong Kong\".\nHong Kong.\nJarre fu invitato ad all'inaugurazione di un nuovo stadio ad Hong Kong l'11 marzo 1994. Il concerto richiam\u00f2 50.000 persone. Un album live dal titolo omonimo fu poco dopo l'evento, bench\u00e9 gran parte dei brani dell'album fossero stati registrati durante il tour Europe in Concert.\nConcert pour la Tol\u00e9rance.\nIl 14 luglio 1995 Jarre tenne un concerto di fronte alla Torre Eiffel per celebrare il Giorno della Bastiglia, il 50\u00ba anniversario della nascita dell'UNESCO e il \"giorno della tolleranza\" proclamato dall'UNESCO stessa. 1.25 milioni di persone assistettero all'evento, da cui fu tratto un laserdisc.\nFesta Italiana.\nJarre esegu\u00ec \"Chronologie 4\" e \"Fourth Rendez-Vous\" allo show per il lancio della gamma Brava&amp;Bravo della FIAT.\nWetten Dass Vienna.\nIl 22 marzo Jarre esegu\u00ec sullo sfondo della Rathaus di Vienna \"Oxyg\u00e9ne 8\" per lo show televisivo \"Wetten, dass..?\".\nOxyg\u00e8ne Tour.\nNel 1997 Jarre part\u00ec per un tour europeo dedicato all'album \"Oxyg\u00e8ne 7-13\", proseguimento del famoso \"Oxyg\u00e9ne\". Il tour part\u00ec e si concluse in Francia, rispettivamente a Tolone ed Orl\u00e9ans.\nOxygen in Moscow.\nJarre fu invitato ad un concerto per celebrare l'850\u00ba anniversario di Mosca. Con un'affluenza di 3,5 milioni questo fu il concerto record per affluenza nella storia della musica. Una videocassetta dell'evento fu pubblicata nel 1998 e, successivamente, venne rimasterizzata anche in DVD.\nNuit \u00c9lectronique.\nJarre ritorn\u00f2 alla Torre Eiffel nel Giorno della Bastiglia 1998, 3 anni dopo il \"Concert For Tolerance\", accompagnato da vari artisti dance come Apollo 440 e Testuya Komuro. L'evento fu organizzato in chiusura del Campionato Mondiale di calcio 1998, che fu organizzato e vinto dalla Francia. Dall'evento fu tratta una videocassetta, \"Rendez-Vous 98 Electronic Night\", pubblicata in Giappone come parte del boxset TK 1998 Latest Works Tetsuya Komoro.\nJarre@ iMac night Apple Expo.\nConcerto sponsorizzato per la promozione dell'Apple iMac.\nMetamorphoses Showcase.\nIl giorno della pubblicazione dell'album M\u00e9tamorphoses, Jarre suon\u00f2 per la presentazione del disco al locale Man Ray, a parigi. All'evento assistettero 400 persone.\nRendez-Vous in Space.\nPer il primo giorno del 2001, Jarre tenne un concerto con Testuya Komuro e lo scrittore Arthur C. Clarke per celebrare l'inizio del XXI secolo ad Okinawa, in Giappone, con 20.000 spettatori. L'intenzione manifestata di produrre un album con i brani suonati non and\u00f2 a buon fine, perch\u00e9 il binomio Jarre-Komuro ebbe vita breve. Il brano \"Children of Space\" fu pubblicato dal francese nell'album Geometry of Love del 2003 con il nome di \"Velvet Road\".\nHymn to the Akropolis.\nIl 19 e 20 giugno 2001 Jarre tenne due concerti all'Odeon of Herodes Atticus per devolvere i guadagni all'associazione greca Elpida. Un nuovo brano, Akropolis, composto con la stessa melodia di \"Give Me a Sign\" fu successivamente utilizzato nei concerti a Pechino e Danzica con nuovi titoli. Il concerto fu trasmesso in diretta dalla radio francese NRJ e dall'emittente tv Metropole 6.\nLe Printemps de Bourges.\nGli organizzatori del festival annuale invitarono Jarre a prendere parte all'evento il 12 aprile 2002. 100 persone assistettero all'evento dove Jarre si esib\u00ec in brani completamente nuovi e rivisitazioni di suoi successi. Nel 2006 i brani del concerto vennero raccolti e rinominati nell'album Live Printemps de Bourges 2002, distribuito esclusivamente per il download digitale su iTunes.\nAero - Tribute to the Wind.\nJarre tenne un concerto al Gammel Vraa Enge Windmill Park vicino alla citt\u00e0 di Aalborg in Danimarca, il 7 settembre 2002, con 35.000 spettatori. La band danese Safri Duo collabor\u00f2 al brano Aero, che era in realt\u00e0 il brano Bourges 2 dal concerto precedente, e a Fourth Rendez-Vous. Il concerto fu trasmesso live da varie emittenti TV in tutto il mondo.\nLive in Beijing.\nJarre si esib\u00ec in due concerti a Pechino, il primo alla Citt\u00e0 Proibita e il secondo a Piazza Tiananmen, entrambi il 10 ottobre 2004. 15.000 spettatori selezionati e qualche altra persona che era riuscita ad aggiudicarsi i biglietti assistettero al concerto, a cui collaborarono vari musicisti locali e che venne registrato in 5.1. Nel 2005 venne pubblicato un doppio album, con CD e DVD riguardante l'evento, Jarre in China, contenente anche vari extra. Il concerto fu trasmesso in diretta dalla TV cinese nazionale CCTV.\nOnce Upon A Time.\nJarre si esib\u00ec in Second Rendez-Vous per celebrare il bicentenario di Hans Christian Andersen.\nSalle des \u00c9toiles.\nJarre tenne due mini-concerti il 6 e 7 agosto al Casin\u00f2 di Montecarlo, durante il festival estivo del casin\u00f2. 1.500 e 1.100 persone rispettivamente assistettero all'evento.\nLinX Live Event.\nConcerto nella cerimonia d'apertura dell'Eurocam Media Centre, registrato in HD. Jarre si esib\u00ec insieme a Claude Samard, Francis Rimbert e l'Orchestra Sinfonica.\nWater for Life.\nNel suo ruolo di ambasciatore dell'UNESCO, Jarre tenne un concerto nel deserto del Sahara, dove si esib\u00ec con circa 60 musicisti locali.\nT\u00e9o &amp; T\u00e9a showcases.\nPer promuovere l'album T\u00e9o &amp; T\u00e9a, Jarre tenne tre esibizioni:\nOxyg\u00e8ne 30th Anniversary Tour.\nIl 19 settembre 2007 Jarre ha registrato di nuovo l'album Oxyg\u00e8ne per il 30\u00ba anniversario, pubblicando .\nDopo la pubblicazione, il musicista si esib\u00ec in 10 concerti al \"Teatro Marigny\", sugli Champs-\u00c9lys\u00e9es di Parigi dal 12 al 26 dicembre 2007. Nel 2008 Jarre \u00e8 partito per un tour europeo.\nLista tracce.\nTracce aggiuntive:\nWorld In-Doors Arena Tour.\nDal 2009 al 2010 Jarre partir\u00e0 per il suo primo tour mondiale\nLista tracce.\nBrani aggiuntivi:"}
{"id": "2466723", "revid": "5376", "url": "https://it.wikipedia.org/wiki?curid=2466723", "title": "Franco Bertinetti", "text": "Era il figlio di Marcello Bertinetti."}
{"id": "2466725", "revid": "1573940", "url": "https://it.wikipedia.org/wiki?curid=2466725", "title": "Roberto Battaglia (schermidore)", "text": ""}
{"id": "2466729", "revid": "1776051", "url": "https://it.wikipedia.org/wiki?curid=2466729", "title": "The Very Best of Montrose", "text": "The Very Best of Montrose \u00e8 un album raccolta dei Montrose, pubblicato nel 2000 per l'etichetta discografica Rhino Records."}
{"id": "2466730", "revid": "149727", "url": "https://it.wikipedia.org/wiki?curid=2466730", "title": "Krusemark", "text": ""}
{"id": "2466731", "revid": "599013", "url": "https://it.wikipedia.org/wiki?curid=2466731", "title": "Claude Netter", "text": ""}
{"id": "2466732", "revid": "599013", "url": "https://it.wikipedia.org/wiki?curid=2466732", "title": "Jacques No\u00ebl", "text": ""}
{"id": "2466733", "revid": "599013", "url": "https://it.wikipedia.org/wiki?curid=2466733", "title": "Jacques Lef\u00e8vre (schermidore)", "text": ""}
{"id": "2466734", "revid": "729019", "url": "https://it.wikipedia.org/wiki?curid=2466734", "title": "Rendez-Vous Lyon", "text": "Rendez-Vous Lyon fu un concerto tenuto dal musicista francese Jean-Michel Jarre nella sua citt\u00e0 natale, Lione, il 5 ottobre 1986. Il concerto fu organizzato in occasione della visita del papa Giovanni Paolo II nella citt\u00e0 francese e richiam\u00f2 pi\u00f9 di 800.000 spettatori. Una videocassetta con riprese dell'evento fu pubblicata qualche mese dopo, ed alcuni dei brani eseguiti furono inseriti nell'album In Concert Houston-Lyon.\nTracklist.\nQuesto \u00e8 l'elenco dei brani eseguiti durante il concerto."}
{"id": "2466735", "revid": "599013", "url": "https://it.wikipedia.org/wiki?curid=2466735", "title": "Jean Laroyenne", "text": ""}
{"id": "2466736", "revid": "149727", "url": "https://it.wikipedia.org/wiki?curid=2466736", "title": "Gethlingen", "text": ""}
{"id": "2466737", "revid": "109146579", "url": "https://it.wikipedia.org/wiki?curid=2466737", "title": "Maurice Piot", "text": "\u00c8 il nipote di Jean Piot."}
{"id": "2466738", "revid": "149727", "url": "https://it.wikipedia.org/wiki?curid=2466738", "title": "Gro\u00df Ellingen", "text": ""}
{"id": "2466739", "revid": "85570366", "url": "https://it.wikipedia.org/wiki?curid=2466739", "title": "COMTRADE", "text": "COMTRADE \u00e8 il nome comune con cui \u00e8 noto uno standard IEEE, precisamente il IEEE Std C37.111.\nFormalmente l'acronimo deriva dal titolo ufficiale dello standard che recita: IEEE Standard Common Format for Transient Data Exchange (COMTRADE) for Power Systems.\nQuesto standard descrive il formato dei file da utilizzare per l'archiviazione delle forme d'onda di grandezze elettriche quali tensione e corrente, nonch\u00e9 degli stati digitali di segnali registrati in caso di guasti in centrali e stazioni / sottostazioni elettriche.\nLo standard prescrive che per ciascun guasto venga creato un set di quattro file di cui due sono considerati obbligatori ed altri due sono opzionali ed hanno esclusivamente uno scopo informativo.\nUn primo file costituisce una sorta di intestazione ed indice (in effetti \u00e8 denominato file header, cio\u00e8 di intestazione). Questo file \u00e8 considerato obbligatorio.\nIl secondo file pi\u00f9 importante \u00e8 quello che contiene i dati delle forme d'onda e dei segnali digitali. Questo file pu\u00f2 essere fornito in formato binario oppure ASCII anche se quest'ultimo appare il formato pi\u00f9 supportato in genere. Questo file \u00e8 considerato obbligatorio.\nIl formato COMTRADE \u00e8 ormai un riferimento per le applicazioni di monitoraggio e controllo in contesti di produzione e trasformazione dell'energia tanto che esistono numerosi software in grado di visualizzare in forma grafica tali file, alcuni sono anche gratuiti."}
{"id": "2466740", "revid": "1573940", "url": "https://it.wikipedia.org/wiki?curid=2466740", "title": "Jean Levavasseur", "text": ""}
{"id": "2466742", "revid": "834", "url": "https://it.wikipedia.org/wiki?curid=2466742", "title": "Couldn't stand the weather", "text": ""}
{"id": "2466743", "revid": "599013", "url": "https://it.wikipedia.org/wiki?curid=2466743", "title": "Bernard Morel", "text": ""}
{"id": "2466744", "revid": "149727", "url": "https://it.wikipedia.org/wiki?curid=2466744", "title": "Klein Ellingen", "text": ""}
{"id": "2466745", "revid": "2110845", "url": "https://it.wikipedia.org/wiki?curid=2466745", "title": "Jean-Fran\u00e7ois Tournon", "text": ""}
{"id": "2466746", "revid": "149727", "url": "https://it.wikipedia.org/wiki?curid=2466746", "title": "Klein Hindenburg", "text": ""}
{"id": "2466749", "revid": "1573940", "url": "https://it.wikipedia.org/wiki?curid=2466749", "title": "Berndt-Otto Rehbinder", "text": ""}
{"id": "2466750", "revid": "149727", "url": "https://it.wikipedia.org/wiki?curid=2466750", "title": "Rosenhof", "text": ""}
{"id": "2466753", "revid": "1573940", "url": "https://it.wikipedia.org/wiki?curid=2466753", "title": "Sven Fahlman", "text": ""}
{"id": "2466755", "revid": "124123", "url": "https://it.wikipedia.org/wiki?curid=2466755", "title": "Lennart Magnusson", "text": ""}
{"id": "2466758", "revid": "287204", "url": "https://it.wikipedia.org/wiki?curid=2466758", "title": "Cherubino Staldi", "text": "Attivit\u00e0 scacchistica.\nSi classific\u00f2 sesto, alla pari con Mario Napolitano, nel Campionato italiano del 1935, ottenendo il titolo di Maestro.\nNel 1947 vinse a Roma l'11\u00ba campionato italiano, alla pari con Vincenzo Castaldi.\nNel 1954 si classific\u00f2 pari primo a Trieste con Vincenzo Nestler nel 17\u00ba campionato italiano, ma perse lo spareggio +1 =2 \u20134. Partecip\u00f2 a diversi altri campionati italiani, ottenendo spesso buoni piazzamenti.\nNel 1937 partecip\u00f2 con la nazionale italiana in 4\u00aa scacchiera alle Olimpiadi di Stoccolma, realizzando +5 =2 \u20137. Partecip\u00f2 anche all'olimpiade non ufficiale di Monaco di Baviera 1936.\nPartecip\u00f2 al campionato europeo di Stoccolma 1939, classificandosi 10\u00ba-11\u00ba con 4/11. Vinse Bogoljubov davanti a Richter e Eliskases.\nUna sua bella partita del 1952:"}
{"id": "2466759", "revid": "1573940", "url": "https://it.wikipedia.org/wiki?curid=2466759", "title": "Otto R\u00fcfenacht", "text": ""}
{"id": "2466764", "revid": "767487", "url": "https://it.wikipedia.org/wiki?curid=2466764", "title": "Paul Meister", "text": ""}
{"id": "2466766", "revid": "1305772", "url": "https://it.wikipedia.org/wiki?curid=2466766", "title": "Paul Barth", "text": "Paul Barth si pu\u00f2 riferire a :"}
{"id": "2466769", "revid": "1363832", "url": "https://it.wikipedia.org/wiki?curid=2466769", "title": "Willy Fitting", "text": ""}
{"id": "2466771", "revid": "17654", "url": "https://it.wikipedia.org/wiki?curid=2466771", "title": "Comtrade", "text": ""}
{"id": "2466772", "revid": "287204", "url": "https://it.wikipedia.org/wiki?curid=2466772", "title": "Parabola (album)", "text": ""}
{"id": "2466773", "revid": "1573940", "url": "https://it.wikipedia.org/wiki?curid=2466773", "title": "Mario Valota", "text": ""}
{"id": "2466774", "revid": "228587", "url": "https://it.wikipedia.org/wiki?curid=2466774", "title": "Contiki", "text": "Contiki \u00e8 un sistema operativo multitasking leggero, open source e altamente portatile. \u00c8 stato sviluppato per essere utilizzato su un vasto numero di sistemi che vanno dai computer a 8-bit fino ai sistemi embedded su microcontroller. Il nome \"Contiki\" deriva dalla zattera Kon-Tiki con la quale Thor Heyerdahl fece una spedizione per dimostrare che i polinesiani erano in grado di ritornare dal Sud America al loro arcipelago.\nBench\u00e9 sia in grado di gestire il multitasking, Contiki ha bisogno solo di pochi kilobyte di codice e di poche centinaia di byte di RAM. Il sistema completo, comprensivo di GUI, utilizza circa 30 kilobyte di RAM.\nIl kernel di base e la maggior parte delle funzioni del nucleo sono state sviluppate da Adam Dunkels al \"Networked Embedded Systems group\" dell'Istituto svedese di Informatica.\nProgetto.\nContiki \u00e8 scritto in linguaggio C, ed \u00e8 particolarmente adatto per sistemi embedded con poche risorse hardware. Una configurazione tipica di Contiki \u00e8 di 2 kilobyte di RAM e 40 kilobytes di ROM. \u00c8 stato progettato appositamente per la Internet of Things per estendere la Internet globale agli oggetti.\nContiki \u00e8 costituito da un kernel ad eventi, sul quale le applicazioni vengono caricate e scaricate dinamicamente a runtime. Lo scheduling \u00e8 di tipo non-preemptive, dunque la CPU viene liberata dal processo solo quando termina o si blocca in attesa di un evento. I processi di Contiki sono protothread che consentono uno stile di programmazione a thread alquanto lineare.\nPer il networking \u00e8 stata implementata la pila protocollare uIP che \u00e8 uno stack TCP/IP appositamente progettato per sistemi ad 8 e 16 bit. Dall'ottobre 2008, uIP \u00e8 compatibile con il protocollo IPv6. \u00c8 implementato anche il protocollo 6LoWPAN (IPv6 over Low-Power Wireless Personal Area Networks) che permette di utilizzare il protocollo IPv6 in reti WPAN, grazie alla compressione dell'header IPv6. Inoltre \u00e8 implementato RPL, un protocollo di routing per reti a bassa potenza.\nProgrammazione.\nPer sviluppare un'applicazione Contiki, prima di tutto bisogna definire un processo. La struttura base di una applicazione \u00e8 la seguente:\nPROCESS(Example, \"Example process\"); // Definizione del processo\nAUTOSTART_PROCESSES(&amp;Example); // Avvio al boot\nPROCESS_THREAD(Example, ev, data)\n PROCESS_BEGIN(); // Definisce l'inizio del processo\n while(1){\n PROCESS_WAIT_EVENT ();\n // applicazione\n PROCESS_END();\nIl Makefile ha la seguente struttura:\nCONTIKI = ../.. // dipende dalla posizione del progetto\nall: app-name\ninclude $(CONTIKI)/Makefile.include\nPiattaforme.\nContiki \u00e8 in grado di girare su una vasta variet\u00e0 di piattaforme, dai microcontroller come il TI MSP430 e il Atmel AVR fino ai vecchi home computer.\nIl sistema \u00e8 stato portato (o \u00e8 in fase di porting) per i seguenti sistemi:"}
{"id": "2466778", "revid": "1573940", "url": "https://it.wikipedia.org/wiki?curid=2466778", "title": "Endre Tilli", "text": ""}
{"id": "2466782", "revid": "1573940", "url": "https://it.wikipedia.org/wiki?curid=2466782", "title": "Endre Pal\u00f3cz", "text": ""}
{"id": "2466785", "revid": "599013", "url": "https://it.wikipedia.org/wiki?curid=2466785", "title": "J\u00f3zsef S\u00e1kovics", "text": "Era il marito di L\u00eddia D\u00f6m\u00f6lky-S\u00e1kovics."}
{"id": "2466790", "revid": "287204", "url": "https://it.wikipedia.org/wiki?curid=2466790", "title": "Troph\u00e9e d'Or f\u00e9minin", "text": "Il Troph\u00e9e d'Or f\u00e9minin \u00e8 una corsa a tappe femminile di ciclismo su strada, che si tiene intorno a Saint-Amand-Montrond, nel dipartimento del Cher in Francia, ogni agosto. Si corre dal 1997, e dal 2006 fa parte del Calendario internazionale femminile UCI come prova di classe 2.2.\nAlbo d'oro.\n\"Aggiornato all'edizione 2016.\""}
{"id": "2466793", "revid": "1318658", "url": "https://it.wikipedia.org/wiki?curid=2466793", "title": "Heracleum mantegazzianum", "text": "Il panace di Mantegazza (pronuncia \"p\u00e0na\u010de\") o di Mantegazzi o panace gigante (\"Heracleum mantegazzianum\" ) \u00e8 una pianta della famiglia delle Apiaceae, originaria del Caucaso.\nLa sua nomenclatura si deve ai botanici Emile Levier e Stefano Sommier, come omaggio all'amico antropologo Paolo Mantegazza.\nDistribuzione e habitat.\nIl panace di Mantegazza \u00e8 stato importato in Europa dal Caucaso alla fine del XIX secolo, come pianta ornamentale. Dal 1950, a partire dai giardini privati, la pianta si \u00e8 diffusa e inselvatichita insediandosi nei prati, sulle rive dei fiumi e nei luoghi incolti, sia in pianura, sia a quote pi\u00f9 elevate.\nProduce ogni anno da a semi, i quali conservano la capacit\u00e0 di germinare per circa 7-15 anni e si propagano nel raggio di 50-100 metri con il vento e ad ulteriore distanza attraverso i corsi d'acqua o attaccati al pelo degli animali. Non genera stoloni, mentre il fittone nella sua parte superiore ha una elevata forza rigenerativa.\nLa pianta \u00e8 in grado di diffondersi con estrema rapidit\u00e0 ed \u00e8 considerata, in particolare nelle isole britanniche e nell'Europa orientale, una delle specie pi\u00f9 dannose. La sua pericolosit\u00e0 \u00e8 legata principalmente alla tossicit\u00e0 cutanea e oculare della sua linfa, innescata dalla fotoesposizione, e alla capacit\u00e0 di minacciare la biodiversit\u00e0 provocando il deperimento e la distruzione della vegetazione indigena. Per tali motivi \u00e8 ritenuta una pianta \"indesiderata\" e fa parte delle cosiddette \"specie aliene invasive\"\".\"\nIn Italia, dove variet\u00e0 differenti di Heracleum sono ampiamente diffuse, il panace di Mantegazza si trova in Piemonte, Valle D'Aosta, Liguria occidentale, nell'estremo settentrionale della Lombardia e, secondo altre fonti, anche in Veneto, Trentino-Alto Adige e Friuli-Venezia Giulia, specialmente nel nord della provincia di Udine. Segnalazioni sporadiche sono state riportate anche a Cremona, nel Bresciano, nella Bergamasca e in Val Camonica. \nDescrizione.\nLa pianta \u00e8 erbacea e di grandi dimensioni, con vigorosi fusti cavi spesso cosparsi di macchie rosse. Pu\u00f2 arrivare a 2-5 metri di altezza, raramente fino a 7. Le foglie sono profondamente lobate, a tre o cinque segmenti con divisioni meno profonde, i fiori sono di color bianco o verde-giallastro, organizzati in infiorescenze ombrelliformi che raggiungono 50\u00a0cm di diametro mentre i frutti sono lunghi 10\u201314\u00a0mm e larghi 6\u20138\u00a0mm, obovati, bordati da peli irti. La fioritura ha luogo da giugno ad agosto.\nRispetto ad altre specie della stessa famiglia, il panace di Mantegazza presenta alcune caratteristiche inconfondibili:\nPericolo per l'uomo e la biodiversit\u00e0.\nAl tatto, in presenza o in seguito a irradiazione solare diretta o raggi UV, provoca gravi infiammazioni della pelle con estese lesioni bollose che possono lasciare cicatrici permanenti. A volte pu\u00f2 essere necessario il ricovero in ospedale. Piccole quantit\u00e0 di linfa negli occhi possono causare cecit\u00e0 temporanea o anche permanente. Queste reazioni sono dovute alla presenza nelle foglie, nei fiori, nei semi, nel tronco e nella radice di furanocumarine in grado di penetrare nel nucleo delle cellule epiteliali dell'epidermide e legarsi al loro DNA, uccidendole.\nIn caso di necessit\u00e0 di maneggiare o estirpare il panace, devono essere utilizzati guanti e vestiti protettivi incluse protezioni per gli occhi. In caso di contatto con la pelle \u00e8 necessario lavare accuratamente la sede colpita con acqua e sapone o con alcool ed evitare assolutamente l'esposizione solare per molti giorni, o addirittura settimane. I bambini vanno tenuti rigorosamente lontani dal panace di Mantegazza.\nLa pianta costituisce anche una minaccia per la biodiversit\u00e0 poich\u00e9 tende a formare facilmente popolamenti densi e, grazie alle grandi foglie che generano una densa ombra, causa il deperimento e la distruzione della vegetazione indigena. \nRimozione.\nA causa della fototossicit\u00e0 e della sua natura invasiva, il panace di Mantegazza \u00e8 spesso oggetto di campagne nazionali di rimozione attiva, specie nei paesi europei in cui la sua diffusione rappresenta un problema reale (Regno Unito, Germania, Belgio, Svizzera e Scandinavia); in Germania ad esempio vengono spesi annualmente circa 44 milioni di euro per combattere specie aliene invasive tra cui proprio il panace di Mantegazza; \nA seconda delle linee guida di lotta alla diffusione di questa pianta, sono descritte essenzialmente due metodiche di eradicazione:\nMetodica di eradicazione consigliata in Svizzera: recidere la parte superiore della radice (a una profondit\u00e0 di 10\u201315\u00a0cm) o tagliare le piante al livello del suolo al momento della fioritura, utilizzando adeguate protezioni. Le piante dovrebbero di preferenza essere rimosse dai giardini. Non diffondere n\u00e9 i semi n\u00e9 le piante. Bruciare le piante e le radici o consegnarle ai servizi di incenerimento dei rifiuti; non gettare nel compost e non consegnare ai servizi di raccolta dei rifiuti verdi. Segnalare agli uffici cantonali per la protezione della natura le nuove stazioni negli ambienti naturali protetti e nelle loro vicinanze.\nMetodica di eradicazione suggerita nel Regno Unito: la pianta non dovrebbe essere abbattuta ma spruzzata a intervalli ripetuti con erbicidi come ad esempio 2,4-D, TBA, MCPA e dicamba che per\u00f2 sono poco efficaci nel combattere le radici. Il glifosato (Roundup) \u00e8 considerato il pi\u00f9 efficace, ma \u00e8 pericoloso per le altre specie perch\u00e9 poco selettivo. In ogni caso, data la resistenza e possibilit\u00e0 dei semi di germinare anche dopo 15 anni, dopo il trattamento \u00e8 necessario un lungo monitoraggio delle zone a rischio.\nLa pianta nella cultura di massa.\nIl panace di Mantegazza e i problemi causati dalla sua rapida diffusione nel Regno Unito hanno ispirato il testo di un brano del gruppo rock britannico Genesis: \"The Return of the Giant Hogweed\", dall'album \"Nursery Cryme\" del 1971 (\"giant hogweed\" \u00e8 appunto il nome comune del panace in inglese). La storia di fantasia immagina uno scenario apocalittico in cui la pianta si propaga a dismisura fino a minacciare l'intera razza umana, contro la quale si vendica per essere stata trapiantata in terre lontane a scopo puramente estetico."}
{"id": "2466795", "revid": "1318658", "url": "https://it.wikipedia.org/wiki?curid=2466795", "title": "Missioni gesuite del Chiquitos", "text": "Le missioni gesuite del Chiquitos sono un complesso religioso boliviano, costituito da diversi insediamenti eretti tra il 1700 e il 1760 nella provincia di Chiquitos, nel dipartimento di Santa Cruz, a circa 200\u00a0km da Santa Cruz de la Sierra.\nProclamate dall'UNESCO Patrimonio Culturale dell'Umanit\u00e0 nel 1990, rappresentano uno dei maggiori tesori culturali della Bolivia.\nSono facilmente raggiungibili in macchina o autobus da Santa Cruz. Sono un misto fra stile barocco e creativit\u00e0 indigena. La struttura delle antiche missioni \u00e8 quasi sempre la stessa: una grande piazza quadrata con una croce al centro fra quattro palme; su un lato la chiesa con la casa dei Padri, il cimitero e gli edifici pubblici; sugli altri lati i magazzini e le abitazioni degli indigeni. A 300 anni dalla loro fondazione sono ancora le uniche aperte al culto."}
{"id": "2466799", "revid": "465036", "url": "https://it.wikipedia.org/wiki?curid=2466799", "title": "Suore della Carit\u00e0 e dell'Istruzione Cristiana di Nevers", "text": ""}
{"id": "2466801", "revid": "287204", "url": "https://it.wikipedia.org/wiki?curid=2466801", "title": "Regions Morgan Keegan Championships and the Cellular South Cup 2007", "text": "Il Regions Morgan Keegan Championships and the Cellular South Cup 2007 \u00e8 stato un torneo giocato sul cemento del Racquet Club of Memphis a Memphis nel Tennessee. \n\u00c8 stata la 32\u00aa edizione del Regions Morgan Keegan Championships e la 22\u00aa del Cellular South Cup,\nfacente parte dell'ATP International Series Gold nell'ambito dell'ATP Tour 2007, \ne del Tier III nell'ambito del WTA Tour 2007.\nCampioni.\nSingolare maschile.\n Tommy Haas ha battuto in finale Andy Roddick, 6\u20133, 6\u20132\nSingolare femminile.\n Venus Williams ha battuto in finale Shahar Peer, 6\u20131, 6\u20131\nDoppio maschile.\n Eric Butorac / Jamie Murray hanno battuto in finale Julian Knowle / J\u00fcrgen Melzer, 7\u20135, 6\u20133\nDoppio femminile.\n Nicole Pratt / Bryanne Stewart hanno battuto in finale Jarmila Gajdo\u0161ov\u00e1 / Akiko Morigami, 7\u20135, 4\u20136, 10\u20135"}
{"id": "2466810", "revid": "1543377", "url": "https://it.wikipedia.org/wiki?curid=2466810", "title": "Carlos Vera", "text": "Biografia.\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014.\nNel dicembre 2012 \u00e8 selezionato dalla FIFA in vista della Coppa del mondo per club FIFA 2012. Per il fischietto ecuadoriano, si tratta della prima volta in una competizione organizzata dalla FIFA. All'interno di tale torneo, viene designato per dirigere dapprima un quarto di finale e poi una delle due semifinali. \u00c8 uno dei due arbitri a dirigere due partite, assieme al turco C\u00fcneyt \u00c7ak\u0131r.\nNel giugno del 2013 \u00e8 selezionato dalla FIFA per prendere parte ai Mondiali Under 20 in Turchia. Nella circostanza dirige una partita della fase a gironi e successivamente un ottavo di finale.\nIl 15 gennaio 2014 viene selezionato ufficialmente per i Mondiali 2014 in Brasile. Nella circostanza, viene impiegato per due gare della fase a gironi: Iran-Nigeria e Grecia-Costa d'Avorio. In questa ultima gara, assegna un rigore a tempo scaduto agli ellenici, che grazie a questo riescono a vincere 2-1 e ad approdare alla fase ad eliminazione diretta. Infine, viene designato come quarto ufficiale in occasione della finalissima tra Germania ed Argentina il 13 luglio 2014 al Maracan\u00e3."}
{"id": "2466812", "revid": "179980", "url": "https://it.wikipedia.org/wiki?curid=2466812", "title": "Ronald Garc\u00eda Nacho", "text": ""}
{"id": "2466817", "revid": "122569675", "url": "https://it.wikipedia.org/wiki?curid=2466817", "title": "Centro sportivo San Filippo", "text": "Il centro sportivo San Filippo \u00e8 un impianto sportivo polifunzionale sito a Brescia, che comprende un palazzetto dello sport, tre campi da calcio a 11, due campi da calcio a 7, un campo da calcio a 6, un campo da calcio a 5, tre campi da tennis in sintetico, un campo da tennis in terra battuta, una piscina coperta, una piscina estiva all'aperto e altre strutture minori\nIl centro ospita le sedi del Brescia Basket Leonessa, del C.O.N.I., e di 17 Federazioni Sportive. Ha inoltre ospitato la sede del Brescia Calcio fino all'estate del 2018.\nIl palazzetto.\nIl palazzetto \u00e8 la struttura predominante per dimensione, e costituisce il corpo centrale del centro sportivo. \u00c8 sovrastato da una struttura in volta di legno lamellare, con pavimentazione in parquet. Ha una superficie di 2.400 m2.\nLa planimetria \u00e8 composta da 4 tribune, due fisse e due estendibili, ed \u00e8 omologata per una capienza di 2.400 unit\u00e0. \u00c8 prevista una futura realizzazione dell'aumento della capienza fino a 3.500 posti.\nOspita le gare interne della Pallamano Brescia, societ\u00e0 che partecipa alla Serie A2 di Pallamano e della Icaro Basket Brescia, societ\u00e0 che partecipa alla Serie B di Pallacanestro in carrozzina.\nIn passato ha ospitato le gare del Basket Brescia, e della Pallavolo Brescia, e pi\u00f9 recentemente del Basket Brescia Leonessa. Quest'ultima vi ha giocato fino ai Gara 2 dei quarti di finale play-off di Serie A2 2015/2016, mentre ha disputato Gara 5 dei quarti di finale al PalaRadi di Cremona, e le semifinali e le finali al PalaGeorge di Montichiari.\nQuesta struttura \u00e8 sede anche di concerti nazionali ed internazionali. In passato, tra quelli nazionali si possono ricordare quelli di Laura Pausini, Max Pezzali, Pino Daniele; tra quelli internazionali si ricorda quello del gruppo metal dei Manowar.\nIl centro.\nIl centro sportivo permette lo svolgimento di molte attivit\u00e0 tra cui calcio, tennis e nuoto.\nNei campi da calcio a 11 hanno luogo le partite casalinghe della squadra primavera del Brescia Calcio, oltre alle partite casalinghe dell'Urago Mella, Societ\u00e0 dell'omonimo quartiere cittadino che partecipa alla L.N.D. di Calcio a 11."}
{"id": "2466821", "revid": "62004", "url": "https://it.wikipedia.org/wiki?curid=2466821", "title": "Tour de l'Aude Cycliste F\u00e9minin", "text": "Il Tour de l'Aude Cycliste F\u00e9minin era una corsa a tappe femminile di ciclismo su strada che si teneva annualmente nel dipartimento dell'Aude, in Francia.\nOrganizzato per la prima volta nel 1985 da Jean Thomas, si svolgeva nel mese di maggio nell'arco di circa dieci giorni. A partire dal 1998, con la morte di Jean Thomas, l'organizzazione pass\u00f2 in carico alla figlia Anne-Marie. Dal 2005 al 2010 il Tour fu inserito nel Calendario internazionale femminile UCI come prova di classe 2.1 (2.2 nel 2008). Dopo l'edizione 2010 venne annullato per problemi logistici e finanziari.\nAlbo d'oro.\n\"Aggiornato all'edizione 2010.\""}
{"id": "2466822", "revid": "380453", "url": "https://it.wikipedia.org/wiki?curid=2466822", "title": "Cuneo Volley Ball Club 1989-1990", "text": "Questa voce raccoglie le informazioni riguardanti il Cuneo Volley Ball Club nelle competizioni ufficiali della stagione 1989-1990.\nStagione.\nLa stagione 1989-90 \u00e8 per il Cuneo, sponsorizzato dall'Alpitour, quella del debutto in Serie A1: confermato l'allenatore Gabriele Melato, nella rosa vengono inseriti il nazionale francese Philippe Blain, Giancarlo Dametto, gi\u00e0 campione d'Italia e d'Europa con il , e Luca Mantoan in arrivo dal .\nIl girone di andata del campionato vede la squadra cuneese debuttare nella massima serie con una vittoria per 3-2 contro il sestetto mantovano, successo a cui fanno seguito quattro vittorie, di cui solo una in trasferta, e otto sconfitte, che valgono il decimo posto in classifica alla pari con altre due formazioni; nel girone di ritorno sette vittorie e sei sconfitte permettono al club piemontese di scalare una posizione, raggiungendo il nono posto e rimanendo esclusa dai \"play-off\" scudetto per un quoziente set sfavorevole nei confronti di e .\nLa seconda partecipazione alla Coppa Italia, dopo l'eliminazione di negli ottavi di finale, fa registrare l'eliminazione ai quarti di finale ad opera della Gabeca che ha la meglio nel doppio confronto, grazie al successo per 3-0 nella gara di andata a Montichiari e alla sconfitta per 1-3 nel ritorno giocato a Cuneo.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "2466826", "revid": "287204", "url": "https://it.wikipedia.org/wiki?curid=2466826", "title": "Ivan Pregelj", "text": "La vita.\nIvan Pregelj nacque in una modesta famiglia di Santa Lucia, oggi Most na So\u010di in Slovenia da Mohor, sarto, e Marija Modrejc. Perse i genitori da piccolo, e il promettente ragazzino fu seguito dalla nonna paterna e dal parroco, Jo\u017eef Fabijan, che riusc\u00ec a mandarlo per un breve tempo al Seminario Maggiore di Gorizia. Ivan dovette tuttavia sostentarsi trovando impiego come stenografo presso un avvocato, che mantenne sino al 1904. Questi anni di Pregelj furono improntati ad una rigidissima ortodossia cattolica, instillata dall'insegnante al seminario padre Anton Mahni\u010d, dignitario cattolico e direttore della rivista neotomistica \"Rimski katolik\" ( Il cattolico romano ). L'educazione da questi ricevuta avrebbe seguito Pregelj, influenzandone la vita e la creazione letteraria. Sempre con l'aiuto di Fabijan, Pregelj and\u00f2 a Vienna, dove studi\u00f2 slavistica e germanistica, dopodich\u00e9 fu insegnante a Gorizia, Pisino e infine Lubiana, dove si trasfer\u00ec nel 1924 e rimase fino alla morte. La sua opera si distingue per essere composta da racconti lunghi e romanzi storici: la sua prosa \u00e8 ritenuta afferente all'espressionismo, bench\u00e9 originale per la sua condizione di uomo fortemente religioso, e per i temi ispirati al vissuto quotidiano delle genti della Tolminska ( la regione di Tolmino in cui nacque ) e alla loro storia."}
{"id": "2466829", "revid": "62004", "url": "https://it.wikipedia.org/wiki?curid=2466829", "title": "Women's Tour of New Zealand", "text": "Il Women's Tour of New Zealand (it. \"Giro della Nuova Zelanda femminile\") \u00e8 stata una corsa a tappe femminile di ciclismo su strada, che si svolgeva in Nuova Zelanda, ogni anno tra la fine di febbraio e l'inizio di marzo. Ha fatto parte del Calendario internazionale femminile UCI, classe 2.2.\nAlbo d'oro.\n\"Aggiornato all'edizione 2015.\""}
{"id": "2466836", "revid": "150129", "url": "https://it.wikipedia.org/wiki?curid=2466836", "title": "Storia di Marino nell'Et\u00e0 Moderna", "text": ""}
{"id": "2466839", "revid": "1226", "url": "https://it.wikipedia.org/wiki?curid=2466839", "title": "Tot\u00f2 nella Luna", "text": ""}
{"id": "2466845", "revid": "584834", "url": "https://it.wikipedia.org/wiki?curid=2466845", "title": "Pala San Filippo", "text": ""}
{"id": "2466846", "revid": "1793900", "url": "https://it.wikipedia.org/wiki?curid=2466846", "title": "Campbell Mithun Tower", "text": "La Campbell Mithun Tower \u00e8 un grattacielo di 42 piani situato al numero \"222\" della \"South 9th Street\" a Minneapolis, Minnesota. Al suo interno sono presenti uffici, ristoranti, negozi e ambulatori medici."}
{"id": "2466859", "revid": "767487", "url": "https://it.wikipedia.org/wiki?curid=2466859", "title": "Dipartimento di Islas de la Bah\u00eda", "text": "Il dipartimento di Islas de la Bah\u00eda \u00e8 un dipartimento dell'Honduras settentrionale avente come capoluogo Roat\u00e1n, formato dalle Islas de la Bah\u00eda vere e proprie (Roat\u00e1n, Guanaja e \u00datila), che formano il nucleo principale, le isole Cayos Cochinos, a sudovest e pi\u00f9 vicine alla costa del continente, e le Islas del Cisne (\"Isole del cigno\") a nordest.\nIl dipartimento di Islas de la Bah\u00eda comprende 4 comuni:"}
{"id": "2466863", "revid": "599013", "url": "https://it.wikipedia.org/wiki?curid=2466863", "title": "Chiesa dei Santi Nazario e Celso (Varazze)", "text": "La chiesa dei Santi Nazario e Celso \u00e8 un edificio religioso sito in piazza San Nazario nel centro storico di Varazze, in provincia di Savona. La chiesa \u00e8 sede della parrocchia omonima del vicariato di Albisola e Varazze della diocesi di Savona-Noli. L'edificio sorge nell'estrema zona di ponente del nucleo storico, al di fuori delle mura medievali.\nStoria e descrizione.\nLa chiesa originaria risale al X secolo e venne fondata da monaci lerinensi, che gi\u00e0 risedevano nel monastero dell'Isola di Bergeggi. Soppresso questo monastero, la chiesa pass\u00f2 sotto la giurisdizione della diocesi di Savona.\nL'aspetto attuale si deve ad interventi successivi, in particolare operati tra il Settecento e l'Ottocento. Dell'originario edificio non rimane nulla. Di medie dimensioni, la chiesa \u00e8 divisa in tre navate ed \u00e8 sede di una delle due parrocchie del centro cittadino. La facciata \u00e8 opera posteriore risalente al 1870.\nL'interno, finemente decorato con stucchi dorati e affreschi di Giuseppe Isola, conserva una tela seicentesca di bottega olandese, una statua marmorea della \"Madonna della Neve\" e quadri di epoca contemporanea di Bartolomeo Delfino.\nSopra l'ingresso principale si trova un organo a canne, opera di Tommaso II Roccatagliata risalente alla seconda met\u00e0 del Settecento, restaurato e riveduto da Gerolamo Mordeglia nel 1925."}
{"id": "2466871", "revid": "436907", "url": "https://it.wikipedia.org/wiki?curid=2466871", "title": "The EP Compilation", "text": "The EP Compilation, noto anche come This Album Contains Old Songs &amp; Old Pictures Vol. 1, \u00e8 una raccolta del gruppo hardcore punk svedese Refused. \u00c8 stata pubblicata nel 1997 e, nel 2002, ne \u00e8 uscita una nuova versione, con una lista tracce diversa. L'album contiene materiale estratto dagli EP della formazione di Ume\u00e5.\nTracce.\nTutte le tracce dei Refused eccetto dove indicato."}
{"id": "2466875", "revid": "2056951", "url": "https://it.wikipedia.org/wiki?curid=2466875", "title": "Militello in Val di Catania", "text": "Militello in Val di Catania (\"Milite\u1e0d\u1e0du\" in siciliano), fino al 1862 chiamato Militello in Val di Noto, \u00e8 un comune italiano di abitanti della citt\u00e0 metropolitana di Catania in Sicilia. \nPer il grande valore del suo patrimonio monumentale nel 2002 \u00e8 stata inserita, insieme ad altre sette citt\u00e0 tardo barocche del Val di Noto, nella lista dei siti dichiarati dall'UNESCO Patrimonio dell'umanit\u00e0.\nGeografia fisica.\nMilitello in Val di Catania si trova sulle estreme propaggini settentrionali dei monti Iblei, a 45\u00a0km da Catania e 38\u00a0km da Caltagirone alle quali \u00e8 collegata dalla Strada Statale 385. Altre strade statali che permettono di raggiungere Militello sono la SS 417 (Catania-Gela), la SS 124 (Siracusana) e la SS 194/514 (Ragusana) alle quali \u00e8 collegata da viabilit\u00e0 provinciale. \u00c8 anche possibile raggiungere Militello in treno fino all'omonima stazione, situata alla periferia nord del paese, attraverso la Ferrovia Catania-Caltagirone-Gela.\nGeologia.\nL'abitato di Militello si trova quasi al limite dell'Avanfossa Gela-Catania, osservabile gi\u00e0 nelle zone di Palagonia, ad un'altezza di 413 metri s.l.m. circa. Il substrato su cui poggia \u00e8 di tipo calcareo e appartiene al dominio di Avampaese Ibleo. Sono spesso presenti in affioramento le lave basaltiche quaternarie, riferibili alle effusioni sottomarine dovute al sottoscorrimento dell'Avampaese sotto la Catena Maghrebide. La \"pillows lava\" o \"lava a cuscini\" \u00e8 osservabile in abbondanza all'entrata Sud di Militello. Procedendo in direzione Scordia si pu\u00f2 osservare uno spaccato del substrato militellese, in corrispondenza della Gola del Carcarone, che \u00e8 la parte pi\u00f9 superficiale e residuale dell'Avampaese.\nSi riconoscono le ben evidenti colate laviche quaternarie interposte al calcare organogeno. L'area \u00e8 interessata anche da vistosi fenomeni carsici, come le innumerevoli grotte esistenti presso contrada Poggio Croce, che furono in passato protagoniste essenziali per la costruzione di insediamenti umani, come, ad esempio, le coste di Santa Febronia a Palagonia.\nMilitello gode di un'altitudine minore, circa 413 m s.l.m., rispetto al cuore degli Iblei, circa 800 m s.l.m., a causa del progressivo abbassamento dell'area, dovuto alla nascita di faglie a carattere per lo pi\u00f9 normale, che permettono all'Avampaese di sottoscorrere al di sotto del Dominio Europeo. Questo fenomeno \u00e8 osservabile proprio a Poggio Croce in direzione NO ed \u00e8 alla base della genesi del Graben di Scordia in direzione ENE (Geol. Giovanni Paolo Amenta).\nStoria.\nOrigini.\nIl territorio di Militello \u00e8 stato abitato sin dall'antichit\u00e0. Le aree archeologiche presenti in prossimit\u00e0 del centro abitato testimoniano la frequentazione del territorio lungo un arco cronologico che va dall'et\u00e0 del rame e del bronzo (necropoli di Dosso Tamburaro, Frangello, Oxina) all'et\u00e0 del ferro (necropoli di Castelluccio, Oxina), dal periodo classico ed ellenistico (necropoli di Fildidonna, Piano Maenza) a quello bizantino e arabo (necropoli di Santa Barbara, S. Maria la Vetere, Oxina). Alla luce di queste testimonianze, e in ragione della sua posizione geografica, in et\u00e0 antica il centro va compreso come uno dei diversi villaggi (komai), privi di indicazione onomastica, presenti nel vasto territorio della citt\u00e0 greca di Leontinoi, riferimento urbano di tutta l'area (chora leontinoa).\nNonostante l'evidenza archeologica, numerose sono state le ipotesi sulla fondazione della citt\u00e0, alcune delle quali di carattere leggendario. La pi\u00f9 conosciuta di queste, sebbene priva di riscontri documentali, \u00e8 quella dello scrittore militellese Pietro Carrera (1573-1647), che fa risalire la fondazione di Militello al tempo della Seconda Guerra Punica: le truppe romane del console Marco Claudio Marcello, durante l'assedio di Siracusa del 212 a.C., nel tentativo di scampare ad un'epidemia di malaria cercarono un luogo pi\u00f9 sicuro dove accamparsi, trovando a circa trenta miglia dalla costa un altopiano caratterizzato da aria salubre e acque limpide. Fu cos\u00ec che sarebbe stata fondata la colonia di \"Militum Tellus\" (terra di soldati) che diede il nome all'abitato. Pi\u00f9 verosimilmente, invece, come suggeriscono importanti testimonianze monumentali (resti di una torre-dongione normanna) e diplomatiche (un provvedimento ecclesiastico di Ruggero II, gran conte di Sicilia e Calabria, dell'anno 1115), l'origine dell'odierno abitato \u00e8 da ricondurre alla politica di controllo del territorio intrapresa dai Normanni al termine della conquista della Sicilia (fine sec. XI). Pertanto, il toponimo latino-medievale \"Militellus\" (da \"Militum Tellus\", ossia \"terra dei soldati\") farebbe riferimento alla distribuzione di terre, operata dal conte Ruggero I, in favore dei membri del suo esercito (come riferisce il cronista Goffredo Malaterra). Ai Normanni si devono infatti i primi cenni di attivit\u00e0 edilizia nel luogo, come la chiesa di Santa Maria (poi divenuta Santa Maria della Stella) e la torre-dongione ad essa adiacente, edifici costruiti a ridosso della cava, in un contesto abitativo prevalentemente rupestre.\nDurante il periodo normanno, l'abitato e il suo territorio furono infeudati a Simone del Vasto, conte degli Aleramici di Sicilia, al quale succedette il figlio Manfredi. Pass\u00f2 successivamente ai nobili Alaimo Lentini e Lanfranco Lentini di San Basilio, i due si distinsero per le loro imprese militari nell'armata normanna del gran conte Ruggero che per premiarli nel 1101 diede loro i castelli di Militello, Ossina, e Idra. Nel 1248, l'imperatore Federico II concesse in perpetuo il \"casale et castrum\" di Militello in Val di Noto, col rango di baronia, al nobile Bonifacio de Camerana figlio di Oddone. Quest'ultimo era un milite originario delle Langhe piemontesi, che nel 1237 aveva ottenuto dall'imperatore il permesso di immigrare in Sicilia, col suo seguito di coloni lombardi (a quel tempo erano genericamente chiamati \"lombardi\" tutti gli abitanti dell'Italia settentrionale, quella nord-occidentale in particolare) i quali andarono ad accrescere cos\u00ec il numero dei cosiddetti \"Lombardi di Sicilia\".\nEt\u00e0 feudale.\nI Camerana tennero il casale di Militello per alcuni decenni, fino a quando l'ultima esponente della famiglia, Maria Camerana, lasci\u00f2 il feudo in eredit\u00e0 al figlio Abbo Barresi (1308). Nel 1339 il re di Sicilia Pietro II d'Aragona concesse al barone Abbo Barresi il privilegio di circondare di mura l'abitato, collocandovi all'interno il castello. Fu in seguito a questa circostanza, che l'abitato di Militello divenne una \"terra\" del regno (ossia citt\u00e0 con capacit\u00e0 fiscale e militare).\nNel 1473 il castello di Militello fu teatro di un delitto passionale ai danni di donna Aldonza Santapau, marchesa di Licodia, moglie del barone di Militello Antonio Piero Barresi. Falsamente accusata di adulterio dai cognati, questa fu uccisa dal marito insieme al presunto amante, il segretario baronale Pietro Caruso, detto \"Bellopiede\" per la sua perizia nella danza. La fosca vicenda ha alimentato, nel corso dei secoli, una ricca produzione letteraria e di racconti popolari, inaugurando cos\u00ec la lunga serie di storie di drammi della gelosia siciliana, fra i quali il noto romanzo \"La baronessa di Carini\" di Salomone Marino, e la famosissima novella \"Cavalleria Rusticana\" di Giovanni Verga. Sotto la signoria dei Barresi, a met\u00e0 del XVI secolo, il feudo assurse alla dignit\u00e0 di marchesato. Estinta la dinastia dei Barresi, con il matrimonio tra Caterina Barresi e Fabrizio Branciforte, principe di Butera e conte di Mazzarino, nel 1571 la citt\u00e0 pass\u00f2 ai Branciforte, uno dei casati pi\u00f9 importanti di Sicilia, che la tennero fino all'abolizione della feudalit\u00e0 (1812).\nA cavallo tra i secoli XV e XVI \u00e8 ben documentata a Militello la presenza di una numerosa comunit\u00e0 ebraica con la sua sinagoga.\nIl periodo compreso fra i secoli XVI e XVIII fu un'epoca di grande splendore per la citt\u00e0, e in particolare gli anni della signoria del marchese Francesco Branciforte (1575-1622) e della consorte Giovanna d'Austria (figlia di don Giovanni d'Austria e nipote dell'imperatore Carlo V d'Asburgo, re di Spagna e di Sicilia), e della loro figlia Margherita d'Austria e Branciforte (1605-1649), sposa di Federico Colonna duca di Tagliacozzo. Durante il loro governo, la citt\u00e0 si arricch\u00ec di nuovi edifici e fondazioni, come la nuova ala del castello, chiese, monasteri, palazzi per l'amministrazione, fontane pubbliche, una grande biblioteca e una stamperia tra le prime del Regno di Sicilia, dove nel 1617 fu pubblicato il trattato \"Il giuoco de gli scacchi\" di Pietro Carrera, importante testo di riferimento della scacchistica moderna (famoso per la cosiddetta \"difesa siciliana\").\nIl terribile terremoto dell'11 gennaio 1693 distrusse molti di questi edifici, purtuttavia la felice ricostruzione del secolo successivo porter\u00e0 alla realizzazione di gioielli di grande pregio architettonico, come le nuove chiese parrocchiali di Santa Maria della Stella e di San Nicol\u00f2, e nuovi palazzi nobiliari. Fra le fondazioni pi\u00f9 importanti di Francesco Branciforte va menzionato il grandioso monastero di San Benedetto (1616), vero cuore pulsante della vita economica e culturale della citt\u00e0. Intorno al 1735 ne divenne priore Vito Maria Amico, erudita, scrittore e storico di grande fama (Carlo di Borbone, re di Napoli e di Sicilia, lo nomin\u00f2 nel 1751 \"regio storiografo\"). Questi, durante il suo soggiorno militellese, raccolse fossili e reperti archeologici nel territorio intorno alla citt\u00e0, da destinare al Museo di antichit\u00e0 greco-romane da lui fondato insieme alla Biblioteca nel Monastero di San Nicol\u00f2 l'Arena di Catania.\nIn et\u00e0 moderna, oltre all'agricoltura, a Militello erano fiorenti molteplici attivit\u00e0 economiche: la produzione della polvere da sparo, della seta, della \"salsola\" (sali di potassio per la preparazione del sapone), della colla; la concia delle pelli (vi era impiegato il 10% della popolazione); la molitura dei cereali (tutti i mulini lungo i corsi d'acqua erano propriet\u00e0 del marchese); la lavorazione del tabacco anche da fiuto (qui nacque il marchio \"Tabacco Branciforte\"). Non \u00e8 raro in questo periodo vedere le diverse maestranze organizzarsi in confraternite religiose, animando ulteriormente la vita della citt\u00e0 con feste e processioni. Con la morte di Giuseppe Branciforte (1675), vicario generale del Regno di Sicilia sotto Carlo II d'Asburgo, nessuno dei marchesi di Militello risiedette pi\u00f9 nella citt\u00e0, e nel corso del XVIII secolo l'amministrazione del feudo sar\u00e0 delegata a funzionari locali, esponenti dell'aristocrazia militellese, come i Majorana. Ultimo signore di Militello fu Michele Ercole II Branciforte, che tenne il feudo dal 1799 al 1812.\nDall'abolizione del feudalesimo ad oggi.\nCon l'abolizione del feudalesimo (1812), a Militello si affacci\u00f2 una nuova classe dirigente, composta da nobili, clero e ricchi proprietari terrieri, rappresentata dalle famiglie Majorana, Baldanza, Reforgiato, Reina e altre. I Majorana, in particolare, divennero protagonisti assoluti della vicenda politica di Militello lungo tutto l'Ottocento e i primi del Novecento. Con la creazione del nuovo Stato Unitario Italiano (1861) la condizione economica e sociale di Militello non miglior\u00f2, anzi la soppressione degli ordini religiosi e l'incameramento dei monasteri che ne segu\u00ec (1867) sottrasse alla citt\u00e0 le sue principali agenzie d'impiego e le sue pi\u00f9 importanti istituzioni assistenziali. Un nuovo avvio di crescita demografica e di ripresa dell'edilizia pubblica si avr\u00e0 soltanto a partire dai primi decenni del XX secolo (in questi anni venne realizzata la Villa Comunale \"Vittorio Veneto\", l'Ospedale \"Basso Ragusa\", l'Istituto \"Melchiorre Bisicchia\", la Scuola Elementare \"Pietro Carrera\", il Cine-Teatro \"Tempio\", ecc.), con una appendice fra gli anni '70 e '80.\nIn et\u00e0 pi\u00f9 recente, la storia di Militello non \u00e8 diversa da quella della maggior parte dei piccoli comuni siciliani, in cui a una economia basata essenzialmente sull'agricoltura e su una modesta attivit\u00e0 artigianale fa riscontro una forte emigrazione e un costante calo demografico. Per la ricchezza del suo patrimonio artistico-monumentale, Militello nel 2002 ha ottenuto il riconoscimento UNESCO, venendo inserita fra le citt\u00e0 del Val di Noto dichiarate Patrimonio dell'Umanit\u00e0. Un riconoscimento prestigioso dal quale sperare un rilancio della cittadina, soprattutto sotto il profilo turistico, culturale ed economico.\nMonumenti e luoghi d'interesse.\nNel 2002 l'UNESCO ha riconosciuto il Val di Noto Patrimonio dell'Umanit\u00e0 inserendovi, oltre a Militello in Val di Catania, anche le citt\u00e0 di Caltagirone, Catania, Modica, Noto, Palazzolo Acreide, Ragusa e Scicli, ovvero le cosiddette Citt\u00e0 tardo barocche del Val di Noto.\nChiese urbane.\nChiesa dal profilo ampio e slanciato fu edificata a partire dal 1721 in sostituzione dell'antica Matrice (oggi detta San Nicol\u00f2 il Vecchio e non pi\u00f9 esistente) distrutta dal terremoto del 1693. Fu aperta al culto nel 1740. Nel 1750 fu completato il primo ordine della facciata progettato dall'architetto Girolamo Palazzotto, mentre nel 1765 furono realizzati il secondo ordine e il campanile con cupolino in stile orientale dall'architetto catanese Francesco Battaglia. Sul finire del XIX secolo, fu ingrandita con la costruzione del transetto e dell'abside e nel 1904 vi fu sopraelevata la cupola, prima opera in cemento armato della Sicilia orientale, alta 30 metri, che nelle forme si ispira all'architettura catanese del tardo settecento.\nL'interno della chiesa, a croce latina, presenta tre navate divise da cinque arcate sorrette da dodici pilastri con capitelli ionici, le navate sono decorate da raffinati stucchi settecenteschi ai quali si aggiungono nei pennacchi della cupola le statue dei quattro evangelisti, eseguiti dallo scultore catanese Giuseppe D'Arrigo (1904). Nel 1950 furono realizzati gli affreschi della volta e dell'abside dal concittadino Giuseppe Barone, raffiguranti scene della vita di San Nicola e della vita di Ges\u00f9. Il prospetto barocco della chiesa, scandito da otto grandi paraste con alti basamenti e capitelli corinzi, comprende il portale centrale (recuperato dall'altare maggiore della vecchia matrice) con colonne binate e timpano ad arco spezzato e le due porte laterali, dette \u201cdel sole\u201d e \u201cdella luna\u201d sormontate da finestre.\nTra le opere pi\u00f9 importanti custodite al suo interno troviamo: la grande pala d'altare del 1761, entro macchina lignea, raffigurante la \"Predicazione di San Nicol\u00f2\" di Vito D'Anna; alcuni altari di recupero tra cui la seicentesca cappella della Piet\u00e0 da San Nicol\u00f2 il Vecchio; le pregevoli statue di \"San Nicola in cattedra\" e \"Santa Lucia\" del XVII secolo (anch'esse dalla vecchia matrice) e un bel gruppo scultoreo di fattura napoletana raffigurante la \"Sacra Famiglia\" del 1748. Custodisce inoltre la pregevole effigie lignea del \"Santissimo Salvatore\", Patrono della Citt\u00e0, opera del palermitano Girolamo Bagnasco di fine Settecento, arricchita da un elegante fercolo dorato con angeli sorreggenti una corona, realizzato nei primi decenni dell'Ottocento dal ragusano Corrado Leone. Dal 1981 gli ambienti sotterranei delle vecchie cripte sepolcrali della chiesa ospitano il Museo \"San Nicol\u00f2\", importante istituzione che custodisce ed espone numerose opere d'arte e sacre suppellettili provenienti dalla Chiesa Madre e dalle sue chiese filiali.\nPer le innumerevoli opere d'arte custodite al suo interno e per la maestria profusa nella sua originale ricostruzione ad opera dei locali lapidum incisores nonch\u00e9 quale fulgida espressione del genio esuberante dell'arte e dell'architettura del tardo barocco, la Matrice di Militello \u00e8 stata dichiarata nel 2002 dall'UNESCO Patrimonio dell'Umanit\u00e0.\nL'insigne Santuario di Santa Maria della Stella di Militello fu edificato a partire dal 1722, in sostituzione dell'antica Basilica di Santa Maria della Stella distrutta dal terremoto del 1693 (oggi detta Santa Maria la Vetere). Fu aperto al culto nel 1741. Il tempio, dedicato alla Madonna della Stella patrona principale della citt\u00e0, \u00e8 collocato in cima ad un'ampia scalinata e presenta un'armoniosa facciata ricca di intagli, affiancata da una poderosa torre campanaria. Il disegno della facciata si deve all'architetto Giuseppe Ferrara da Palazzolo Acreide, i pregevoli stucchi settecenteschi che decorano l'interno sono invece dell'agrigentino Onofrio Russo della scuola del Serpotta. L'interno, a pianta basilicale a tre navate, possiede dodici altari ed \u00e8 diviso da leggiadri pilastri che sostengono l'ampia volta a botte decorata a stucco e affrescata del pittore militellese Giuseppe Barone (1947). Gli affreschi della volta raffigurano: la \"Presentazione al Tempio\", l\"Annunciazione\" e l\"Incoronazione della Beata Vergine\". Tra i numerosi capolavori d'arte in essa custoditi troviamo: la preziosa statua in legno e canapa della \"Madonna della Stella\" (1618), oggetto da secoli di uno speciale culto e devozione, restaurata nel 1693 a seguito del terremoto dallo scultore Camillo Confalone, e intronizzata nei giorni della festa annuale entro un ricco fercolo ligneo settecentesco; una grandiosa pala d'altare di Olivio Sozzi raffigurante la \"Nativit\u00e0 di Maria,\" incorniciata da una macchina lignea del 1753\";\" la pregevole statua lignea del \"Cristo alla colonna\" (1630), attribuita a frate Umile da Petralia ma rifatta nel 1693 dal militellese Gaetano Frazzetto; numerose tele di pregio con ricche cornici lignee a zecchino, come quella raffigurante il \"Martirio di San Bartolomeo\" del 1694; i sarcofagi in pietra dei feudatari della citt\u00e0 dei secoli XV e XVI, testimonianza del \"Regio Patronato\" di cui la chiesa godette fino al 1788 e della sua antichit\u00e0 come chiesa sacramentale della citt\u00e0. La chiesa conserva poi la straordinaria pala d'altare in terracotta invetriata dello scultore fiorentino Andrea della Robbia raffigurante la \"Nativit\u00e0 di Ges\u00f9\" (1487), proveniente da Santa Maria la Vetere. La Sacrestia-Tesoro del Santuario conserva numerose e preziose opere d'arte provenienti dalla chiesa parrocchiale e dalle sue chiese filiali. Nel 2002 il santuario \u00e8 stato inserito nella lista Unesco dei beni Patrimonio dell'Umanit\u00e0.\nVoluto dal principe Francesco Branciforte e dalla moglie Giovanna d'Austria, e completato dalla figlia Margherita, il vasto complesso benedettino di Militello fu costruito tra il 1616 e il 1646, su disegno del monaco Valeriano De Franchi, e si contraddistingue per l'impianto manierista con notevoli spunti barocchi nell'intaglio. Per dimensioni \u00e8 il terzo monastero benedettino di Sicilia dopo quelli di Catania e Monreale. L'interno della chiesa (oggi parrocchia) ampio e luminoso conserva numerose opere d'arte di pregevole fattura. I locali dell'ex monastero invece, dopo l'espulsione dei monaci e il sequestro da parte dello Stato italiano (1866), ospitano la casa comunale e sono stati recentemente oggetto di recupero architettonico e valorizzazione funzionale.\nFu fondata in et\u00e0 normanna (fine sex. XI) sul sito di un cimitero cristiano di et\u00e0 pi\u00f9 antica. Fu per secoli la parrocchia dei feudatari della citt\u00e0 e dei militellesi legati per lingua o condizione socio-economica al gruppo etnico dominante, costituito inizialmente da Normanni e Lombardi venuti nell'isola a seguito della conquista, o immigrati nei decenni successivi e naturalizzati come sudditi del Regno di Sicilia accanto ai precedenti gruppi etnici di siculo-greci, arabi ed ebrei. Distrutta e ricostruita pi\u00f9 volte nel corso dei secoli, venne dismessa nell'esercizio delle funzioni parrocchiali per i danni riportati a seguito del terremoto del 1693.\nQuesta bellissima chiesa fu costruita agli inizi del '500 per iniziativa devozionale del sacerdote militellese don Nicola Di Salvo. Il decreto di erezione, a firma del vescovo di Siracusa mons. Dalmazio Gabriele, riporta la data del 18 aprile 1503. L'edificio fu costruito in prossimit\u00e0 del palazzo estivo dei Barresi nel cui prospetto era presente un'edicola votiva raffigurante la Madonna della Catena. L'interno \u00e8 decorato da sfarzosi stucchi secenteschi e da un pregevole soffitto ligneo.\nIl convento dei frati Cappuccini di Militello fu voluto nel 1575 da Caterina Barresi, pochi anni dopo la morte del fratello Vincenzo primo marchese di Militello. Accanto al convento esisteva gi\u00e0 una piccola chiesa che tuttavia fu ricostruita nel 1582. L'edificio resistette alle scosse del 1693, le poche parti rovinate furono rifatte e completate nel 1709. La chiesa ad unica navata presenta diverse cappelle a intaglio e uno straordinario altare maggiore in legno che fa da cornice alla superba pala con \"Santa Maria degli Angeli e sei santi\" dipinta nel 1612 da Filippo Paladini. La pala nasconde inoltre un ricco reliquiario a intaglio del 1777 con oltre cinquecento reliquie di santi. In un altare della chiesa \u00e8 esposto il corpo di San Feliciano Martire, qui traslato da Roma. Il convento in passato fu sede di noviziato e ospit\u00f2 diversi capitoli provinciali dell'Ordine. In questa chiesa, vicino all'altare della Madonna, \u00e8 sepolto il Servo di Dio padre Biagio da Caltanissetta (1634-1684), predicatore cappuccino, celebre in vita per numerosi miracoli. A seguito della soppressione del 1866 l'edificio pass\u00f2 al demanio ma fu riscattato. Fino ai primi anni '80 del XX secolo era ancora abitato dai frati. Oggi per mancanza di religiosi la chiesa, propriet\u00e0 della Provincia Cappuccina di Siracusa, \u00e8 affidata ai religiosi del convento cappuccino di Augusta (SR), che una volta al mese vi celebrano la Messa. Il convento invece \u00e8 affidato in comodato d'uso ad un ente assistenziale privato. Notevole importanza riveste anche la biblioteca del convento oltre ad altre opere d'arte come otto originali paliotti in cuoio dipinto e dorato custoditi oggi presso il Museo dei Cappuccini di Caltagirone.\nChiese in rovina o scomparse.\nSi tratta di una cappella rupestre scavata in un fianco della cava di S. Maria la Vetere, ormai definitivamente compromessa nel suo originario assetto ipogeo da ampi crolli. L'assenza di notizie storiche ha incoraggiato gli studiosi a elaborare le ipotesi pi\u00f9 diverse circa le sue originarie funzioni cultuali (catacomba paleocristiana; chiesa bizantina; cappella teutonica), ma verosimilmente fu realizzata in et\u00e0 normanna (XII sec.) come oratorio di pertinenza dell'attiguo complesso rupestre di S. Maria la Vetere. Le pareti interne sono caratterizzate da una serie ininterrotta di nicchie scavate nella roccia, che originariamente servivano da spalliere per seggi (una sorta di \"stallo\" rupestre). Alcune di queste nicchie presentano incisioni con croci e simboli riconducibili ai Templari. Nella parete Sud, si trova un altare ricavato interamente nella roccia, sotto cui si aprono delle tombe a fossa, che dimostrano anche un uso funerario della chiesa. L'abate Vito Maria Amico, nella met\u00e0 del '700, vedeva ancora delle pitture di cui oggi non rimane alcuna traccia. Negli ultimi secoli \u00e8 stata ininterrottamente utilizzata come cripta cimiteriale e ossario. Oggi \u00e8 inserita nel contesto del Parco Archeologico di S. Maria la Vetere.\nSociet\u00e0.\nOspedali.\nOspedale vecchio.\nIl primo ospedale della citt\u00e0 fu quello di San Michele costruito in prossimit\u00e0 dell'attuale chiesa degli Angeli Custodi. Di antica fondazione (forse per iniziativa dei cavalieri dell'Ordine dei Templari nei primi decenni del XIII sec.), l'ospedale funzion\u00f2 fino agli inizi del XVII secolo. Successivamente, nel 1629, per volere di donna Giovanna d'Austria, sposa del principe Francesco Branciforte e marchesa di Militello, fu costruito con lascito perpetuo un nuovo ospedale affidato alla cura dei Fatebenefratelli di San Giovanni di Dio presso il loro convento. Distrutto dal terremoto del 1693, questo ospedale smise di funzionare per alcuni decenni fino a quando, nel 1721, fu ricostruito insieme al convento e alla attigua chiesa di Sant'Antonio Abate. Nel 1929, l'ospedale, il convento e la chiesa, ormai pericolanti, furono demoliti per far posto alla nuova canonica della parrocchia di Santa Maria della Stella.\nOspedale nuovo.\nLa costruzione del nuovo ospedale ebbe inizio negli anni trenta del '900, inglobando lo stabile del convento dei Minimi di San Francesco di Paola, che pochi anni prima era stato adibito ad ospizio per anziani invalidi a seguito di un lascito del benefattore Saverio Pappalardo Lombardo (1912). Un nuovo padiglione invece, inaugurato nel 1933, fu dovuto alla munificenza del dott. Antonio Astuti, anch'egli artefice di un lascito disposto con proprio testamento del 1926, nel quale dichiarava di istituire per suo \u201cerede universale l'ospedale di Militello\u201d, al quale donava e legava tutti i suoi \u201cbeni urbani e rusticani\u201d. L'ospedale civile, intitolato poi a Mario Basso Ragusa, \u00e8 ancora oggi in funzione.\nMercati e fiere.\nIl mercato a Militello in Val di Catania venne istituito nel secondo dopoguerra e si svolgeva (come oggi) una volta a settimana, il marted\u00ec. Nel 2001 il Comune decise di spostare la sede del mercato settimanale dalla piazza Sant'Agata e vie limitrofe al viale Regina Margherita, sito pi\u00f9 capiente e periferico, in modo da decongestionare il traffico nel centro cittadino. A Militello in Val di Catania esistevano anche alcune fiere storiche, come quella annuale di San Giuseppe che si svolgeva tra il 18 e il 26 marzo. Questa fiera and\u00f2 in oblio gi\u00e0 alla fine del Settecento. Si sper\u00f2 di riattivarla, inutilmente, grazie ad un regio decreto del 1845. L'annuale fiera di Santa Maria della Stella, invece, fu istituita nel 1446 per privilegio del re di Sicilia Alfonso I d'Aragona, era una \"fiera franca\" e si svolgeva dall'1 al 15 settembre. Era una fiera ricchissima, tra le pi\u00f9 importanti del Regno di Sicilia, che attirava commercianti da tutta l'isola. Vi si poteva trovare ogni genere di mercanzia ed alimentari; per secoli fu molto fiorente. Quest'ultimo appuntamento perse importanza nell'Ottocento, sino a scomparire del tutto agli inizi del XX secolo.\nCultura.\nBiblioteca comunale \"Angelo Majorana\".\nIstituita nel 1910, ne fu fondatore il direttore didattico Giuseppe Musumeci Ristagno. Possiede un patrimonio librario di circa 40.000 volumi con un fondo antico di oltre 2.000 tomi che vanno dalla fine del XV agli inizi del XX secolo. A questi si aggiunge una ricca raccolta di dischi in vinile, cd e videocassette custodite nella sala multimediale. Il numero degli iscritti al prestito \u00e8 di circa 2.500 utenti. Particolarmente pregiati sono: un incunabolo del 1498 (\"Rosarium Sermonum\" di Bernarbino de' Busti) e trentuno cinquecentine, tra le quali ventidue edizioni veneziane, due di Lione, una di Palermo e una di Napoli.\nTeatri e cinema.\nIl primo progetto di un teatro civico a Militello risale al 1871, anche se si deve aspettare fino al 1887 per vedere l'avvio dei lavori, questa volta su progetto del grande architetto palermitano Giovan Battista Filippo Basile (figlio adottivo del botanico, di origini militellesi, Vincenzo Tineo), autore del pi\u00f9 famoso Teatro Massimo di Palermo. A qualche anno dall'inizio dei lavori, tuttavia, la scomparsa del Basile (1891) determina l'interruzione dell'opera e il definitivo abbandono del progetto. Successivamente un nuovo progetto viene presentato e nel 1942 vede finalmente la luce il Cine Teatro \"Tempio\" (dal cognome del proprietario), realizzato su disegno del geometra militellese Antonio Portuso che si ispira nello stile al razionalismo italiano di quegli anni. Il Teatro \"Tempio\" ha costituito il cuore della vita culturale e artistica della citt\u00e0 almeno fino alla fine degli anni '90 quando, ormai fatiscente, viene acquistato dalla Provincia regionale di Catania che lo trasforma radicalmente in un nuovo teatro di lirica e prosa su progetto dell'architetto Giorgio Potenza. Di recente \u00e8 tornato a ricoprire il ruolo di importante infrastruttura culturale della cittadina. Nella citt\u00e0 di Militello esisteva anche un'altra sala cinematografica, il Cinema \"Fucile\" (dal nome del proprietario).\nRadio e televisione.\nA Militello esiste solo una emittente radiofonica, fondata nel 1978 con il contributo di diversi appassionati. Il suo nome, Radio Venere, si ispira alla Dea della bellezza. Il palinsesto dell'emittente prevede la diffusione giornaliera di rubriche varie e approfondimenti. La testata giornalistica \u00e8 diretta dal dott. Lucio Gambera. A Militello esisteva anche una emittente televisiva, la R.A.M. (Radio Audizioni Militello) soppressa nella prima met\u00e0 degli Anni '90. Tra i programmi della R.A.M. si ricordano le partite di calcio della squadra locale, le feste patronali, il concorso canoro \"Cantabimbo\", il concorso a quiz per i ragazzi delle scuole cittadine \"Chiss\u00e0 chi lo sa...\", le tombole di Capodanno e, non ultima, la diretta del matrimonio tra Pippo Baudo e Katia Ricciarelli nel 1986 dall'ex monastero di S. Benedetto Abate.\nGastronomia.\nIl prodotto pi\u00f9 conosciuto di Militello \u00e8 certamente il ficodindia, che eccelle in questo comprensorio per variet\u00e0 e caratteristiche organolettiche. Lo si trova presente nella tavola militellese non solo come dessert, da gustare fresco a fine pasto o in qualunque altro momento della giornata, ma anche come materia prima di numerose preparazioni.\nLa gastronomia tipica militellese \u00e8 poi sostanzialmente quella dolciaria. Oltre ai dolci tipici della pi\u00f9 vasta tradizione siciliana, Militello vanta anche specialit\u00e0 proprie, frutto della fantasia e della perizia della gente del luogo, e dell'antica arte culinaria coltivata nei monasteri presenti in citt\u00e0. Ricordiamo:\nLuoghi di interesse naturalistico.\nCascate dell'Ossena.\nSi tratta di belle cascate naturali situate a Sud del territorio di Militello al confine con il territorio di Francofonte (SR), raggiungibili tramite la sp28 ii Militello-Vizzini Scalo bivio per Francofonte. Incastonate in un bellissimo contesto ambientale, caratterizzato da specie ripariali che accompagnano il corso d'acqua e dalla presenza di olivastri, carrubi, querce, ficodindia, tamerici e oleandri, esse sono alimentate in regime permanente dal fiume Ossena (o Oxena). L'Ossena \u00e8 un affluente del Trigona il quale a sua volta si versa in parte nel lago di Lentini e in parte nel San Leonardo (fiume che attraversa la Piana di Catania e sfocia nel mar Ionio). Rocce basaltiche ne caratterizzano l'alveo e la loro visita \u00e8 affascinante, specie nelle stagioni calde per il refrigerio che offrono. La visita di queste cascate permette di godere di un ambiente inusuale, formato da cave verdeggianti e pianori assolati: si percorre il fondo di una di queste cave, sotto una galleria vegetale che funge da volta, e si perlustra controcorrente il fiume che non \u00e8 mai profondo. Le Cascate dell'Ossena costituiscono oggi uno degli ambienti naturali pi\u00f9 integri e affascinanti degli Iblei catanesi.\nCava del Carcarone.\nSi tratta di uno spettacolare, profondo e articolato canyon situato ad Est dell'abitato, ben visibile dai tornanti della provinciale 28/I per Scordia (CT). Diverse cavit\u00e0 presenti lungo le alti pareti rocciose del canyon, in et\u00e0 preistorica, hanno offerto l'occasione per la formazione di insediamenti umani. Grande interesse geologico riveste nel sito la presenza di estesi banchi di coralli fossili.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede a Militello la societ\u00e0 di calcio A.S.D. Militello Val Catania, che ha disputato campionati dilettantistici regionali.\nAvevano sede nel comune: la societ\u00e0 di pallavolo CPM Militello fondata nel 1979, che raggiunse il suo apice con i campionati di serie B e la societ\u00e0 Assovolley. Hanno cessato entrambe l'attivit\u00e0. \u00c8 invece attiva la societ\u00e0 femminile Volley Club Militello.\nImpianti sportivi.\nStrutture sia pubbliche che private.\n-Palazzetto dello Sport\n-Stadio comunale, sito in Viale Regina Margherita (terra battuta)\n-Stadio comunale con relativa pista di atletica, sito in via Grenchen (erba naturale)\n-Piscina comunale \n-Campo da tennis\n-Campo da calcio a 5 (due impianti di cui uno privato)"}
{"id": "2466878", "revid": "984922", "url": "https://it.wikipedia.org/wiki?curid=2466878", "title": "Dipartimento di La Paz (Honduras)", "text": "Il dipartimento di La Paz \u00e8 un dipartimento dell'Honduras sudoccidentale avente come capoluogo La Paz.\nIl dipartimento di La Paz comprende 19 comuni:"}
{"id": "2466879", "revid": "92723", "url": "https://it.wikipedia.org/wiki?curid=2466879", "title": "Futbol'nyj Klub Borysfen", "text": "Il Futbol'nyj Klub Borysfen \u00e8 stata una societ\u00e0 di calcio ucraina con sede nella citt\u00e0 di Boryspil'.\nFondata nel 1997, viene presto promossa nella Druha Liha, terza divisione nazionale.\nDebutta nella massima serie nel Campionato 2003-2004, piazzandosi al sesto posto a pari merito con l'Obolon' Kiev. Si classifica invece in sedicesima ed ultima posizione nel 2004-2005, retrocedendo.\nDopo la pausa invernale del campionato 2006-2007, la societ\u00e0 va in bancarotta."}
{"id": "2466881", "revid": "767487", "url": "https://it.wikipedia.org/wiki?curid=2466881", "title": "Giuseppe Lacedelli", "text": "Biografia.\nFrequent\u00f2 l'accademia di Venezia in giovent\u00f9, poi torn\u00f2 in patria, dove decor\u00f2 la Chiesa di sant'Antonio da Padova in localit\u00e0 Chiave, quando essa venne ricostruita nei primi del XIX secolo a seguito dell'incendio che devast\u00f2 la frazioncina della localit\u00e0 montana. \nIn seguito si trasfer\u00ec a Vienna e studi\u00f2 all'accademia della capitale austriaca. Qui si specializz\u00f2 nel campo della litografia, che a quei tempi muoveva i suoi prima passi, ne fu il pi\u00f9 abile artista della sua epoca.\nI suoi figli Giuseppe e Carlo seguirono le orme del padre migliorando grandemente le sue tecniche litografiche, mentre la figlia Giuseppina detta Betti, divenne una rinomata cantante lirica, famosa non solo a Vienna ma anche in tutta la Germania. \nMor\u00ec nel 1916 alla veneranda et\u00e0 di 102 anni, all'epoca la persona pi\u00f9 anziana dell'intera capitale austriaca."}
{"id": "2466882", "revid": "6923", "url": "https://it.wikipedia.org/wiki?curid=2466882", "title": "Gran Premio Brissago", "text": "Il Gran Premio Brissago, conosciuto anche come \"Giro del Lago Maggiore - GP Knorr\", era una corsa in linea femminile di ciclismo su strada, organizzata con cadenza annuale nei dintorni di Brissago, nel Canton Ticino svizzero, tra il 1985 e il 2009. Fece per alcuni anni parte del Calendario internazionale femminile UCI, come prova di classe 1.2.\nAlbo d'oro.\n\"Aggiornato all'edizione 2009.\""}
{"id": "2466884", "revid": "2184720", "url": "https://it.wikipedia.org/wiki?curid=2466884", "title": "Immobile (singolo)", "text": "Immobile \u00e8 un brano musicale, scritto e composto da Daniele Coro e Federica Camba, prodotto da Mario Lavezzi ed interpretato della cantante italiana Alessandra Amoroso pubblicato il 10 aprile 2009 dalla casa discografica Sony Music come primo singolo dall'EP, di debutto solista, \"Stupida\".\nDescrizione.\nIl brano, viene presentato in anteprima dalla cantante il 21 dicembre 2008 durante l'ottava edizione del talent show Amici di Maria De Filippi. Viene incluso dapprima nella compilation legata alla trasmissione, \"Scialla\", pubblicata il 16 gennaio 2009 e successivamente ripubblicato, stavolta come singolo il 10 aprile 2009 nel suo EP d'esordio, \"Stupida\".\nSuccessivamente il brano viene inserito in due compilation: nel 2013 in Le 100 canzoni italiane di oggi e nel 2014 in I numeri 1 (Le pi\u00f9 belle canzoni italiane di sempre).\nNel 2015 viene incisa la versione spagnola del brano, dal titolo \"Inm\u00f3viles\", contenuta nell'album Alessandra Amoroso.\nSuccesso commerciale.\nIl brano ottiene un ottimo successo commerciale: debutta alla 3\u00aa posizione della Top Singoli, per poi raggiungere, la settimana successiva come posizione massima, la numero 1. Viene inoltre certificato disco di platino per le oltre 30.000 vendite in digitale e risulta essere il 16\u00ba brano pi\u00f9 scaricato in Italia nel 2009. Nonostante il successo ottenuto non \u00e8 stato girato un videoclip.\nImmobile 10+1.\nNel 2019 Alessandra Amoroso ha registrato una nuova versione del brano, inclusa nel secondo album dal vivo \"10, io, noi\"."}
{"id": "2466885", "revid": "458786", "url": "https://it.wikipedia.org/wiki?curid=2466885", "title": "Z\u00e9 Carlos", "text": "Z\u00e9 Carlos \u00e8 uno pseudonimo spesso usato da persone il cui nome di battesimo \u00e8 \"Jos\u00e9 Carlos\", pu\u00f2 riferirsi a:"}
{"id": "2466886", "revid": "1924342", "url": "https://it.wikipedia.org/wiki?curid=2466886", "title": "Distretto di Balqa\u0161", "text": "Il distretto di Balqa\u0161 (; e talvolta traslitterato come \"distretto di Balkash\" o \"distretto di Balkhash\") \u00e8 un distretto () kazako della Regione di Almaty nord-occidentale, con capoluogo Bakanas."}
{"id": "2466888", "revid": "93556", "url": "https://it.wikipedia.org/wiki?curid=2466888", "title": "Futbol'nyj Klub Dynamo-2 Ky\u00efv", "text": "La Dinamo-2 Kiev (ufficialmente Futbol'nyj Klub Dynamo-2 Ky\u00efv, ) \u00e8 stata una societ\u00e0 calcistica con sede a Kiev, in Ucraina.\nNella stagione 2015-16 il club ha cessato le attivit\u00e0.\nStoria.\n\u00c8 stata una squadra riserve della . La squadra \u00e8 stata fondata nel 1965 e nel 1966 ha cambiato il nome in Dinamo-D Kiev (). Nel 1992, con la nascita del campionato ucraino di calcio, ha riassunto il nome Dinamo-2 Kiev e ha sempre militato nella seconda divisione ucraina. Ha vinto la \"Per\u0161a Liha\" per tre volte e in altre due occasioni si \u00e8 classificata al secondo posto, ma non \u00e8 mai stata promossa in \"Vy\u0161\u010da Liha\" essendo una squadra filiale della Dinamo Kiev che gi\u00e0 vi militava."}
{"id": "2466890", "revid": "1601148", "url": "https://it.wikipedia.org/wiki?curid=2466890", "title": "Edith Evans", "text": "Biografia.\nGrande protagonista della scena teatrale inglese del XX secolo, Edith Evans ebbe un rapporto saltuario con il cinema: fu candidata due volte all'Oscar come migliore attrice non protagonista, per \"Tom Jones\" (1963) di Tony Richardson e \"Il giardino di gesso\" (1964) di Ronald Neame, ed una volta all'Oscar come miglior attrice protagonista per \"Bisbigli\" (1967) di Bryan Forbes, senza mai vincerlo. Grazie a quest'ultima interpretazione fu la pi\u00f9 premiata attrice dell'anno, aggiudicandosi anche l'Orso d'Argento per la migliore attrice al Festival di Berlino."}
{"id": "2466892", "revid": "1924342", "url": "https://it.wikipedia.org/wiki?curid=2466892", "title": "Distretto di E\u0144bek\u0161iqazaq", "text": "Il distretto di E\u0144bek\u0161iqazaq () \u00e8 un distretto (\"audan\") del Kazakistan con capoluogo Esik."}
{"id": "2466893", "revid": "599013", "url": "https://it.wikipedia.org/wiki?curid=2466893", "title": "Santuario di Santa Caterina (Varazze)", "text": "Il santuario di Santa Caterina \u00e8 un edificio religioso sito in piazza Santa Caterina, lungo la Via Aurelia, a Varazze, in provincia di Savona. Fu eretta nel XVII secolo con la facciata attuale risalente al 1940.\nStoria e descrizione.\nIl 3 ottobre 1376 giunse nel borgo varazzino, di ritorno da Avignone, santa Caterina da Siena che volle visitare i luoghi natii del beato Jacopo da Varagine. La santa, impressionata dalla desolazione operata dalla peste che aveva decimato la popolazione, si ferm\u00f2 a pregare presso un'edicola mariana chiedendo la liberazione della citt\u00e0 dalla pestilenza e facendo promettere agli anziani del borgo di erigere una chiesa in onore della Santissima Trinit\u00e0.\nCessata improvvisamente l'epidemia di peste, i varazzini misero in atto subito il voto espresso davanti alla futura santa e gi\u00e0 l'anno dopo la visita della mistica senese, nel 1377, la cappella, seppur piccola e modesta, era completata, orientata con l'accesso verso la spiaggia del mare, nel luogo indicato da Caterina.\nAlcuni secoli dopo, quando la mistica senese era stata gi\u00e0 canonizzata dalla Chiesa, il 27 aprile del 1625 il Generale Parlamento decret\u00f2 giorno festivo il 29 aprile e deliber\u00f2 una particolare forma di culto, supplicando il Serenissimo Senato di Genova di approvare quanto sopra. Intanto si faceva sempre pi\u00f9 vivo il desiderio di ricostruire il santuario: insieme al Comune ne furono promotori i pescatori ed il popolo tutto.\nIl 16 febbraio 1630 il papa Urbano VII fissava, fra le altre cose, la festa di Santa Caterina da Siena dal 29 al 30 aprile.\nIl 5 dicembre 1645, fu deliberato di procedere alla ristrutturazione dell'antica cappella. Evidentemente ai cittadini di allora tale lavoro non piaceva perch\u00e9 l'8 dicembre 1652 decisero di costruire una nuova cappella in sostituzione di quella piccola e diroccata. La nuova cappella venne costruita nel sito dove \u00e8 attualmente, orientata verso l'abitato, con l'accesso a ponente; venne benedetta nell'ottobre del 1658 e subito i varazzini fecero a gara per abbellire il loro santuario; nel 1743 la chiesetta si arricch\u00ec di una preziosa reliquia del Santo Corpo della mantellata senese, che per\u00f2 venne rubata, da ignoti, dal santuario di Santa Caterina, l'8 giugno 1993.\nNel 1760 la cappella, ancora campestre, venne dotata di un piccolo campanile con annessa una campana che la rese pi\u00f9 completa. Con decreto pontificio del 18 giugno del 1867, papa Pio IX concedeva l'indulgenza plenaria \"a tutti i fedeli che, confessati e comunicati, visiteranno la Chiesa parrocchiale di Sant'Ambrogio nella festa di Santa Caterina, ovvero in uno dei sette giorni immediatamente susseguenti ad essa\".\nDescrizione.\nLa chiesa, di modeste dimensioni, a navata unica, \u00e8 riccamente decorata e reca affreschi del XIX secolo raffiguranti episodi della vita di Santa Caterina da Siena.\nSopra l'altare campeggia un olio su tela del 1870, opera di Francesco Gandolfi di Chiavari. Dello stesso autore sono il \"Medaglione della SS. Trinit\u00e0\" nella volta, \"L'arrivo di Santa Caterina a Varazze\" e il \"Giuramento della popolazione di erigere la cappella\" sulle pareti del presbiterio.\nAltri quattro affreschi sulle pareti della navata, ripercorrono ulteriori episodi tra i quali il tentativo operato dalla Santa a colloquio con papa Gregorio XI per riportare la sede papale a Roma e la morte di Santa Caterina; furono realizzati tra il 1890 e il 1892.\nSulla volta \u00e8 raffigurato lo \"Sposalizio mistico di S. Caterina\", dipinto da Luigi Gainotti allievo di Nicol\u00f2 Barabino. Altri affreschi decorativi sono stati realizzati dai pittori Luigi De Servi e Sante Bertelli. Tra il 1938 e il 1940 fu rifatta completamente la facciata esterna nelle forme attuali; in seguito abbellita con vetrate policrome alle finestre e al rosone.\nLa processione.\nOgni anno quando ricorrono le festivit\u00e0 di Santa Caterina, si svolge la processione dei crocifissi che percorre il centro storico della citt\u00e0, partendo dalla parrocchia collegiata di Sant'Ambrogio fino al piccolo santuario che gli abitanti le dedicarono nel 1376, dopo il suo passaggio.\nQuesto avvenimento, che attira migliaia di persone ogni anno, \u00e8 molto singolare, infatti la processione avviene sia al mattino che al pomeriggio, perch\u00e9 la cassa lignea \u00e8 conservata nella parrocchia della citt\u00e0 e quindi si compie una sorta di ritorno alla chiesa collegiata. All'arrivo in piazza, la folla si raduna insieme alle confraternite e ai loro crocifissi, alle autorit\u00e0 politiche e religiose e alla banda musicale di Varazze, che all'arrivo della santa, intona l'inno di Varazze alla santa, chiamato \"Oggi facciam\", con il quale fanno risuonare il nome di Caterina, che sulla soglia della collegiata esita ad entrare facendo molte volte marcia indietro, ma quando poi entra nella navata centrale della chiesa, i cittadini la acclamano cantando e battendo le mani, facendo scattare cos\u00ec l'applauso finale. La processione si conclude, lasciando spazio cos\u00ec alla messa finale, eseguita nella parrocchia.\nLa processione \u00e8 di carattere \"votivo\", cio\u00e8 \u00e8 un voto che la citt\u00e0 ha fatto. Parte la mattina arrivando al Santuario e deve comunque tornare presso la Parrocchia. \u00c8 gi\u00e0 successo che le condizioni meteo proibissero il ritorno al pomeriggio, che \u00e8 stato fatto un giorno a parte, altrimenti il voto non sarebbe stato sciolto."}
{"id": "2466895", "revid": "712828", "url": "https://it.wikipedia.org/wiki?curid=2466895", "title": "Carignano (disambigua)", "text": ""}
{"id": "2466899", "revid": "984922", "url": "https://it.wikipedia.org/wiki?curid=2466899", "title": "Dipartimento di Lempira", "text": "Il dipartimento di Lempira \u00e8 un dipartimento dell'Honduras sudorientale avente come capoluogo Gracias.\nIl dipartimento di Lempira comprende 28 comuni:"}
{"id": "2466905", "revid": "984922", "url": "https://it.wikipedia.org/wiki?curid=2466905", "title": "Dipartimento di Ocotepeque", "text": "Il dipartimento di Ocotepeque \u00e8 un dipartimento dell'Honduras occidentale avente come capoluogo Ocotepeque.\nIl dipartimento di Ocotepeque comprende 16 comuni:"}
{"id": "2466906", "revid": "1363832", "url": "https://it.wikipedia.org/wiki?curid=2466906", "title": "Cucina peruviana", "text": "La cucina peruviana \u00e8 una delle pi\u00f9 variegate del mondo ed il Per\u00f9 \u00e8 il paese con il maggior numero di piatti tipici: 491 con piatti di livello equivalente a quello delle gastronomie francese, italiana, cinese e indiana.\nNella cucina peruviana si trovano almeno 5.000 anni di storia preincaica, incaica, coloniale e repubblicana. Si considerano quasi tre secoli di contributi culinari spagnoli, (influenzati inizialmente da presenza musulmana nella penisola iberica), i costumi gastronomici importati dagli schiavi della costa atlantica africana e la forte influenza degli usi e costumi culinari degli chef francesi che fuggirono dalla Rivoluzione francese del loro paese per mettere radici nella capitale del vicereame del Per\u00f9, Lima. Importante \u00e8 stata anche l'influenza dei cinesi-cantonesi, giapponesi, italiani dal XIX secolo e altri europei. Questa miscela di tradizioni e culture culinarie fa s\u00ec che la cucina peruviana abbia l'esclusiva particolarit\u00e0 della \"coesistenza di cibi e sapori appartenenti a quattro continenti\", e questo dalla seconda met\u00e0 del XIX secolo.\nLe arti culinarie peruviane sono in costante evoluzione e questo, sommato alla variet\u00e0 dei piatti tradizionali, rende impossibile stabilire una lista completa dei suoi piatti rappresentativi: solo lungo la costa peruviana esistono pi\u00f9 di 2500 differenti tipi di zuppe e 250 dolci tradizionali.\nLa grande variet\u00e0 della gastronomia peruviana \u00e8 basata su tre fonti:\nCaratteristiche principali.\nIn Per\u00f9, la cucina \u00e8 stata il punto di incontro di diverse culture, anche grazie agli incroci tra i vari gruppi etnografici che hanno caratterizzato la storia del paese. La cucina classica peruviana \u00e8 molto attraente per i suoi colori e per i sapori piccanti, generalmente dati da varie specie di peperoncino, che \u00e8 uno degli ingredienti principali. In alcuni piatti inoltre, peperoncini non piccanti sono utilizzati per dare colore alla presentazione dei piatti tipici o per modificarne il gusto. Il riso \u00e8 un alimento che accompagna molti piatti della gastronomia di questo paese, reso popolare principalmente dal XIX secolo con l'influenza cinese-cantonese.\nIngredienti principali.\nL'immensa variet\u00e0 degli ingredienti (sia nativi, che importati) che esiste nelle terre peruviane permise l'evoluzione di una culinaria diversificata.\nAl giorno d'oggi nella cucina peruviana convivono, senza opporsi, forti tradizioni regionali e una moderna e continua reinvenzione dei piatti; pertanto vengono utilizzati molti ingredienti di origine ancestrale:\nBreve storia della cucina peruviana.\nLa presenza di diverse altitudini della cordigliera delle Ande nel Per\u00f9 e la sua vicinanza con l'equatore, permise l'esistenza di una serie di microclimi e di specie, dalle zone dei ghiacciai alle selve tropicali (con 84 delle 104 zone climatiche del pianeta, il Per\u00f9 \u00e8 uno dei 12 paesi del mondo che possiede il maggior numero di biodiversit\u00e0). Possiede condizioni climatiche adatte per la coltivazione di frutta e verdura durante tutto l'anno; inoltre, la corrente di Humboldt, costituita da acqua fredda che scorre nell'Oceano Pacifico di fronte alla costa peruviana, permette l'esistenza di una grande variet\u00e0 di pesci e frutti di mare (il Per\u00f9 \u00e8 uno dei principali commercianti di pesce al mondo).\nI tempi precolombiani (fino al 1532).\nLe Ande centrali peruviane furono il pi\u00f9 grande centro di coltivazione di piante del mondo antico. In questa zona furono coltivate specie native come il mais, tuberi (4000 variet\u00e0 di patate e molte di \"camote\"]),\"yuca\" o mandioca, \"oca\", \"maca\", graminacee (\"quinoa\", \"kiwicha\" o amaranto, \"ca\u00f1ihua\", molti tipi di frutta e verdura (\"cherimoya\", \"l\u00f9cuma\", \"pacay\", pomodoro, calabaza, avocado, \"tumbo\", \"sauco\"), leguminose (fagioli, arachidi) e una infinit\u00e0 di erbe aromatiche.\nPrima dell'arrivo europeo, il Per\u00f9 ospitava una grande variet\u00e0 di culture, tutte sottomesse dall'Impero inca, ognuna delle quali aveva caratteristiche gastronomiche particolari (bench\u00e9 vi fossero delle caratteristiche accomunanti, ).\nI principali condimenti erano erbe aromatiche, \"cochayuyo\" (un tipo di alga fluviale), Sale e soprattutto il peperoncino, chiamato \"uchu\" al tempo degli inca e considerato oggi come un elemento fondamentale della cucina peruviana. L'Inca Garcilaso de la Vega nel libro \"Comentarios Reales de los Incas\" scrisse: \"\"I miei conterranei sono tanto amici dell\"'uchu\", che non ne farebbero a meno nemmeno per un'erba cruda\"\". Era comune la preparazione di alimenti di forma disidratata, per evitare la sua decomposizione, come ad esempio il \u00abcharqui\u00bb (carne disidratata e salata) e il \"caui\" (che \u00e8 la \"oca\" seccata al sole).\nGli antichi peruviani, inoltre, consumavano immense quantit\u00e0 di pesce e frutti di mare e completavano la propria dieta con carne di anatra, cuy (cucina) (cavia peruviana o porcellino d'India), cammellidi domestici (alpaca e lama principalmente). Nelle societ\u00e0 della costa nord, inoltre, si consumava la carne di certe lucertole e di cervi. Nelle zone della Selva orientale si nutrivano di tutte le specie che produceva la foresta amazzonica.\nDa epoche millenarie, gli antichi peruviani preparavano \"chupes\" (zuppe) e condimenti (la \"carapulcra\", per esempio, \u00e8 considerata il tipo di sugo peruviano pi\u00f9 antico); elaboravano ricette con specie marine crude, marinate con il peperoncino e altre erbe, da dove ebbe poi origine il \"ceviche\" che da oltre cinque secoli aveva un altro nome in quechua. Avevano forme di processamento degli alimenti: salavano il pesce, tostavano il mais (ottenendo la \"cancha salada\", o semplicemente \"cancha\", che ancor oggi \u00e8 l'antipasto peruviano pi\u00f9 semplice e popolare) o pelavano i suoi grani e li seccavano al sole (ottenendo il \"mote\"). Preparavano il \"charqui\" (carne di cammellide disseccata, salata e sfilacciata) e diversi altri tipi di \"chu\u00f1o\" (tuberi seccati e congelati alle intemperie). Cucinavano in pentole di terracotta e in alcune occasioni, organizzavano grandi banchetti di carne e vegetali a partire da forni scavati nella terra (pachamanca e \"huatias\"). Bevevano diversi tipi di birre di mais (\"chicha\") e di yuca (\"masato\").\nLa gastronomia appare in varie leggende e storie precolombiane: nella leggenda su \"Llampayeq\" (Lambayeque), scritta da \"Frate Miguel Cabello Balboa\" nel 1532, si menziona il cuoco del \"Re Naylamp\" chiamato \"Occho Colo\" nel Regno Sic\u00e1n del IX secolo; nella \"leggenda dei fratelli Ayar\" si menziona che essi uscirono dal \"Cerro Tamputoco\" (dal Quechua \"Tampu\" o \"Tambu\" = magazzino per alimenti) e i loro nomi furono \"Ayar Cachi\" (\"quinua\" con sale), \"Ayar Uchu\" (\"quinua\" con peperoncino), \"Ayar Auca\" (\"quinua\" con fagioli), \"Ayar Manco\" (chi cura la quinua)\nI tempi coloniali (1532-1821).\nDall'inizio della presenza spagnola si unirono nuovi usi e costumi culinari con l'inizio del Vicereame del Per\u00f9.\nLa frittura, l'uso dei latticini (per la preparazione di \"chupes\" o zuppe), oltre alla carne bovina, suina, uova di gallina e nuovi uccelli da cortile; inoltre vennero introdotte alcune coltivazioni che risultarono essenziali per la nuova cucina, come la cipolla e l'aglio, che combinati con il peperoncino, sarebbero divenuti gli ingredienti di base di molti piatti peruviani.\nAltre coltivazioni di importazione furono il limone peruviano (di origine araba \u00e8 uno dei componenti del millenario \"ceviche\", la vite (da cui si origina il \"pisco\" e i vini (anch'essi introdotti all'inizio di questo periodo).\nNei primi incontri tra spagnoli e nativi, durante la conquista dell'Impero Inca, si scambiavano i pezzi di maiale iberico fritto con le patate, il \"camote\" e il mais. Francisco Pizarro, che allevava maiali nella sua infanzia era molto affezionato al piatto chiamato \"chicharr\u00f3n\" durante gli inizi della presenza spagnola in questo territorio.\nLa dedizione di molti conventi di monache alla cucina in un paese dove abbondavano le piantagioni di zucchero (specie importata sempre dagli spagnoli) e immense variet\u00e0 di frutta nativa diede origine ad una grande tradizione dolciaria.\nGli schiavi africani contribuirono con una serie di sughi, oltre all'uso delle parti molli delle carni, scartata dall'\"\u00e9lite\", che condivano abbondantemente per diminuire i forti sapori della carne e cucinavano alla brace. Da qui ebbero origine i piatti della cucina criolla, come per esempio: l'\"anticucho\", la \"sangrencita\", il \"camote con ripieno\", il \"cau-cau\", la \"pancita\", il \"rachi\", le \"mollejitas\", la \"chanfainita\", la \"zampetta con arachidi\", il \"chonchol\u00ed\" e il \"tacu-tacu\".\nL'antropologo peruviano Humberto Rodr\u00edguez Pastor fa notare che il tipo di tamal tradizionale peruviano \u00e8 un'eredit\u00e0 afroperuviana. Il \"tamal peruviano\" fu introdotto in questo territorio sin dai primi anni della presenza spagnola.\nGiunse in questi luoghi con gli schiavi africani, la maggior parte dei quali proveniva dalla costa atlantica africana e segn\u00f2 demograficamente la \"ciudad de los Reyes\" poich\u00e9 gi\u00e0 nel XVII secolo pi\u00f9 del 60% della popolazione della capitale era di origine africana.\nI tempi repubblicani (Dal 1821).\nDopo l'Indipendenza del Per\u00f9 si verificarono una serie di migrazioni di diversa origine che contribuirono con le proprie tradizioni alla gi\u00e0 dinamica cucina locale. La migrazione dei cinesi-cantonesi della met\u00e0 del XIX secolo introdusse i piatti cotti a fuoco forte e i sapori agrodolci nelle carni, oltre all'uso di nuove erbe e alla salsa di soia. Ma il suo maggior contributo fu il riso. Sebbene si consumasse gi\u00e0 dal XVI secolo, fu dopo la migrazione cinese che il riso fu reso popolare e si convert\u00ec nel contorno peruviano per eccellenza, a discapito del pane. Il riso preferito dai peruviani \u00e8 di grano lungo, non molto cotto, insaporito con aglio e sale (a differenza della cucina cinese).\nUn'altra immigrazione nella seconda met\u00e0 del XIX secolo non meno influente, fu quella italiana, che rese popolare l'uso della pasta, il dolce di barbabietola, i dolci e dessert come il panettone (praticamente obbligatorio durante le festivit\u00e0).\nLa migrazione giapponese della fine delXIX secolo, infine, influ\u00ec notevolmente sulla cucina a base di pesce. Tagli e tecniche giapponesi, molto prolisse nella presentazione dei piatti, si uniscono a salse e preparazioni peruviane e nasce una nuova culinaria nel Per\u00f9. Cos\u00ec per esempio dall'incrocio del \"sashimi\" giapponese e del \"cebiche\" peruviano nacque il \"tiradito\".\nLa cucina peruviana nel mondo attuale.\nNell'ultimo decennio del XX secolo, la cucina peruviana cominci\u00f2 a rendersi popolare al di fuori del Per\u00f9. Nel IV Convegno Internazionale di Gastronomia Madrid Fusi\u00f3n, realizzata dal 17 al 19 gennaio 2006 la citt\u00e0 di Lima fu dichiarata capitale gastronomica d'America\nGrazie a questa ricca variet\u00e0 e all'armonia dei suoi sapori e alimenti impiegati, la gastronomia peruviana \u00e8 costantemente premiata a livello internazionale e i suoi chef ottengono spesso medaglie e prestigio internazionale.\nUn elemento importante \u00e8 la sua costante apertura alle innovazioni e al continuo sviluppo di nuovi piatti, aggiungendo alla gastronomia la ricerca continua della sperimentazione avanguardista. Un esempio \u00e8 la reinvenzione di piatti gi\u00e0 noti, come il Pollo a la brasa (pollo alla brace). A questa costante innovazione si unisce anche la tradizione regionale che contribuisce ai piatti con colori e prodotti alimentari originali (si veda ad esempio la cucina novoandina).\nInfine una novit\u00e0 recente sono le famose Rotte Gastronomiche\nCucina novoandina.\nLa cucina novoandina \u00e8 un nuovo stile culinario sorto in Per\u00f9 grazie all'interesse di gastronomi locali di riproporre piatti tradizionali locali del passato preispanico, rivalorizzando cos\u00ec molti ingredienti autoctoni. A questi alimenti vengono aggiunti elementi provenienti da altri paesi, come quelli europei.\nAlcuni dei prodotti nativi utilizzati sono il \"tarwi\", \"chu\u00f1o\" (patate gelate e seccate al sole di color scuro), \"quinoa\", \"kiwicha\", \"moraya\" (patate gelate e seccate al sole di color bianco), \"cochayuyu\" (alga fluviale), \"maca\", coca, \"uchu\", \"olluco\", \"oca\"; vengono utilizzati in piatti come il chinotto o il \"coca sour\".\nLima, capitale cosmopolita e meticcia, si \u00e8 convertita nella sede principale di questa corrente culinaria, bench\u00e9 sia di gran auge anche in altri luoghi, come Huaraz, Cusco o Huancayo.\nPiatti principali.\nAl giorno d'oggi, il \"ceviche\", il \"pollo a la brasa\" e i piatti di \"chifa\" costituiscono i rappresentanti pi\u00f9 popolari della cucina peruviana, essendo consumati massivamente in tutto il territorio peruviano ed esistendo versioni per tutte le classi sociali: da preparati molto economici, da consumarsi \"al momento\", a piatti \"gourmet\" molto esclusivi.\nCeviche.\nIl \"ceviche\", \"cebiche\", \"seviche\" o \"sebiche\" \u00e8 un piatto ampiamente diffuso e dichiarato Patrimonio Culturale della Nazione dal governo peruviano. La ricetta base del c\"eviche\" \u00e8 la stessa in tutte le regioni: pesce a pezzetti, succo di lime, cipolla rossa, peperoncino e sale a piacere. I pesci utilizzati sono diversi e includono sia specie di acqua dolce che di acqua salata. Possono comparire anche altri frutti di mare, alghe marine e vegetali. Il piatto \u00e8 accompagnato da prodotti locali come: \"camote\", \"yuca\" e foglie di lattuga.\nPollo a la brasa.\nIl \"pollo a la brasa\" (pollo alla brace) \u00e8 uno dei piatti di maggior consumo in Per\u00f9. Consiste principalmente in un pollo eviscerato, macerato in una marinata che include diversi ingredienti e poi cotto alla brace. Le origini della ricetta sembrano risalire alla citt\u00e0 di Lima durante gli anni cinquanta. Tuttavia, \u00e8 certo che due cittadini svizzeri residenti in quegli anni in Per\u00f9, Roger Shuler e Franz Ulrich, inventato e registrato nel 1950, il brevetto per la macchina per cuocere il pollo alla griglia. Questo \u00e8 un sistema meccanico di rotazione planetaria, che provoca polli a muoversi sul proprio asse con un movimento circolare contemporaneamente. Il piatto \u00e8 accompagnato da patate fritte croccanti, insalata fresca e diverse creme (maionese, ketchup, salsa di olive, \"chimichurri\" e salse di peperoncino di tutti i tipi); nella selva del Per\u00f9 le patate fritte sono sostituite da platano fritto.\nChifa.\nIl \u201cChifa\u201d \u00e8 un termine utilizzato in Per\u00f9 per riferirsi alla cucina che sorse dalla fusione tra la cucina peruviana e quella degli immigrati cinesi, principalmente cantonesi, che giunsero in Per\u00f9 a met\u00e0 del XIX secolo e agli inizi del XX secolo; si usa lo stesso termine per denominare i ristoranti che servono questo tipo di piatti.\nAl giorno d'oggi i ristoranti di cucina cinese, con forti influenze di cucina criolla, sono molto comuni a Lima e in molte altre citt\u00e0 del Per\u00f9. I principali piatti sono \"arroz chaufa\", \"pollo TiPaKay\", \"sopa want\u00e1n\" (zuppa \"wantan\") e il cosiddetto \"aeropuerto\" (aeroporto) che \u00e8 una combinazione di cucina \"chaufa\" con tagliolini saltati, serviti in un piatto grande.\nLa cucina per regioni.\nLa cucina della Costa.\nLa cucina di mare.\nIl Per\u00f9 \u00e8 uno dei principali produttori ed esportatori di farina di pesce per la alimentazione degli animali del mondo.\nVi sono molte specie di pesci autoctone del Per\u00f9 e presenti solo nel suo territorio. In particolare alcune specie si trovano solo nei suoi fiumi, come il Rio delle Amazzoni e nei suoi affluenti, o nei suoi laghi, come il Titicaca.\nOgni regione costiera, con la propria fauna e flora, adatta la propria cucina ai prodotti delle sue acque.\nIl \"chupe de camar\u00f3n\", tipico della Regione di Arequipa, \u00e8 uno dei piatti pi\u00f9 raffinati della costa peruviana. Si tratta di una spessa zuppa a base di pesci e crostacei, patate, latte e peperoncino.\nI choritos a la chalaca sono aperitivi molto popolari in estate.\nLa cucina criolla.\nLa cucina criolla vanta circa 250 dessert tradizionali dal XIX secolo, originati principalmente nelle citt\u00e0 costiere del Vicereame del Per\u00f9, come i \"picarones\", il \"turr\u00f3n\" e la \"mazamorra morada\".\nA Tacna, agli inizi del XX secolo si invent\u00f2 il suo piatto principale: il \"picante a la tacne\u00f1a\".\nGrande punto di immigrazione, le citt\u00e0 della costa si adattarono ai piatti di ogni cultura e regione. La \"criolla\" \u00e8 la cucina principale di queste citt\u00e0. I ristoranti con men\u00f9 di questo tipo sono numerosi, cos\u00ec come sono numerose le ricette dolciarie che costituiscono una ricchezza culinaria per le citt\u00e0 di Lima, Arequipa, Ica, Trujillo, Lambayeque, ecc.\nTra i principali piatti ricordiamo: \"aj\u00ed de gallina\", \"carapulcra\", \"escabeche\", \"arroz con pollo\", \"lomo saltado\" e \"rocotos\" ripieni.\nLa cucina andina.\nLe Ande sono l'origine di culture millenarie e dei sapori della cucina peruviana. In questa parte alta del paese, l'alimentazione principale continua ad essere il mais, la patata e vari tuberi. Prodotti introdotti come il riso, il pane e la pasta, sono consumate quotidianamente al giorno d'oggi. Le variet\u00e0 di carni consumate sono state arricchite da prodotti vaccini, suini e ovini. In luoghi elevati come Huancavelica si consuma ancora la carne di lama, di alpaca, e di animali selvatici.\nLa variet\u00e0 e ricchezza della cucina andina \u00e8 simile a quella della costa. Dal \"cuy\" alla \"zuppa di mor\u00f3n\", alla \"papa a la huanca\u00edna\", al sancochado, alla \"sopa chairo\", a una moltitudine di dolci e granaglie molto originali che si consumano freschi o cotti in varie forme. Il \"caldo de cabeza\" e le \"costillas de carnero doradas\" sono una minima parte di una serie che si va via via diffondendo.\nUn elemento comune alle zone andine del Per\u00f9 \u00e8 il consumo della carne di \"cuy\", animale che \u00e8 fortemente legato alla cultura locale da epoche millenarie e che \u00e8 allevato dalle famiglie andine nelle cucine delle proprie case. La carne di \"cuy\" ha una bassa percentuale di grasso (7,6%) ed un alto contenuto proteico (20,3%).\nPiatti della tradizione andina\nInfine, si ricorda che molti pesci di acqua dolce, tra cui ad esempio la trota (introdotta alla fine del XIX secolo, sono parte della cucina tradizionale andina.\nLa cucina della selva.\nSono moltissimi gli ingredienti naturali della selva che entrano a far parte di questa cucina, tra i quali molti pesci d'acqua dolce. Tra questi, una menzione speciale va fatta al \"paiche\", il pesce d'acqua dolce pi\u00f9 grande del mondo (arriva a pesare fino a 300\u00a0kg e misurare fino a 2,5\u00a0m).\nI piatti pi\u00f9 conosciuti dell'Amazzonia peruviana sono il \"juane\" e il \"tacacho con Cecina\". La cucina della selva ha come elementi base un condimento conosciuto come \"misto\" (o \"Mishkina\"), l'uso dell\"'ingiri\" (platano verde bollito) e la cottura delle carni, specialmente di pesci e del \"juane\", avvolti in foglie di \"bijao\" (una palma con un aroma particolare)\nLa zona della selva del Per\u00f9 ha una biodiversit\u00e0 in fauna, per cui \u00e8 tradizionale il consumo di vari tipi di carne, come quelle dei maiali selvatici, vermi o \"suri\", tapiri o \"sachavaca\", roditori (\"majaz\", \"a\u00f1uje\", \"punchada\", \"sachacuy\"), armadillo, tartaruga terrestre o \"motelo\", scimmie \"choro\" e \"maquisapa\".\nTra la frutta ricordiamo il \"camu camu\" che contiene 40 volte di pi\u00f9 di vitamina C del kiwi. Abbondano anche frutti esotici come mango, ananas e molti altri."}
{"id": "2466909", "revid": "1573940", "url": "https://it.wikipedia.org/wiki?curid=2466909", "title": "Oratorio di San Bartolomeo (Varazze)", "text": "L'oratorio di san Bartolomeo \u00e8 un edificio religioso sito in piazza San Bartolomeo nel centro storico di Varazze, in provincia di Savona.\n\u00c8 sede dell'omonima Confraternita\nStoria e descrizione.\nFu eretto nel Seicento e presenta una navata unica con volta a botte a sesto ribassato. Sull'esterno si trova un piccolo campanile a cavaliere, mentre l'interno \u00e8 impreziosito da diverse opere lignee e pittoriche risalenti al XVII e XVIII secolo tra i quali una cassa processionale raffigurante il martirio del santo - forse opera della scuola scultorea di Anton Maria Maragliano - e il polittico ritraente la \"Piet\u00e0, l'Annunciazione e santi\" di Teramo Piaggio, del 1535."}
{"id": "2466917", "revid": "199745", "url": "https://it.wikipedia.org/wiki?curid=2466917", "title": "Euforbia delle Faggete", "text": ""}
{"id": "2466923", "revid": "599013", "url": "https://it.wikipedia.org/wiki?curid=2466923", "title": "Hlv", "text": ""}
{"id": "2466927", "revid": "1186766", "url": "https://it.wikipedia.org/wiki?curid=2466927", "title": "Angelini", "text": ""}
{"id": "2466932", "revid": "1677399", "url": "https://it.wikipedia.org/wiki?curid=2466932", "title": "ATP Buenos Aires 2007", "text": "L'ATP di Buenos Aires 2007 \u00e8 stato un torneo di tennis giocato sulla terra rossa.\n\u00c8 stata la 10\u00aa edizione dell'ATP di Buenos Aires,\nche fa parte della categoria International Series nell'ambito dell'ATP Tour 2007.\nSi \u00e8 giocato nel Buenos Aires Lawn Tennis Club di Buenos Aires in Argentina,\ndal 19 al 25 febbraio 2007.\nCampioni.\nSingolare.\n Juan M\u00f3naco ha battuto in finale Alessio di Mauro, 6-1, 6-2\nDoppio.\n Mart\u00edn Garc\u00eda / Sebasti\u00e1n Prieto hanno battuto in finale Albert Monta\u00f1\u00e9s / Rub\u00e9n Ram\u00edrez Hidalgo, 6-4, 6-2"}
{"id": "2466935", "revid": "2080735", "url": "https://it.wikipedia.org/wiki?curid=2466935", "title": "Aeroporto di Ekaterinburg-Kol'covo", "text": "L'Aeroporto di Ekaterinburg-Kol'covo (in russo \u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0430\u044d\u0440\u043e\u043f\u043e\u0440\u0442 \u041a\u043e\u043b\u044c\u0446\u043e\u0432\u043e) \u00e8 il principale aeroporto civile di Ekaterinburg, fra i pi\u00f9 importanti scali aerei degli Urali e della Russia.\nA seguito di un sondaggio voluto dal governo russo l'aeroporto sar\u00e0 intitolato all'industriale Akinfij Demidov.\nStrategia.\nL'aeroporto di Ekaterinburg-Kol'covo si posiziona al quinto posto per il traffico aereo della Russia dopo gli aeroporti moscoviti Domodedovo, \u0160eremet'evo, Vnukovo e subito dopo l'Aeroporto Internazionale Pulkovo di San Pietroburgo.\nAllo scalo attualmente si basano le compagnie aeree russe Ural Airlines e Aviacon Citotrans, prima della bancarotta all'aeroporto si basava anche la compagnia aerea russa Aviaprad Aircompany.\n\u00c8, inoltre, uno degli \"hub\" delle compagnie aeree russe UTair e Vladivostok Avia.\nDati tecnici.\nL'aeroporto Kol'covo \u00e8 uno scalo internazionale aperto 24 ore al giorno.\n\u00c8 dotato di due piste operative: la prima pista aeroportuale di classe B: 08R/26L, lunga 3.025 m e larga 53 m di cemento armato; la seconda pista aeroportuale di classe C: 08L/26R, lunga 2.497 m e larga 45 m di asfalto. La prima pista \u00e8 attrezzata con i sistemi ILS di I categoria, PAPI, radiofari NDB, gli Outer Marker e i Middle Marker.\nIl peso massimo al decollo della prima pista \u00e8 di 328 t e della seconda pista 231 t.\nL'aeroporto di Ekaterinburg-Kol'covo \u00e8 attrezzato per l'atterraggio/decollo e la manutenzione dei seguenti tipi di aerei: Antonov An-124, Ilyushin Il-62, Ilyushin Il-86, Ilyushin Il-96, Tupolev Tu-204, Tupolev Tu-154, Tupolev Tu-134, Yakovlev Yak-42, Antonov An-24, Antonov An-26, Antonov An-148, Airbus A300, Airbus A319, Airbus A320, Airbus A330, BAe 146, Boeing 717, Boeing 727, Boeing 737, Boeing 757, McDonnell Douglas MD-80 e di tutti gli aerei di classe inferiore.\nL'aeroporto dispone di 60 parcheggi per gli aerei.\nServizi.\nInoltre, nell'aeroporto \u00e8 possibile collegarsi alla rete Internet tramite la tecnologia Wi-Fi per tutti i passeggeri nella zona dell'attesa del imbarco dei voli nazionali ed internazionali. Il collegamento alla rete Internet a Kol'covo \u00e8 configurato nel modo che vieta l'utilizzo dei reti Peer-to-peer e limita accesso a 20 collegamenti dallo stesso Indirizzo IP. La dimensione del file da scaricare liberamente \u00e8 limitata a 512 Megabyte.\nCollegamenti con Ekaterinburg.\nAuto.\nL'aeroporto di Ekaterinburg-Kol'covo \u00e8 facilmente raggiungibile percorrendo prima la tangenziale della citt\u00e0 e la strada statale Novokoltsovskaja per 11\u00a0km. La strada statale che collega l'aeroporto con la tangenziale di Ekaterinburg \u00e8 stata inaugurata nel 2008 e conta attualmente 4 corsie in ogni direzione.\nLe auto ed i taxi possono gratuitamente raggiungere i \"terminal\" aeroportuali per le operazioni di scarico/carico dei passeggeri.\nInoltre, all'aeroporto di Kol'covo c'\u00e8 un parcheggio a pagamento con i posti per i VIP e per il deposito di veicoli a lungo periodo.\nTreno.\nIl treno \"Espresso Kol'covo\" (in russo: \u042d\u043a\u0441\u043f\u0440\u0435\u0441\u0441 \u041a\u043e\u043b\u044c\u0446\u043e\u0432\u043e) effettua otto collegamenti giornalieri tra la Stazione di Sverdlovsk-Passa\u017eirskij delle Ferrovie russe ed il Terminal Passeggeri. Il tempo di percorrenza del treno \u00e8 di 39 minuti con tutte le fermate intermedie nella citt\u00e0. Il collegamento ferroviario \u00e8 stato aperto nel 2008 ed attualmente (nel luglio 2009) il prezzo del biglietto \u00e8 di 36 RUR.\nTrasporto pubblico.\nLe linee del trasporto pubblico cittadino 1 e 29 ed anche le linee delle aziende del trasporto privato 01, 026, 039, 081 collegano l'aeroporto con la citt\u00e0.\nL'autostazione dell'aeroporto di Kol'covo \u00e8 collegata inoltre con le autolinee dirette con le citt\u00e0 pi\u00f9 importanti degli Urali: \u010celjabinsk, Ni\u017enij Tagil, Serov, Krasnotur'insk, Kamensk-Ural'skij, Oz\u00ebrsk, Kurgan."}
{"id": "2466936", "revid": "633110", "url": "https://it.wikipedia.org/wiki?curid=2466936", "title": "USS Jarvis (DD-393)", "text": "Lo USS \"Jarvis\" (codice e numero d'identificazione DD-393) \u00e8 stato un cacciatorpediniere della United States Navy, ottava e ultima unit\u00e0 della classe Bagley. Fu varato dal Puget Sound Naval Shipyard di Bremerton nel maggio 1937.\nAssegnato di base a San Diego, partecip\u00f2 a regolari sessioni di addestramento e a esercitazioni di flotta nei primi anni di servizio. Il 7 dicembre 1941 si trovava in rada a Pearl Harbor, parzialmente inattivo, quando si scaten\u00f2 l'attacco giapponese, dal quale usc\u00ec pressoch\u00e9 indenne; pot\u00e9 cos\u00ec ottemperare a svariate missioni di pattugliamento, vigilanza e scorta ai convogli fino al giugno 1942 inoltrato tra le Hawaii, la West Coast e i porti australiani. Passato alla Task force 61 della South Pacific Area, appoggi\u00f2 gli sbarchi a Guadalcanal il 7 agosto, ma sub\u00ec danni pesanti il giorno successivo durante un'incursione aerea giapponese: in ogni caso ebbe ordine di tornare alle basi a est, nelle Nuove Ebridi. Il comandante invece, per ragioni rimaste non chiare, prefer\u00ec doppiare Guadalcanal verso ovest e tentare di raggiungere l'Australia. Il cacciatorpediniere fu scovato e attaccato da apparecchi giapponesi la mattina del 9 agosto e affondato in alto mare, senza lasciare superstiti.\nServizio operativo.\nCostruzione e primi anni.\nIl cacciatorpediniere \"Jarvis\" fu ordinato nel 1935, cos\u00ec chiamato in onore del giovane midshipman James C. Jarvis, rimasto ucciso nel febbraio 1800 durante lo scontro tra la fregate e \"La Vengeance\" nel contesto della Quasi-guerra. La sua chiglia fu impostata nei cantieri di Bremerton, nello stato di Washington, il 21 agosto dello stesso anno e il varo avvenne il 6 maggio 1937, officiato dalla moglie del viceammiraglio Thomas Tingey Craven, da poco collocato a riposo. Fu completato e immesso in servizio il successivo 27 ottobre, agli ordini del capitano di corvetta Robert R. Ferguson.\nIl \"Jarvis\" lasci\u00f2 i cantieri Puget Sound il 4 gennaio 1938 e complet\u00f2 la crociera di messa a punto nelle acque di San Diego, in California, per poi condurre un viaggio di prova fino a Magdalena Bay in Messico; rientr\u00f2 dunque a Bremerton dove dal 12 febbraio al 6 maggio and\u00f2 incontro a interventi minori. Fu subito dopo integrato nell'11\u00aa Divisione cacciatorpediniere gi\u00e0 composta dall', dall' e dall', la quale faceva parte della 6\u00aa Squadriglia cacciatorpediniere operante lungo le coste californiane dalla base di San Diego: il \"Jarvis\" fu designato nave ammiraglia sostitutiva per il comandante della squadriglia. Passato al comando del capitano di corvetta Thomas J. Casey il 24 dicembre, tra il 4 gennaio e il 12 aprile 1939 il \"Jarvis\" attravers\u00f2 il canale di Panama con numerose altre unit\u00e0 per prendere parte a un'intensa serie di esercitazioni nel Mare Caraibico (\"Fleet Problem XX\"), in particolare ricoprendo la funzione di nave recupero per quegli aerei che avessero dovuto ammarare; rimase perci\u00f2 vicino alle portaerei e . Dopo essersi rifornito alla base navale di Guant\u00e1namo, il cacciatorpediniere visit\u00f2 Jacksonville e prosegu\u00ec per la East Coast, ripass\u00f2 il Canale il 28 aprile e si ormeggi\u00f2 a San Diego.\nCirca un anno pi\u00f9 tardi, il 10 aprile 1940, salp\u00f2 alla volta delle Hawaii e si ferm\u00f2 il 26 nella rada di Pearl Harbor, dove il governo statunitense aveva deciso di concentrare la United States Pacific Fleet: durante l'anno, al comando del capitano di corvetta Corydon H. Kimball, condusse crociere d'addestramento nell'oceano e tocc\u00f2 gli atolli di Midway e l'Johnston. L'8 febbraio 1941 usc\u00ec da Pearl Harbor con rotta su San Francisco, nei cui cantieri fu sottoposto a una revisione generale dal 24 all'inizio di aprile, dopodich\u00e9 riprese le ordinarie sessioni di navigazione e addestramento con la 6\u00aa Squadriglia da Oahu. In questo periodo cambi\u00f2 comandante due volte, prima nella persona del tenente di vascello Leonidas W. Pancoast il 14 giugno, che cedette il posto al capitano di corvetta James R. Topper appena due mesi pi\u00f9 tardi. Il 4 dicembre 1941 il \"Jarvis\", reduce da esercitazioni al largo di Maui, si ormeggi\u00f2 al molo 6 delle strutture della United States Navy di Pearl Harbor a babordo del gemello e accolse a bordo lo stato maggiore della 4\u00aa Squadriglia: la normale ammiraglia, lo , sarebbe rientrata solo qualche giorno dopo e gli ufficiali si sistemarono provvisoriamente sul \"Jarvis\". La nave non era in stato di prontezza, poich\u00e9 a bordo era salito personale civile per rinforzare le protezioni dei serbatoi (precauzionalmente svuotati), controllare due caldaie e sostituire parti della macchina di governo di babordo; elettricit\u00e0 e acqua erano fornite dagli impianti a terra, mentre un modesto ammontare di vapore proveniva dal \"Mugford\".\nIl fronte dell'Oceano Pacifico.\nIl \"Jarvis\" era nel pieno dei lavori quando si scaten\u00f2 l'attacco di Pearl Harbor a opera della Marina imperiale giapponese e Topper non era a bordo; raggiunse la nave attorno alle 09:15, sulla quale nel frattempo l'equipaggio e lo stato maggiore della 4\u00aa Squadriglia avevano azionato le armi: gi\u00e0 a pochi minuti dall'inizio delle picchiate degli aerei nipponici i marinai avevano cominciato a sparare con le Browning M2 da 12,7\u00a0mm e, subito dopo, con i pezzi principali da 127\u00a0mm, presto imitati dal \"Mugford\". Nella pausa tra la prima e la seconda ondata il capitano Topper ordin\u00f2 i preparativi per salpare e uscire dalla rada: alle 10:18 il \"Jarvis\" stacc\u00f2 ogni cavo e tubazione che ancora lo univano al \"Mugford\" e riusc\u00ec a guadagnare il mare aperto; a bordo i danni erano limitati al proiettore da ricerca, a scalfitture di schegge provocate dal tiro teso dei cannoni contro gli aerosiluranti e a raffiche di mitragliatrice. L'equipaggio cont\u00f2 un limitato numero di feriti leggeri e rivendic\u00f2 quattro abbattimenti, che per\u00f2 non poterono essere confermati.\nIl \"Jarvis\" fu immediatamente inviato a pattugliare le acque circostanti Oahu contro possibili sommergibili giapponesi e accompagn\u00f2 per un tratto la Task Force 8 del viceammiraglio William Halsey, di ritorno da una missione di rinforzo all'isola di Wake, accanitamente difesa dalla guarnigione. Il 14 dicembre fu integrato nella Task force 14, costituita attorno alla portaerei e incaricata di recarsi a Wake: al momento della partenza due giorni pi\u00f9 tardi, il cacciatorpediniere pass\u00f2 agli ordini del capitano di corvetta William R. Thayer. La squadra comunque fu richiamata indietro il 23 e torn\u00f2 a Pearl Harbor sei giorni dopo, da dove il \"Jarvis\" riprese le missioni di pattugliamento. Il 23 gennaio 1942, come parte della Task force 11 (viceammiraglio Wilson Brown), trasse in salvo i 182 naufraghi della petroliera \"Neches\", silurata dai nipponici; il 27 partecip\u00f2 inoltre alla caccia all\"I-171\", che aveva mandato a fondo il trasporto \"General T. Frank\" a nord di Oahu, ma senza riuscire a danneggiarlo.\nIl 5 o il 9 febbraio 1942 il \"Jarvis\" salp\u00f2 da Pearl Harbor come parte dello schermo difensivo a un importante convoglio di undici trasporti truppe, diretto a Brisbane; il viaggio si svolse senza incidenti e si concluse il 26 nel porto. Il 7 marzo il convoglio fece rotta per Noum\u00e9a, una delle isole a nord-est dell'Australia selezionate per divenire basi avanzate statunitensi, sotto la protezione del \"Jarvis\" e dell'incrociatore leggero ; rimpiazzate da incrociatori neozelandesi, le due unit\u00e0 proseguirono la navigazione fino a Pearl Harbor, toccata il 27 marzo. Il \"Jarvis\" salp\u00f2 l'8 aprile per raggiungere i cantieri di San Francisco e ricevere manutenzione, processo durato un mese. Nel viaggio di ritorno alla base vigil\u00f2 su un convoglio di tredici mercantili e, lasciatili al sicuro a Pearl Harbor, fece rotta per Suva con un altro gruppo di trasporti militari e il resto della scorta, arrivando a destinazione il 18 maggio; per circa un mese condusse pattugliamenti antisommergibile nel settore delle Figi, periodo nel quale cambi\u00f2 di nuovo comandante nella persona del capitano di corvetta William W. Graham (21 maggio). Il 12 giugno fu aggregato a un convoglio diretto a Sydney. Qui arrivato il 18 con le altre navi, il \"Jarvis\" fu riassegnato alla Task force 44 del contrammiraglio britannico Victor Crutchley \u2013 si trattava delle modeste forze navali del comando SWPA del generale d'armata Douglas MacArthur. In realt\u00e0 il cacciatorpediniere rimase poco alle dipendenze del SWPA, dato che il 14 luglio salp\u00f2 da Sydney, raggiunse Wellington cinque giorni pi\u00f9 tardi e fu integrato nella Task force 61 del viceammiraglio Frank Fletcher, incaricata di sbarcare la 1st Marine Division a Guadalcanal, occuparne l'aeroporto e rintuzzare le controffensive giapponesi. Dopo aver preso parte ad alcune esercitazioni alle Figi (28-30 luglio), il \"Jarvis\" con le altre ottanta unit\u00e0 circa fece rotta per le isole Salomone il 31.\nL'affondamento.\nLa mattina presto del 7 agosto i marine sbarcarono senza opposizione a Guadalcanal e sulla vicina isoletta di Tulagi, dove al contrario il pur modesto presidio giapponese dette luogo a una feroce resistenza. La principale reazione nipponica fu aerea, condotta dai reparti dell'11\u00aa Flotta aerea di stanza a Rabaul gi\u00e0 lo stesso 7 agosto; attorno a mezzogiorno dell'8 le numerose navi americane furono prese di mira da un gruppo di quindici caccia Mitsubishi A6M \"Zero\" e ventisette bombardieri Mitsubishi G4M in configurazione aerosilurante. La fitta contraerea e l'intervento di sezioni di caccia Grumman F4F Wildcat provoc\u00f2 perdite pesanti tra i ranghi giapponesi, ma due ordigni andarono a segno: uno ridusse a mal partito il trasporto \"George F. Elliot\" (infine mandato a fondo dagli stessi americani) e il secondo colp\u00ec a prua il \"Jarvis\", sulla destra, uccidendo quindici uomini. L'equipaggio reag\u00ec comunque con una certa prontezza: gett\u00f2 a mare i siluri dei lanciatori di destra, cerc\u00f2 di arginare l'acqua che entrava dallo squarcio di 15 metri e dom\u00f2 in pochi minuti l'incendio scoppiato a bordo. La tenuta del cacciatorpediniere non fu compromessa, tuttavia il siluro aveva impattato in corrispondenza di una sala caldaie e il \"Jarvis\" era rimasto momentaneamente immobile. Lo lo prese a rimorchio con l'intenzione di portarlo in una zona di bassi fondali e farlo adagiare l\u00ec, per tentare poi il recupero; il capitano Graham ottenne poi di farsi trainare fino al porticciolo di Tulagi, appena messo in sicurezza, dove parte l'apparato motore fu rimesso in funzione e dove sette feriti (o sei) furono trasferiti a bordo del trasporto d'attacco . A dispetto del danno considerevole, il \"Jarvis\" fu dichiarato idoneo a navigare con i suoi mezzi fino a \u00c9fat\u00e9 nelle Nuove Ebridi, per ricevere riparazioni d'emergenza; comunque il contrammiraglio Richmond Turner, comandante delle forze navali da sbarco, dispose che il cacciatorpediniere-dragamine attendesse al largo il cacciatorpediniere per accompagnarlo a destinazione: forse a causa della distruzione dell'antenna radio che gli imped\u00ec di apprendere di questo piano, Graham salp\u00f2 di sua iniziativa attorno alla mezzanotte del 9 agosto. Egli si era inoltre liberato di tutte le scialuppe di salvataggio per ridurre il peso dell'unit\u00e0, costretta a procedere lentamente a causa delle avarie.\nGraham prese una rotta ovest tra la punta nord-occidentale di Guadalcanal e l'isola di Savo, probabilmente con l'idea di raggiungere Sydney, dove si trovava la nave appoggio \"Dobbin\", e intraprendere i primi interventi alla nave. Il \"Jarvis\" si trov\u00f2 cos\u00ec coinvolto nella battaglia notturna di Savo: alle 01:34 l'incrociatore pesante lo avvist\u00f2 a breve distanza e lo scambi\u00f2 per un incrociatore della classe Leander, ma non apr\u00ec il fuoco, imitato dal resto della formazione giapponese. Solamente l'incrociatore pesante \"Furutaka\" rilasci\u00f2 un fascio di siluri alle 01:41 circa, che per\u00f2 mancarono il cacciatorpediniere. Pi\u00f9 tardi, mentre gli incrociatori pesanti nipponici si accanivano contro gli omologhi alleati con notevoli risultati, il \"Jarvis\" ebbe a che fare con il vecchio cacciatorpediniere \"Yunagi\", che aveva abbandonato la squadra con una conversione verso ovest: alle 01:55 inizi\u00f2 un duello d'artiglieria tra le due navi, senza che un colpo giungesse a segno. Il contatto fu interrotto dopo pochi minuti e il \"Jarvis\" prosegu\u00ec il suo viaggio solitario senza altri incontri ostili. Fu avvistato alle 02:50 circa dal gemello , sopravvissuto indenne alla battaglia, e poco dopo l'alba da un aereo in perlustrazione, decollato dalla \"Saratoga\". Alle 09:45 un velivolo del 4\u00ba Gruppo aereo nipponico localizz\u00f2 il \"Jarvis\" 90 miglia a sud-ovest di Tulagi e il pilota, nel trasmettere la notizia, rinnov\u00f2 l'errore di identificazione parlando di una nave da battaglia. A Rabaul si pens\u00f2 pertanto che fosse l'incrociatore classe Leander fuggito nottetempo e uno stormo di sedici aerosiluranti G4M e quindici Zero, partito in mattinata per attaccare i trasporti statunitensi a Guadalcanal, fu dirottato sul \"Jarvis\". Il cacciatorpediniere fu raggiunto alle 12:40 e per diversi minuti tenne a bada gli attaccanti con il fuoco frenetico delle poche armi funzionanti; abbatt\u00e9 due G4M e danneggi\u00f2 altri quattro aerei, ma fu raggiunto da svariati siluri, si spezz\u00f2 e alle 13:00 circa affond\u00f2 130 miglia a sud-ovest di Savo (). La mancanza di qualsiasi tipo di imbarcazione d'emergenza contribu\u00ec alla morte di tutti i 233 componenti dell'equipaggio, mentre i giapponesi persero un terzo velivolo che si sfasci\u00f2 all'atterraggio.\nIl \"Jarvis\" ebbe tre battle star per i servizi resi durante le ostilit\u00e0. Il 2 ottobre 1942 fu depennato dalla lista del naviglio in servizio con la United States Navy."}
{"id": "2466940", "revid": "287204", "url": "https://it.wikipedia.org/wiki?curid=2466940", "title": "Oxyg\u00e9ne 7-13", "text": ""}
{"id": "2466944", "revid": "380453", "url": "https://it.wikipedia.org/wiki?curid=2466944", "title": "Philippe Blain", "text": "Giocava nel ruolo di Schiacciatore-laterale. Ricopre l'incarico di assistente allenatore della nazionale del Giappone.\nCarriera.\nGiocatore.\nLa carriera da giocatore di Philippe Blain si sviluppa quasi interamente nel Montpellier Agglom\u00e9ration Volley Universit\u00e9 Club, dove rimane per nove anni e disputa il massimo campionato francese. In questo periodo diventa un punto fermo della nazionale della Francia, con la quale conquista la medaglia di bronzo al campionato europeo 1985 e viene convocato l'anno successivo al campionato mondiale del 1986, dove viene nominato MVP nonostante la squadra non vada oltre il sesto posto finale; nel campionato europeo del 1987 perde invece solo in finale, ottenendo il secondo posto alle spalle dell'Unione Sovietica.\nChiude la carriera agonistica nella Serie A1 italiana, ingaggiato per la stagione 1989-90 dal Cuneo Volley Ball Club, squadra di cui diventa allenatore a partire dal campionato 1991-92.\nAllenatore.\nIn due stagioni guida per la prima volta il club cuneese a disputare i \"play-off\" scudetto; successivamente fa ritorno in Francia per allenare l'Association Sportive Cannes Volley-Ball: qui vince un campionato, due coppe nazionali e la Coppa delle Coppe 1998-99.\nTerminata l'esperienza a Cannes, dopo una stagione all'Arago de S\u00e8te Volley-Ball assume l'incarico di commissario tecnico della nazionale francese, che mantiene per dodici anni; pur senza ottenere alcuna vittoria, sotto la sua guida la Francia conquista diverse medaglie, fra cui il bronzo al campionato mondiale 2002, gli argenti al campionato europeo del 2003 e a quello del 2009 e il secondo posto nella World League 2006; lascia la guida della nazionale nel 2012.\nNella stagione 2013-14 torna nel suo club di origine, il Montpellier Agglom\u00e9ration Volley Universit\u00e9 Club, assumendo contemporaneamente il ruolo di secondo allenatore della nazionale della Polonia; il doppio incarico dura solo un anno, in quanto dal 2014 si dedica interamente alla nazionale: come assistente di St\u00e9phane Antiga vince il campionato mondiale 2014. Il 29 marzo 2016 sostituisce Miguel \u00c1ngel Falasca sulla panchina del Klub Pi\u0142ki Siatkowej Skra Be\u0142chat\u00f3w."}
{"id": "2466949", "revid": "287204", "url": "https://it.wikipedia.org/wiki?curid=2466949", "title": "Yoshiaki Kat\u014d", "text": "Carriera.\nLa sua prima presenza nelle competizioni del motomondiale viene registrata nel 1991 in classe 250 con una Yamaha; non ottiene per\u00f2 un risultato valido per ottenere punti nella classifica.\nNel 1993 conquista il titolo nazionale giapponese nella classe 125 e nel motomondiale 1994, sempre con una Yamaha e nella stessa classe partecipa con maggiore assiduit\u00e0 ai gran premi, concludendo al 26\u00ba posto nella classifica generale correndo per il team Aspar Cepsa.\nNel 1995 e nel 1996 si piazza per due volte al 14\u00ba posto; nel 1997 ottiene il suo miglio risultato in un singolo gp con un secondo posto in Germania e raggiunge anche il 13\u00ba posto finale.\nNel 1998, ultimo suo anno di partecipazioni, \u00e8 16\u00ba nella classifica stagionale."}
{"id": "2466962", "revid": "587852", "url": "https://it.wikipedia.org/wiki?curid=2466962", "title": "Musgrave Park, Cork", "text": ""}
{"id": "2466968", "revid": "380654", "url": "https://it.wikipedia.org/wiki?curid=2466968", "title": "The Honour Society", "text": ""}
{"id": "2466969", "revid": "640277", "url": "https://it.wikipedia.org/wiki?curid=2466969", "title": "Louis Nero", "text": "Biografia.\nLouis Nero si laurea al DAMS di Torino nel 1999. \"Golem\" (2003) \u00e8 il suo primo lungometraggio per il cinema, ha partecipato al David di Donatello ed \u00e8 stato candidato al Ciak d'oro come miglior opera prima.\nDal 2004 diventa membro permanente della giuria del David di Donatello.\nNel 2005 ha realizzato il film \"Pianosequenza\", nel quale le persone si incontrano per un istante, generando un impatto sul loro destino. Nel 2006 esce \"Hans\", un thriller con Daniele Savoca, Franco Nero e Silvano Agosti. Nel 2008 gira \"La rabbia\", con Faye Dunaway, Franco Nero, Tinto Brass e Corin Redgrave. La colonna sonora del film fu realizzata da Luis Bacalov e Teho Teardo. Nel 2011 gira \"Rasputin\" e nel 2014 \"Il mistero di Dante\", con F. Murray Abraham. Nel novembre 2017 \u00e8 uscito \"The Broken Key\", con un cast internazionale: Rutger Hauer, Christopher Lambert, Geraldine Chaplin e Michael Madsen.\nNel 2021 ha prodotto il film \"L'uomo che disegn\u00f2 Dio\" regia di Franco Nero con Kevin Spacey e \nFaye Dunaway.\nAlla sua attivit\u00e0 di regista affianca anche quella di produttore."}
{"id": "2466972", "revid": "92723", "url": "https://it.wikipedia.org/wiki?curid=2466972", "title": "Aeroporto di Koltsovo", "text": ""}
{"id": "2466976", "revid": "92723", "url": "https://it.wikipedia.org/wiki?curid=2466976", "title": "Aeroporto Internazionale Koltsovo", "text": ""}
{"id": "2466981", "revid": "39224", "url": "https://it.wikipedia.org/wiki?curid=2466981", "title": "Aeroporto Koltsovo", "text": ""}
{"id": "2466982", "revid": "729019", "url": "https://it.wikipedia.org/wiki?curid=2466982", "title": "Yoshi Tatsu", "text": "\u00c8 stato sotto contratto con la WWE dove combatteva con il nome di Yoshi Tatsu.\nCarriera.\nNew Japan Pro Wrestling.\nYamamoto, prima di debuttare nel pro wrestling, si \u00e8 allenato al New Japan Pro-Wrestling dojo.\nDebutta nell'ottobre del 2002 utilizzando il suo vero nome anche come ring name, ma la sua prima apparizione importante risale al dicembre 2003 dove perde con Ryosuke Takaguchi. Ottenne poi un incontro per il pi\u00f9 importante evento della federazione, Wrestling World, perdendo contro Hirooki Goto. Il 26 luglio 2004 sconfisse l'esordiente Yujiro Takahashi al Korakuen Hall, a Tokyo. Dopo un infortunio, ritorn\u00f2 a combattere nel gennaio del 2006 e combattendo fino al novembre 2007 senza per\u00f2 vincere alcun titolo.\nWWE.\nFlorida Championship Wrestling (2008-2009).\nNel febbraio 2008 lasci\u00f2 la NJPW e firm\u00f2 un contratto di sviluppo con la WWE, venendo mandato subito in FCW, federazione di sviluppo della WWE. Debutta all'evendo At Florida State Fair il 15 febbraio con il ring name Mr Yamamoto, partecipando alla Battle Royal per decretare i due contendenti che avrebbero combattuto per l'FCW Florida Heavyweight Championship, ma non riesce a trionfare. Perde poi un match di coppia insieme a Chet Douglas contro Brad Allen e Dolph Ziggler. Inanella poi una serie di sconfitte, sia in match singoli contro Mike Kruel e Shawn Spears sia in coppia con Colt Cabana e con Michael Tarver. Rimane in FCW circa un anno e mezzo, successivamente la WWE lo reputa pronto al debutto nel main roster.\nECW e Team con Goldust (2009-2010).\nIl 30 giugno 2009 debutta in ECW come Yoshi Tatsu, presentandolo come face e venendo ben accolto dal pubblico, sconfiggendo Shelton Benjamin con un solo calcio. Non riesce per\u00f2 a bissare il successo la settimana dopo, venendo sconfitto dallo stesso Benjamin dopo un incontro molto combattuto. Inizia subito una rivalit\u00e0 con William Regal e Paul Burchill, che affronter\u00e0 sia ad ECW che a Superstars. Inserito nella Battle Royal per lo status di primo sfidante all'ECW Championship, non riesce a vincere.\nBattendo Zack Ryder il 21 ottobre diventa il #1 Contender per l'ECW Championship. Tuttavia, in un incontro combattutissimo, non riesce a battere il campione Christian e non trionfa neanche nell\"'ECW Homecoming Finale Battle Royal\" che viene vinta da Ezekiel Jackson. Inizia poi a fare coppia regolare con Goldust e nell'ultima puntata dello show ECW, Tatsu e Golust hanno la possibilit\u00e0 di conquistare i titoli di coppia contro Big Show e The Miz, ma non riescono a vincere il match.\nIl debutto in Pay-per View avviene alla Royal Rumble del 2010; rimane sul ring pochi minuti, prima di essere eliminato da John Cena. Dopo la chiusura della ECW, Tatsu viene draftato a Raw.\nRaw; varie faide e NXT Pro (2010-2012).\nDebutta a Raw il 22 febbraio sconfiggendo la Legacy insieme ad Evan Bourne e Kofi Kingston. A WrestleMania XXVI, riesce a vincere la 26 man battle royal inter brand tenutasi prima dello show riuscendo a eliminare per ultimo Zack Ryder.\nNonostamte questo successo, Tatsu non trover\u00e0 molto spazio nello show principale e verr\u00e0 relegato a Superstars, sebbene affronti anche avversari del calibro di Chris Jericho, senza per\u00f2 riuscire ad imporsi. Ricompare a Raw il 26 luglio, combattendo un match 7 vs 7 ad eliminazione contro il Nexus, ma il nipponico \u00e8 il primo ad essere eliminato per mano di Michael Tarver.\nNella puntata di Raw del 29 novembre, Yoshi Tatsu in coppia con Mark Henry sconfigge Heath Slater &amp; Justin Gabriel, i detentori del WWE Tag Team Championship. Tuttavia non riescono a conquistare i titoli in un Fatal 4-Way Tag Team Match contro Gli Usos, Santino Marella &amp; Vladimir Kozlov e Heath Slater &amp; Justin Gabriel.\nPartecipa alla Royal Rumble 2011: entrato col numero 8, viene eliminato poco dopo da Mark Henry. Protagonista ad NXT come Pro di Byron Saxton nella quarta stagione di NXT, inizier\u00e0 una storyline con Maryse, che vedr\u00e0 il nipponico innamorato della francese. Avr\u00e0 vari scontri con Lucky Cannon, anch'egli innamorato della bionda.\nYoshi Tatsu passa al roster di SmackDown! grazie al Supplemental Draft 2011. Nella puntata di NXT del 10 maggio, viene abbandonato dal suo rookie Byron Saxton che lo accusa di essere troppo distratto da Maryse, per la quale Yoshi si \u00e8 innamorato (Kayfabe). La settimana dopo, sconfigge Saxton. Ad NXT, inizier\u00e0 una rivalit\u00e0 con JTG e il suo rookie Darren Young, apparendo molto raramente a SmackDown. A Superstars, combatte invece varie volte contro Tyson Kidd, alternando vittorie e sconfitte, riuscendo per\u00f2 a batterlo in un Necklace in a Pole Match. Nella puntata di SmackDown del 19 agosto, Tatsu partecipa alla battle royal per decretare lo sfidante di Randy Orton a Night of Champions in un match valido per il World Heavyweight Championship ma viene eliminato da Mark Henry. Nella puntata di NXT del 6 settembre, con un nuovo look, sconfigge il suo rivale Tyson Kidd, dopo che i due avevano iniziato una storyline secondo la quale Kidd aveva distrutto le action figures di Yoshi. Sul finire del 2012, former\u00e0 una partnership con Trent Baretta ad NXT e inizieranno una breve rivalit\u00e0 contro Curt Hawkins e Tyler Reks, che verr\u00e0 vinta dal duo Face.\nNel 2012, inizia battendo Tyson Kidd a NXT. Il 27 gennaio, combatte nel main roster di SmackDown facendo coppia con Santino Marella, perdendo contro i campioni di coppia Primo &amp; Epico. A SmackDown, combatter\u00e0 anche contro Mark Henry, venendo sconfitto in breve tempo. Tramite il suo account Twitter, Yoshi ha sfidato Lord Tensai, che non aveva ancora debuttato in WWE, ad un match. Il 9 aprile, a Raw, Tatsu viene sconfitto da Tensai.\nAd Over the Limit, partecipa ad una Battle Royal a 20 uomini, nella quale il vincitore avrebbe scelto un campione secondario da sfidare con la cintura in palio, ma viene eliminato da Drew McIntyre. La sua striscia negativa continua per tutto il 2012. Nella puntata di SmackDown prima di Hell in a Cell, viene sconfitto anche da The Miz.\nTeam con Percy Watson; NXT e svincolamento (2012-2014).\nNon riuscendo ad emergere, Tatsu viene rimandato ad NXT per fare maggiore esperienza, ma anche qui ottiene ben pochi successi. Forma un tag team con Percy Watson, ma perdono sia contro gli Ascensions, sia contro Erick Rowan e Luke Harper nel primo round del torneo per decretare i primi NXT Tag Team Champions.\nA Wrestlemania XXX, partecipa alla prima Andr\u00e9 the Giant Memorial Battle Royal, venendo eliminato per primo da The Great Khali. Sar\u00e0 una delle ultime apparizioni di Tatsu negli show WWE. Nel suo ultimo match, in un house show, sconfigge Sylvester Lefort.\nIl 12 giugno 2014, Yamamoto viene svincolato dalla WWE.\nCircuito indipendente (2014-presente).\nCirca un mese dopo il suo svincolamento, Yamamoto lotta a BELIEVE 79, conquistando il suo primo titolo in carriera, il SCW Florida Heavyweight Championship, sconfiggendo Aaron Epic. Il 20 settembre 2014, fa il suo debutto anche per la Chikara, perdendo contro Ashley Remington per squalifica, a seguito dell'interferenza di Juan Francisco de Coronado nell'incontro.\nRitorno in NJPW (2014-presente).\nIl 13 ottobre 2014, a King of Pro-Wrestling, Yamamoto, annunciato come \"Yoshitatsu\", fa il suo ritorno nella New Japan Pro-Wrestling, interferendo nel match tra Hiroshi Tanahashi e AJ Styles, aiutando il suo connazionale a vincere l'IWGP Heavyweight Championship. L'8 novembre, affronta Styles a Power Struggle, perdendo anche a causa dell'interferenza di Jeff Jarrett.\nForma poi un Tag Team con Hiroshi Tanahashi, con il nome \"The World\". I due si sono iscritti alla World Tag League 2014 ma nel match di apertura del 22 novembre, Tatsu si infortuna abbastanza gravemente al collo ed \u00e8 costretto a rinunciare.\nTitoli e riconoscimenti.\nAll Japan Pro Wrestling\nNew Japan Pro-Wrestling\nI Believe in Wrestling\nPro Wrestling Riot\nPro Wrestling Illustrated\nUce Wrestling "}
{"id": "2466983", "revid": "183666", "url": "https://it.wikipedia.org/wiki?curid=2466983", "title": "Bonnie Lee Bakley", "text": ""}
{"id": "2466985", "revid": "2184720", "url": "https://it.wikipedia.org/wiki?curid=2466985", "title": "Maledetto ciao", "text": "Maledetto ciao \u00e8 un brano musicale della cantante italiana Gianna Nannini, contenuto all'interno dell'album \"Giannadream - Solo i sogni sono veri\".\nLa canzone \u00e8 stata pubblicata come secondo singolo estratto dall'album, ed \u00e8 entrata in rotazione radiofonica e resa disponibile per il download digitale a partire dal 13 giugno 2009. Nonostante il forte successo in radio, il singolo ha fallito l'ingresso nella Classifica FIMI.\nIl brano \u00e8 stato inserito in una compilation: \"Strike!\"\nDescrizione.\nIl testo di \"Maledetto ciao\" \u00e8 stato scritto da Gianna Nannini, insieme alla scrittrice Isabella Santacroce, con cui la cantautrice toscana aveva gi\u00e0 collaborato per le musiche del film d'animazione \"Momo alla conquista del tempo\". La storia della canzone, \u00e8 da rileggere nella esperienza vissuta dalla cantante in Namibia, dove un anno prima aveva cercato di ottenere l'adozione di una bambina del posto; da qui, i richiami alla musica e ai cori africani presenti nel pezzo. La canzone \u00e8 entrata in rotazione radiofonica ed \u00e8 stata resa disponibile per il download digitale a partire dal 13 giugno 2009. Il brano \u00e8 stato interpretato dalla cantante al \"Wind Music Awards 2009\", al concerto Amiche per l'Abruzzo ed allo speciale di \"Amici di Maria De Filippi\" \"La sfida dei talenti\".\nVideo musicale.\nIl video musicale prodotto per \"Maledetto ciao\" \u00e8 stato presentato in anteprima sul sito de La Repubblica il 16 giugno 2009, mentre \u00e8 entrato nella rotazione ufficiale dei canali tematici a partire dal 24 giugno. Il video \u00e8 stato diretto da Kal Karman e Ena Talakic, ed \u00e8 stato filmato in Islanda. Nel video Nannini viene mostrata immersa nelle acque del Blu Lagoon mentre interpreta il brano, mentre alcune danzatrici si esibiscono sulla riva."}
{"id": "2466987", "revid": "1543377", "url": "https://it.wikipedia.org/wiki?curid=2466987", "title": "Paolo Rui", "text": "Biografia.\nDopo gli studi all'Accademia di Belle Arti di Brera e all'Art Center College of Design di Pasadena, Paolo Rui ha cominciato una carriera come illustratore free-lance in ambito editoriale e pubblicitario. Si afferma cos\u00ec come uno dei maggiori illustratori italiani. Dal 1995 al 1999 risiede a Taipei, in Taiwan, per poi tornare a Milano, dove tuttora vive e lavora. Alcuni dei suoi libri sono stati tradotti in Giappone, Corea, Francia, Israele, Svizzera, Brasile e Stati Uniti.\nDal 2001 al 2005 \u00e8 stato presidente dell'Associazione illustratori. "}
{"id": "2466988", "revid": "729019", "url": "https://it.wikipedia.org/wiki?curid=2466988", "title": "Granville Gee Bee Model R Super Sportster", "text": "Il Granville Gee Bee Model R Super Sportster (conosciuto anche come GB Sportster) era un monomotore da competizione monoplano ad ala bassa realizzato dall'azienda statunitense Granville Brothers Aircraft nel 1935 allo scopo di conquistare il primato di velocit\u00e0 per aerei della sua categoria.\nIl modello portava, come altri prodotti dall'azienda, la designazione \"Gee Bee\" abbreviazione di Granville Brothers, ed era talvolta soprannominato \"The Flying Silo\" (\"Il silo volante\") a causa della forma della sua fusoliera, tozza e cilindrica, somigliante alla struttura dei silo usati per stoccare le sementi nelle fattorie.\nStoria del progetto.\nDopo il grave incidente occorso al precedente modello Model Z durante una competizione aeronautica del dicembre 1931, le indagini portarono alla possibilit\u00e0 che il pilota fosse rimasto ucciso per essere stato colpito in volto dal tappo del serbatoio, mentre era in volo. Per ovviare al problema i fratelli Granville decisero di sviluppare un nuovo modello basato sul precedente ma dotandolo di un parabrezza blindato e spostando il tappo per il rifornimento di combustibile all'interno della fusoliera.\nTecnica.\nIl Gee Bee Model R era un compatto velivolo dall'aspetto inusuale; monomotore monoplano ad ala bassa con carrello fisso, caratterizzato da fusoliera ed ali corte che davano all'aereo una forma tozza.\nLa fusoliera a sezione circolare presentava un abitacolo singolo completamente chiuso in posizione arretrata, appena davanti alla coda. L'impennaggio tradizionale monoderiva era caratterizzato dai piani orizzontali montati a sbalzo.\nL'ala caratterizzata da una piccola apertura alare, era montata bassa e controventata tramite una struttura tubolare.\nIl carrello d'atterraggio era un triciclo classico, fisso, integrato da un ruotino d'appoggio posteriore.\nLa propulsione era affidata ad un motore Pratt &amp; Whitney R-1340 \"Wasp\", un radiale singola stella a 9 cilindri raffreddato ad aria dalla cilindrata di 22,0 L (1\u00a0344 in\u00b3). Originariamente l'unit\u00e0 esprimeva una potenza 600 hp (450 kW) ma venne modificata incrementandone le prestazioni fino a raggiungere gli 800 hp (596.5 kW)."}
{"id": "2466990", "revid": "1272592", "url": "https://it.wikipedia.org/wiki?curid=2466990", "title": "Baile na nGall", "text": "Baile na nGall (anglicizzato in passato come \"Ballydavid\") \u00e8 un villaggio del Kerry, nella Repubblica d'Irlanda, confina con Baile an Fheirt\u00e9araigh ad ovest e con An Fheothanach ad est. Come gli altri villaggi, Baile na nGall \u00e8 situato nel cuore della gaeltacht di Penisola di Dingle e la lingua irlandese viene largamente parlata nel villaggio. Il famoso Gallarus Oratory, la chiesa pi\u00f9 antica dell'Irlanda si trova a Baile na nGall.\nOrigini del nome.\nIl nome deriva dall'irlandese \"Baile\" (villaggio) e \"na nGall\" (degli stranieri), dal fatto che i vichinghi fondarono un insediamento qui. tradizione locale tramanda la storia di un cavallo che abbia a suo tempo fatto un salto da una parte all'altra di un pezzo di terra, demarcando i confini del villaggio."}
{"id": "2466993", "revid": "1428919", "url": "https://it.wikipedia.org/wiki?curid=2466993", "title": "Vincenzo Raimondini", "text": "Biografia.\nStudi\u00f2 all'universit\u00e0 di Napoli, interessandosi di medicina, chimica, geologia e mineralogia. Nel 1789 Raimondini part\u00ec per un viaggio di studi in Germania, Inghilterra e Francia. Fu accompagnato da cinque illustri colleghi: Carmine Antonio Lippi, Giovanni Faicchio, Giuseppe Melograni, Andrea Savaresi e Matteo Tondi. Scopo del viaggio: conoscere le ultime tecniche estrattive, le ultime scoperte sui minerali, tecniche effusive e avvicinarsi sempre pi\u00f9 al mondo della metallurgia a livello industriale. Chiamato in Calabria nel 1797 con il collega e amico Andrea Savaresi, per disegnare la carta geologica del regno, venne nominato in seguito primo direttore del Reale Museo Mineralogico di Napoli. Poco dopo divent\u00f2 ispettore delle Acque e delle Foreste del regno, in particolare del servizio Geologico e di quello Minerario. Raimondini e Giuseppe Melograni furono insegnanti di mineralogia all'universit\u00e0 di Napoli. Raimondini ottenne, assieme a Matteo Tondi, la carica di professore di mineralogia nella ristrutturata universit\u00e0 di Napoli. Il 13 gennaio del 1810, davanti alla reale Accademia di Napoli, legge una nota sull'Azurlite, minerale di nuova scoperta, chiamato cos\u00ec in onore del ministro del Regno. Mor\u00ec a Napoli nel 1811 all'et\u00e0 di cinquantotto anni."}
{"id": "2467007", "revid": "729019", "url": "https://it.wikipedia.org/wiki?curid=2467007", "title": "Manuel de Amat y Junient", "text": "Fu governatore Reale del Cile dal 28 dicembre 1755 al 9 settembre 1761 e vicer\u00e9 del Per\u00f9 dal 12 ottobre 1761 al 17 luglio 1776.\nOrigini e carriera militare.\nFelipe Manuel Cayetano de Amat y de Junyent nacque nel marzo del 1707 a Vacarisses (vicino a Barcellona), in un'aristocratica famiglia catalana. Il padre era Jos\u00e9 de Amat y de Planella, marchese di Castellbell, e la madre era Mariana de Junyent y de Verg\u00f3s, figlia del marchese di Castellmei\u00e0.\nEntr\u00f2 nell'esercito fin da giovane. Nel 1719 assistette agli scontri con i francesi in Aragona. All'et\u00e0 di 17 anni si un\u00ec al Sovrano Militare Ordine di Malta trasferendosi sull'isola, dove rimase per quattro anni. In seguito serv\u00ec nelle guerre in Africa, ottenendo il comando di un reggimento di dragoni.\nSi distinse nella battaglia di Bitonto nel Regno di Napoli (25 maggio 1734). Qui faceva parte del contingente comandato da Jos\u00e9 Carrillo de Albornoz, che sconfisse gli austriaci a Bitonto nel corso della guerra di successione polacca. Partecip\u00f2 anche all'assedio di Gaeta sempre nel 1734.\nFu promosso a maresciallo di campo.\nGovernatore del Cile.\nNel 1755 fu inviato in America come governatore e presidente della \"Audiencia\" del Cile. Attravers\u00f2 tutta la colonia, ordinando la costruzione di fortificazioni sulla costa e lungo a frontiera con i Mapuche (ad esempio Santa B\u00e1rbara). Fond\u00f2 le citt\u00e0 di Talcam\u00e1vida, Hualqui e Nacimiento. Inizi\u00f2 la discussione di alcuni trattati con i Mapuche a Salto del Laja nel 1758 ed a Santiago del Cile nel febbraio del 1760. Il suo obbiettivo era quello di garantire la sicurezza delle comunicazioni tra Concepci\u00f3n e Chilo\u00e9, ma riusc\u00ec solo in parte.\nA Santiago inizi\u00f2 importanti lavori pubblici e compiti amministrativi, tra cui il miglioramenti dei ponti sul Mapocho, un mercato in Plaza de Armas e la riforma dell'Universit\u00e0 Reale di San Felipe (1757). Il 12 ottobre 1758 istitu\u00ec la prima forza di polizia del Cile, chiamata \"Dragones de la Reina\" (Dragoni della Regina). Questo nome fu conservato fino all'indipendenza del Cile quando, nel 1812, divenne \"Dragones de Chile\".\nChiese ed ottenne un \"juicio de residencia\", che si concluse in suo favore.\nVicer\u00e9 del Per\u00f9.\nIl 12 ottobre 1761 prese il posto di Jos\u00e9 Manso de Velasco come vicer\u00e9 del Per\u00f9, mantenendo la carica fino al 17 luglio 1776, quando l'incarico fu assunto da Manuel de Guirior.\nFece costruire la fortezza di Real Felipe a Callao, terminata nel 1774. Nel settembre del 1767, in seguito a ordini della corona, espulse i gesuiti dalla colonia. Fond\u00f2 il Collegio Reale di San Carlos.\nSvolse molte opere pubbliche a Lima. Probabilmente le pi\u00f9 famose sono la \"Alameda de los Descalzos\" e il \"Paseo de Aguas\", nel distretto di R\u00edmac. Rimodell\u00f2 anche la \"Alameda de Acho\".\nSecondo la tradizione il Paseo de Aguas fu costruito in onore della donna che amava, l'attrice meticcia (entrambi fattori di grande scandalo) Micaela Villegas, meglio nota come \"La Perricholi\". Secondo la storia, quando il vicer\u00e9 la corteggiava, ella rispose che avrebbe accettato il suo amore solo quando egli avesse portato la luna ai suoi piedi. Amat y Junient ordin\u00f2 quindi la costruzione del Paseo de Aguas davanti a casa di lei: si tratta di un acquedotto proveniente dal fiume R\u00edmac con una fontana ed una lunga vasca stretta, con una passeggiata ai suoi lati. La notte della successiva luna piena la invit\u00f2 a passeggio e le mostr\u00f2 il riflesso della luna nella vasca, quindi, secondo la sfida che gli aveva lanciato, \"ai suoi piedi\".\nLa vita della Perricholi ispir\u00f2 pittori, scrittori e musicisti. Forn\u00ec le basi per il romanzo comico di Prosper M\u00e9rim\u00e9e intitolato \"Le Carrosse du Saint-Sacrement\", che a sua volta fu la base del \"La P\u00e9richole\" di Jacques Offenbach e del film \"La carrozza d'oro\" di Jean Renoir (1953). Lei ed il vicer\u00e9 furono anche i protagonisti del romanzo \"Il ponte di San Luis Rey\" di Thornton Wilder.\nSempre sotto l'amministrazione Amat fu costruita da Agustin de Landaburu la Plaza de Toros de Acho, la terza arena pi\u00f9 antica al mondo sopravvissuta. Fu la prima arena per corrida del Per\u00f9, e fu inaugurata con una corrida e grandi celebrazioni il 22 febbraio 1762.\nTemendo che le esplorazioni del capitano James Cook potessero portare alla creazione di basi britanniche da cui attaccare il Per\u00f9, organizz\u00f2 una spedizione comandata da Domingo de Bonechea a Tahiti, giungendo poco dopo Cook, ma in tempo per esplorare altre isole non viste da Cook. Nei viaggi seguenti ordinati da Amat, de Bonechea scopr\u00ec buona parte della Polinesia francese.\nOrganizz\u00f2 anche la spedizione di Juan Antonio de Buenechea per cercare la nave \"Oriflama\", pilotata dal parente Manuel de Buenechea.\nAmat scrisse le prime regole sul commercio, che portarono alla costruzione di dogane a Callao.\nUltimi giorni.\nAmat torn\u00f2 a Barcellona il 22 ottobre 1777. Spos\u00f2 solo Mar\u00eda Francisca de Fivaller y de Bru nel giugno del 1779. Lui aveva 72 anni, e lei 24. Amat mor\u00ec a Barcellona il 14 febbraio 1782. La vedova mor\u00ec il 3 ottobre 1791, senza dare ad Amat eredi legittimi."}
{"id": "2467011", "revid": "1305772", "url": "https://it.wikipedia.org/wiki?curid=2467011", "title": "Carignano del Sulcis", "text": "Carignano del Sulcis \u00e8 una famiglia di vini sardi della zona del Sulcis:"}
{"id": "2467017", "revid": "52953", "url": "https://it.wikipedia.org/wiki?curid=2467017", "title": "Armoriale dei comuni della provincia di Trieste", "text": "Questa pagina contiene le armi (stemmi e blasonature) dei comuni dell'ex provincia di Trieste."}
{"id": "2467018", "revid": "1873017", "url": "https://it.wikipedia.org/wiki?curid=2467018", "title": "Foshay Tower", "text": "La Foshay Tower, conosciuta anche come \"W Minneapolis - The Foshay\", \u00e8 un grattacielo situato al \"821 Marquette Avenue\" di Minneapolis, Minnesota. La costruzione dell'immobile \u00e8 terminata nel 1929; presenta 32 piani che si innalzano per 136 metri. L'edificio, che nel 1978 \u00e8 stato inserito nel \"National Register of Historic Places\", \u00e8 un esempio di architettura art d\u00e9co."}
{"id": "2467021", "revid": "122022657", "url": "https://it.wikipedia.org/wiki?curid=2467021", "title": "La maschera maledetta n.2", "text": "La maschera maledetta n.2 (\"The Haunted Mask II\") \u00e8 la trentaseiesima storia della serie horror per ragazzi \"Piccoli brividi\", scritta da R. L. Stine.\nTrama.\nSteve, un ragazzo di dodici anni, viene severamente punito dopo aver messo in atto uno scherzo ideato dal suo migliore amico Chuck: dovr\u00e0 allenare una squadra di calcio di bambini di prima elementare, i \"Porcelli\", che fanno di tutto per rovinargli la vita. Dopo l'ennesimo scherzo da parte dei bambini, che sostituiscono il pallone che Steve deve calciare con uno di cemento, Steve si introduce con l\u2019amico Chuck nello stesso negozio di maschere del primo libro, ora chiuso da un anno. L\u2019idea \u00e8 di rubare due maschere spaventose da usare nel giorno di Halloween per spaventare i bambini. Sorpresi dal proprietario del negozio, i due sono costretti a scappare in fretta, ma prima di fuggire Steve riesce a impossessarsi di una maschera.\nArrivato a casa Steve tira fuori la maschera che si era infilato sotto il golfino e con piacere scopre il volto di un uomo anziano con pelle cadente e incrostata e ragni nei capelli. Si accorge anche che la maschera \u00e8 stranamente calda. La vigilia di Halloween, dopo aver dato appuntamento per il giorno dopo ai \"Porcelli\" davanti all'inquietante Villa Carpenter, Steve indossa la maschera ma inizia a provare delle strane sensazioni. Tenta di toglierla, ma inutilmente e contemporaneamente assume il portamento e i modi di fare di un irascibile uomo anziano. Cerca allora di chiedere aiuto per telefono alla sua amica Carly Beth, la protagonista del primo libro che aveva vissuto un'esperienza simile, ma avendo ora la voce di un vecchio, non viene riconosciuto dai genitori dell'amica, che gli chiudono il telefono in faccia. Decide di recarsi lo stesso all'appuntamento con i bambini, ma questi, invece di spaventarsi, lo credono un vecchio in cerca di aiuto e si offrono molto disponibili. Steve si reca personalmente da Carly Beth, la quale gli rivela che l'unico modo per liberarsi della maschera \u00e8 trovare un segno d'amore. Steve pensa allora ai biscotti che la madre gli prendeva sempre ma, arrivato a casa, scopre con orrore che li ha finiti il suo cane Sparky. Prova poi ad abbracciare Sparky, sempre molto affettuoso con lui, ma nemmeno questo funziona.\nSteve e Carly Beth tornano allora nel negozio dove la maschera era stata rubata. Avvicinandosi a un abito vecchio e pieno di ragni, Steve sente un insopportabile prurito e poi, come per miracolo, la maschera si stacca congiungendosi al vestito, mentre Steve torna normale. I due capiscono allora che quel vecchio abito era il costume da indossare insieme alla maschera. Steve e Carly Beth si avviano verso casa, ma lungo la strada vengono spaventati da un essere mostruoso che si mette a ridere. Steve riconosce la risata del suo amico Chuck che gli confessa di avere un problema: anche lui, prima di fuggire dal negozio aveva rubato una maschera, ma ora gli si \u00e8 attaccata al viso e non riesce a sfilarla in nessun modo.\nEpisodio TV.\nDa questo libro \u00e8 stato tratto un episodio TV, ma presenta alcune differenze:"}
{"id": "2467026", "revid": "1543377", "url": "https://it.wikipedia.org/wiki?curid=2467026", "title": "Armada (capoeira)", "text": "L'attacco Armada (armata) \u00e8 un calcio circolare eseguito ruotando su s\u00e9 stessi e colpendo l'avversario alla tempia o al volto con il bordo esterno del piede.\nColpo caratteristico della Capoeira Regional, l'Armada si differenzia dal comune \"calcio circolare all'indietro\", presente in molte arti marziali, perch\u00e9 durante la rotazione e il calcio il corpo rimane dritto e frontale rispetto all'avversario.\nVariazioni di questo colpo sono l'\"Armada Voadora\" (Armada volante) o \"Armada Pulada\" (Armada saltata), cio\u00e8 eseguita saltando, e l'\"Armada Dupla\" (Armada doppia), in cui si esegue l'Armada saltando, e la si fa seguire da un calcio circolare con l'altra gamba in volo. Quando entrambe le gambe si staccano da terra, insieme e unite, formano un arco nell'aria prende il nome di \"Arqu\u00ec\" o \"Envergado\"."}
{"id": "2467038", "revid": "152584", "url": "https://it.wikipedia.org/wiki?curid=2467038", "title": "Letizia Bonaparte", "text": ""}
{"id": "2467039", "revid": "163662", "url": "https://it.wikipedia.org/wiki?curid=2467039", "title": "Friedrich Moritz Von Burger", "text": ""}
{"id": "2467045", "revid": "610351", "url": "https://it.wikipedia.org/wiki?curid=2467045", "title": "Italia ai campionati europei di atletica leggera", "text": "L'Italia ha partecipato a tutte le 22 edizioni dei Campionati europei di atletica leggera sin qui disputate conquistando 119 podii, di cui 39 titoli europei, 41 medaglie d'argento e 39 di bronzo.\nDettaglio podi.\nPietro Mennea e Adolfo Consolini, 3 volte ciascuno, sono gli azzurri che vantano il maggior numero di titoli europei, mentre in campo femminile \u00e8 la messinese Annarita Sidoti, con due vittorie, a detenere questo primato. Nel 1986 a Stoccarda gli atleti italiani conseguirono un'impresa storica dipingendo per intero il podio d'azzurro con Mei, Cova ed Antibo nei 10000 metri, risultato ripetuto nella gara di Maratona a Budapest 1998 con Baldini, Goffi e Modica .\nTitoli europei per specialit\u00e0.\n32 sono i titoli conquistati in campo maschile e 7 in campo femminile. Mentre \u00e8 la maratona maschile la specialit\u00e0 che con cinque vittorie in campo maschile (due ciascuno per i campioni olimpici Gelindo Bordin e Stefano Baldini, pi\u00f9 quella di Daniele Meucci) e 2 in campo femminile con Maria Guida ed Anna Incerti ha dato pi\u00f9 soddisfazione ai colori azzurri."}
{"id": "2467046", "revid": "287204", "url": "https://it.wikipedia.org/wiki?curid=2467046", "title": "Atari Portfolio", "text": "L'Atari Portfolio \u00e8 un handheld PC dell'Atari commercializzato a partire dal 1989. In particolare l'Atari Portfolio \u00e8 stato il primo handheld PC disponibile in commercio a rientrare nella famiglia dei PC IBM compatibili.\nDescrizione.\nA livello tecnico l'Atari Portfolio \u00e8 un XT compatibile MS-DOS, costruito utilizzando un processore 80C88 a 4,9152\u00a0MHz. Le sue dimensioni sono pari a quelle di una videocassetta VHS, mentre il peso \u00e8 pari a poco pi\u00f9 di 500 grammi.\nLa versione standard ha 128 kB di memoria RAM e 256 KB di ROM. Una parte della memoria RAM viene utilizzata come disco fisso, grazie ad una batteria tampone che evita la perdita dei dati. Ha uno schermo LCD monocromatico senza retroilluminazione, con la risoluzione di 240x64 pixel o 40 caratteri x 8 linee.\nViene venduto con i seguenti software pre-installati: \nPortfolio presenta sul lato destro una porta per schede di espansione, che non \u00e8 per\u00f2 compatibile con PCMCIA. Ci sono moduli di espansione per porta parallela, seriale e MIDI. \nPresenta inoltre un connettore per inserire schede di memoria a stato solido da 64, 128 e 256 KB. L'alimentazione \u00e8 fornita da tre pile stilo AA.\nAtari Portfolio nei media.\nL'Atari Portfolio appare nel film \"Terminator 2 - Il giorno del giudizio\": viene utilizzato dal protagonista, il giovane John Connor, per aprire una porta di sicurezza utilizzante un sistema basato su smart card e per rubare da un Bancomat."}
{"id": "2467048", "revid": "287204", "url": "https://it.wikipedia.org/wiki?curid=2467048", "title": "Eug\u00e8ne Michel Antoniadi", "text": "Anche noto come Eugenios Antoniadis, Eug\u00e8ne Michael Antoniadi, \u00e8 stato un grande astronomo ed uno dei principali osservatori di Marte di sempre. All'inizio Antoniadi ha sostenuto l'ipotesi dei canali di Marte, ma, in seguito alle osservazioni compiute all'osservatorio di Parigi durante l'opposizione di Marte del 1909, concluse che si trattava di illusioni ottiche.\nGrazie alle estenuanti sessioni osservative, alla sua costanza e precisione nel riportare i pi\u00f9 fini dettagli verificati notte dopo notte, Antoniadi realizz\u00f2 le pi\u00f9 particolareggiate mappe di Marte denominate Areografia, che raggiungono un dettaglio cos\u00ec alto da aver basato sulle stesse le missioni delle sonde automatiche, le uniche che hanno superato solo pochi decenni fa l'accuratezza degli studi dell'astronomo.\n\u00c8 opera sua anche il primo tentativo di disegnare la mappa di Mercurio, tuttavia le sue mappe erano sbagliate a causa della sua errata convinzione che Mercurio fosse in rotazione sincrona con il Sole.\nAntoniadi \u00e8 anche famoso per aver creato la scala di Antoniadi del seeing, la pi\u00f9 usata dagli astronomi, che assegna un numero da I a V alla qualit\u00e0 dell'aspetto visuale osservato al telescopio, in relazione alle condizioni atmosferiche ed alle particelle di polvere in sospensione nell'aria.\nEra anche un ottimo giocatore di scacchi. Il suo risultato migliore \u00e8 stato un primo posto a pari merito con Frank Marshall in un torneo a Parigi nel 1907, davanti di un solo punto a Savielly Tartakower.\nOnorificenze.\nIn suo onore sono stati battezzati due crateri (uno sulla Luna e uno su Marte) e un dorsum su Mercurio."}
{"id": "2467050", "revid": "73125", "url": "https://it.wikipedia.org/wiki?curid=2467050", "title": "Eugene Antoniadi", "text": ""}
{"id": "2467052", "revid": "73125", "url": "https://it.wikipedia.org/wiki?curid=2467052", "title": "Eugenios Antoniadi", "text": ""}
{"id": "2467053", "revid": "1602064", "url": "https://it.wikipedia.org/wiki?curid=2467053", "title": "Charity (singolo)", "text": "Charity \u00e8 una canzone degli Skunk Anansie pubblicata come loro terzo singolo nel settembre 1995 e ripubblicata nell'aprile 1996. La prima pubblicazione si posizion\u00f2 al n. 40 della Official Singles Chart, ma la riedizione raggiunse senza problemi la posizione n. 20. Quando fu ripubblicata due CD furono resi disponibili. Il primo CD conteneva le versioni \"live\" di \"I Can Dream\" e \"Punk by Numbers\", mentre il secondo CD conteneva versioni \"live\" delle canzoni di \"Paranoid &amp; Sunburnt\"."}
{"id": "2467055", "revid": "952119", "url": "https://it.wikipedia.org/wiki?curid=2467055", "title": "Awards of the Japanese Academy", "text": "Gli , detti anche Japan Academy Awards, sono premi cinematografici assegnati annualmente dalla Nippon Academy-sh\u014d Association. Istituiti nel 1978, rappresentano i pi\u00f9 significativi riconoscimenti di questo genere in Giappone e sono da considerare la versione orientale degli Academy Awards.\nIl premio, detto Japan Academy Prize, \u00e8 una statuetta che misura 10.7\u00a0cm \u00d7 4.4\u00a0cm \u00d7 4.4\u00a0cm."}
{"id": "2467058", "revid": "73125", "url": "https://it.wikipedia.org/wiki?curid=2467058", "title": "Eugene M. Antoniadi", "text": ""}
{"id": "2467062", "revid": "73125", "url": "https://it.wikipedia.org/wiki?curid=2467062", "title": "Eug\u00e8ne Michael Antoniadi", "text": ""}
{"id": "2467067", "revid": "73125", "url": "https://it.wikipedia.org/wiki?curid=2467067", "title": "E. M. Antoniadi", "text": ""}
{"id": "2467098", "revid": "767487", "url": "https://it.wikipedia.org/wiki?curid=2467098", "title": "Retour \u00e0 Gor\u00e9e", "text": "Retour \u00e0 Gor\u00e9e \u00e8 un film del 2006 diretto dal regista svizzero Pierre-Yves Borgeaud, prodotto in Svizzera e in Lussemburgo. Presentato al 27\u00ba Festival del Cinema Africano di Verona.\nTrama.\nLa storia racconta del viaggio che effettuano il cantante senegalese Youssou N'Dour e il pianista svizzero Moncef Genoud, dove giunti a Gor\u00e9e, isola senegalese simbolo della schiavit\u00f9 per il suo passato, dove decider\u00e0 di fare un concerto con altri cantanti incontrati durante il viaggio."}
{"id": "2467099", "revid": "287204", "url": "https://it.wikipedia.org/wiki?curid=2467099", "title": "Euphorbia cyparissias", "text": "L'euforbia cipressina (nome scientifico Euphorbia cyparissias ) \u00e8 una pianta erbacea, appartenente alla famiglia delle Euphorbiaceae.\nEtimologia.\nL'epiteto specifico (\"cyparissias\") fa riferimento al portamento della pianta che ricorda vagamente (non tenendo conto delle dimensioni) i cipressi.\nIn tedesco questa pianta si chiama \"Zypressen-Wolfsmilch\"; in francese si chiama \"Euphorbe faux-cypr\u00e8s\"; in inglese si chiama \"Cypress Spurge\".\nMorfologia.\nSono piante a ciclo biologico perenne. L'altezza media va da 15 a 40\u00a0cm (massimo 60\u00a0cm). Tutta la pianta \u00e8 glabra e di colore verde-glauco. La forma biologica \u00e8 emicriptofita scaposa (H scap), ossia sono piante erbacee con gemme svernanti al livello del suolo e protette dalla lettiera o dalla neve dotate di un asse fiorale eretto con poche foglie. \nRadici.\nLe radici sono secondarie da rizoma.\nFoglie.\nLe foglie cauline lungo il fusto sono alterne, disposte densamente e in modo patente oppure inclinate verso il basso; mentre quelle dei rami sterili sono a consistenza setacea e addensate a pennello. Il colore spesso pu\u00f2 essere giallastro, altrimenti \u00e8 verde chiaro. Le lamine delle foglie (ma anche delle brattee) hanno i bordi interi. La forma in genere \u00e8 strettamente lineare. Dimensione delle foglie : larghezza 1\u20133\u00a0mm; lunghezza 10\u201320\u00a0mm.\nInfiorescenza.\nL'infiorescenza delle \u201ceuforbie\u201d e quindi di questa pianta \u00e8 diversa da quella delle altre Angiosperme e si chiama ciazio (= coppa da spumante), chiamata anche \u201cpseudanzio\u201d. Consiste in cinque brattee glabre saldate tra di loro e di colore verde pi\u00f9 chiaro rispetto alle foglie sottostanti. La loro funzione \u00e8 quella di protezione dei fiori interni : per questo motivo una tale struttura viene spesso chiamato involucro similmente all'involucro delle Asteraceae. Queste brattee \u00e8 quello che rimane del perianzio dei fiori maschili. In quattro insenature, tra le dentellature delle cinque brattee, emergono in evidenza dei corpi ghiandolari (generalmente quattro \u2013 il quinto a volte \u00e8 mancante) a forma di semiluna, colorati di giallo e contenenti delle sostanze nettarifere per attirare gli insetti pronubi. Le corna delle mezzelune sono allungate e quasi sempre convergenti. \nAll'interno della coppa trovano posto dei fiori maschili e femminili. In realt\u00e0 i fiori maschili sono diversi (fino a 5 e pi\u00f9) ma ridotti al solo stame. Mentre la parte femminile \u00e8 rappresentata da un unico fiore centrale con una forma simile ad una calice lungamente pedicellato fino ad essere incurvato durante la fruttificazione; anche questo fiore \u00e8 ridotto, cio\u00e8 privo degli altri verticilli fiorali (calice, corolla e androceo) rimanendo solo il gineceo.\nI ciazi sono disposti in ombrelle terminali, di tipo \u201cpleiocasio\u201d o \u201ccima multipara\u201d ossia a pi\u00f9 di due raggi, in questo caso i raggi sono 12 - 15 ognuno dei quali con ulteriori divisioni dicotome, ossia con due ciazi terminali (= infiorescenza \u201cdicasiale\u201d). Raramente pu\u00f2 essere presente anche una seconda divisione \u201cdicasiale\u201d. Alla base dell'ombrella non sono presenti delle brattee ma delle foglie simili a quelle caulinari. Mentre a protezione dei ciazi sono presenti due larghe brattee cordate (o reniformi), libere (non sono saldate alla base). Queste ultime hanno un colore giallastro e alla fine fioritura spesso diventano rossastre. Questa unione di fiori unisessuati pu\u00f2 facilmente essere scambiata per un singolo fiore ermafrodita; in effetti questa disposizione in rapporto agli insetti impollinatori differisce molto poco dai normali fiori ermafroditi della altre Angiosperme..\nFiore.\nI fiori sono unisessuali (solo parte maschile e parte femminile) e monoici, ridotti all'essenziale (sono presenti solo gli organi strettamente riproduttori \u2013 quindi il perianzio \u00e8 assente). Diametro del fiore 8 \u2013 12\u00a0mm.\nFrutti.\nIl frutto \u00e8 una capsula \u201ctricocca\u201da tre logge monosperme (a un solo seme) e quindi contenente in totale tre semi. La forma della capsula \u00e8 profondamente triloba. La forma dei semi invece \u00e8 ovoidale e \u201ccaruncolata\u201d (con protuberanze). Queste protuberanze emergenti derivano direttamente dall'ovulo nel quale inizialmente erano delle escrescenze del tessuto della placenta utilizzate durante la fecondazione da parte del polline. La disseminazione avviene per esplosione della capsula (fino a 5 m di distanza). La superficie delle capsula \u00e8 rugosa, mentre i semi sono grigi e lisci. L'endosperma \u00e8 abbondante e i cotiledoni sono grandi. La dimensione della capsula \u00e8 3\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza dell'\u201cEuforbia cipressina\u201d (Euphorbiaceae) \u00e8 un gruppo vegetale abbastanza numerosa, organizzato in 303 generi per un totale di circa 6700 specie. Il genere di appartenenza (\"Euphorbia\") \u00e8 molto numeroso e comprende circa 2100 specie, diffuse soprattutto nelle regioni tropicali e subtropicali dell'Africa e dell'America, ma anche nelle zone temperate di tutto il mondo. Una ottantina di queste specie sono proprie della flora italiana. \nIl genere delle \"Euphorbie\" essendo molto numeroso viene suddiviso in diversi sottogeneri. La pianta di questa scheda appartiene al sottogenere \"Anisophyllum\", caratterizzato dall'avere le appendici dell'involucro a coppa di tipo petaloideo ossia colorate come i petali e capaci di secernere del nettare.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici :\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nAltro.\nLa \"Euphorbia cyparissias\" pu\u00f2 essere attaccata dalla \u201cruggine del pisello\u201d: \"Uromyces pisi\" DC (1805) (un fungo parassita dell'ordine degli \u201cUredinales\u201d, sottoclasse \u201cUredomycetidae\u201d, classe \u201cBasidiomycetes\u201d, sottoregno \u201cMycobionta\u201d, regno-dominio \u201cEucarioti\u201d). La penetrazione in queste piante viene fatta ad opera dei \u201cpicnidi\u201d ricettacoli di cui il \u201cmicelio\u201d (parte esterna del corpo fruttifero del fungo parassita) \u00e8 provvisto. Le piante colpite non producono fusti fertili, ma solo fusti sterili con foglie spesse e corte e di colore giallastro."}
{"id": "2467111", "revid": "767487", "url": "https://it.wikipedia.org/wiki?curid=2467111", "title": "Giuseppe Negroni", "text": "Biografia.\nScoperto dal maestro Mario Bertolazzi, ha fatto parte dell'organico dell'\"Milleluci\" della RAI diretta dal Maestro William Galassini, entrando in seguito nell'orchesyta del maestro Cinico Angelini.\nHa inciso dischi con le case discografiche Cetra e Titanus.\nHa partecipato a numerosi festival, tra cui il \"Festival di Grado\" e il \"Festival di Milano\".\nNel 1961 partecipa al Giugno della Canzone Napoletana, cantando la canzone \"E' napulitana\", con Mario Trevi.\nFra i suoi successi: \"Il mondo siamo noi\" (Dino Olivieri - Gian Carlo Testoni), in duo con Gianna Quinti; \"Giuro d'amarti cos\u00ec\" (Mascheroni-Panzeri) in duo con Fiorella Bini; \"Cocoleta\", scritta da Lelio Luttazzi.\nSi \u00e8 anche dedicato al jazz, collaborando con il clarinettista Henghel Gualdi."}
{"id": "2467114", "revid": "73843", "url": "https://it.wikipedia.org/wiki?curid=2467114", "title": "Senza numero civico", "text": "La locuzione senza numero civico, o il suo acronimo s.n.c., denota in toponomastica l'assenza o la mancata assegnazione del numero civico, ovverosia un numero che viene assegnato ad un edificio allo scopo di identificarlo in modo univoco nel contesto di una certa area per non confonderlo con altri edifici simili nella zona.\nA fini amministrativi la circostanza rileva per la possibile insufficiente definizione dell'indirizzo di residenza o dimora abituale per le persone fisiche, o per quello della sede per l'impresa o le persone giuridiche in genere."}
{"id": "2467126", "revid": "15756", "url": "https://it.wikipedia.org/wiki?curid=2467126", "title": "Cappella di San Severo", "text": "La cappella di San Severo fa parte del complesso conventuale camaldolese attiguo alla chiesa di San Severo a Perugia. Oggi \u00e8 un piccolo museo dedicato all'affresco della Trinit\u00e0 e santi (175x389 cm) di Raffaello e Perugino, databile al 1505-1508 circa (intervento di Raffaello) e al 1521 (intervento di Perugino).\nLa cappella di San Severo \u00e8 inserita nel sistema museale di Perugia ed \u00e8 fra i beni curati dalla Direzione regionale per i beni culturali e paesaggistici dell'Umbria.\nStoria.\nLa piccola cappella, composta attualmente da un vano attiguo all'odierna chiesa risalente al XVIII secolo, era un tempo parte della navata sinistra della chiesa quattrocentesca. Qui venne chiamato a lavorare Raffaello nel 1505 (come si evince dalla data sull'affresco), quando l'artista si spostava tra Firenze e Perugia e viveva un primo culmine di popolarit\u00e0 con opere come la \"Pala Baglioni\", che di l\u00ec a poco gli avrebbero spalancato le porte della Roma di Giulio II.\nI committenti dell'affresco sono da identificarsi nei due commendatari del monastero di San Severo, Troilo Baglioni, gi\u00e0 vescovo di Perugia, e il cardinale Gabriele de' Gabrielli di Gubbio, vescovo di Urbino. Non tutti gli studiosi, tra cui gi\u00e0 Cavalcaselle, prendono tuttavia la data del 1505 come buona, suggerendo come forse si riferisca all'avvio dei lavori, conclusi almeno due anni dopo: nel 1505 infatti lo stile di Raffaello era ancora molto legato alla scuola umbra, mentre nell'affresco di San Severo si rileva un'inedita monumentalit\u00e0.\nL'artista urbinate complet\u00f2 la sola parte superiore dell'affresco e una volta stabilitosi a Roma non ebbe pi\u00f9 modo di recarsi a Perugia. Si attese fino alla sua morte, nel 1520, per affidare l'opera a un altro artista, il vecchio maestro di Raffaello Perugino, che complet\u00f2 la met\u00e0 inferiore con una nostalgica rievocazione di modi quattrocenteschi.\nL'opera venne vista e descritta da Vasari, che sottoline\u00f2 la vistosa firma di Raffaello. Una porzione dell'affresco negli anni \u00e8 andata perduta, anche a causa di restauri storici non troppo accurati.\nDescrizione e stile.\nSulla parete si trova una nicchia a sesto acuto, che contiene il grande affresco, divisibile in due registri. Uno superiore con la \"Trinit\u00e0\" e i santi benedettini Mauro, Placido, Benedetto abate a sinistra, e i camaldolesi Romualdo, Benedetto martire e Giovanni monaco a destra, i cui nomi sono riportati a lettere dorate sotto di loro. Cristo si vede seduto su un trono di nuvole tra due angeli, sormontato dalla colomba dello Spirito Santo.\nL'Eterno, san Giovanni e un angelo a destra sono andati ormai perduti. L'opera di Raffaello \u00e8 caratterizzata da una forte monumentalit\u00e0 e tridimensionalit\u00e0 data dallo scorcio dei santi seduti ai lati, che fanno convergere lo sguardo dello spettatore verso Cristo. Le forme grandiose e possenti, quasi immote, rimandano all'esempio di Fra' Bartolomeo (\"Giudizio Universale\") e che preannunciano la \"Disputa del Sacramento\" nella Stanza della Segnatura.\nIl registro inferiore, opera di Perugino, mostra santi a tutta figura: Scolastica, Girolamo, Giovanni Evangelista, Gregorio Magno, Bonifacio e Marta. Sebbene la presenza di un parapetto scorciato in prospettiva aumenti il senso di spazialit\u00e0, le figure sono tutte allineate sul primo piano, con sguardi laconici e un po' vaghi tipici dell'artista, che allo scoccare del XVI secolo continu\u00f2 a esercitare lo stile pittorico che lo aveva reso celebre, nonostante l'affermarsi di un nuovo gusto.\nAl centro si trova una nicchia con una \"Madonna col Bambino\" in terracotta policroma di bottega toscana della fine del Quattrocento.\nAi lati dell'altare corrono scritte dedicatorie: a sinistra la menzione del priore committente a Raffaello e la data (); a destra il ricordo del completamento del 1521."}
{"id": "2467127", "revid": "599013", "url": "https://it.wikipedia.org/wiki?curid=2467127", "title": "Dapoxetina", "text": "La dapoxetina (in fase sperimentale nota con la sigla LY 210448) \u00e8 un inibitore selettivo della ricaptazione della serotonina () entro lo spazio sinaptico cerebrale, che ha dimostrato attivit\u00e0 nel ritardare l'orgasmo nel paziente affetto da eiaculazione precoce. \u00c8 l'unico farmaco ufficialmente approvato dall'EMA per il trattamento di questo disturbo.\nNegli studi scientifici l'eiaculazione precoce \u00e8 stata definita come tempo di latenza eiaculatoria intravaginale inferiore ai due minuti ovvero come una eiaculazione ricorrente al minimo stimolo sessuale, prima, durante o appena dopo la penetrazione e comunque precocemente rispetto al desiderio del paziente.\nRispetto agli altri SSRI, ha una durata d'azione pi\u00f9 breve, un'eliminazione pi\u00f9 veloce e pertanto gli effetti collaterali sono pi\u00f9 scarsi. Pu\u00f2 essere assunta (in et\u00e0 compresa tra i 18 e i 64 anni) 1-3 ore prima del rapporto sessuale e non sono state segnalate interferenze con gli inibitori della 5-fosfodiesterasi (sildenafil, tadalafil, vardenafil). \u00c8 stata messa in commercio dal luglio 2009.\nStoria.\nLa dapoxetina fu originariamente sintetizzata da ricercatori della societ\u00e0 farmaceutica Eli Lilly. Originariamente conosciuta con la sigla LY 210448, venne sviluppata da Lilly come antidepressivo. Il brevetto della molecola \u00e8 stato venduto nel 2003 alla societ\u00e0 farmaceutica Johnson &amp; Johnson per 65 milioni di dollari americani e future royalties. Nel 2004 la dapoxetina fu sottoposta alla Food and Drug Administration (FDA) degli USA come dapoxetina cloridrato per ottenerne l'approvazione nella indicazione per il trattamento della eiaculazione precoce. La FDA ha ritenuto che dapoxetina non fosse immediatamente \"omologabile\" e ha richiesto ulteriori studi clinici che sono stati completati nel 2006. Il farmaco si trova ancora in fase sperimentale III e l'approvazione \u00e8 in fase di revisione da parte della FDA.\nDal 2009 dapoxetina \u00e8 stata approvata per il commercio nell'Unione europea e ha incominciato a essere utilizzata in alcuni grandi paesi tra cui l'Italia, la Germania, la Francia, la Spagna e altri. A gennaio 2012 l'European Medicines Agency (EMEA) ha ribadito la propria opinione favorevole alla commercializzazione di dapoxetina, sia nella formulazione da 30\u00a0mg sia da 60\u00a0mg, ritenendo che il potenziale aumento di rischio di sincope possa essere facilmente gestito con alcune semplici misure precauzionali.\nLa dapoxetina \u00e8 il risultato di un lungo processo registrativo di un farmaco, che come altri della stessa classe farmacologica (antidepressivi), ha attivit\u00e0 sulla capacit\u00e0 di controllare l'eiaculazione precoce, infatti \u00e8 molto ampia la letteratura scientifica che riguarda l'uso dei farmaci antidepressivi in questa problematica maschile, cosa che pu\u00f2 essere inquadrata con fenomeni di disease mongering.\nFarmacodinamica.\nIl meccanismo d'azione della dapoxetina nell'eiaculazione precoce \u00e8 probabilmente correlato all'inibizione a livello neuronale della ricaptazione della serotonina. Gli inibitori del reuptake della serotonina sono noti per determinare un ritardo nella eiaculazione, ma richiedono diversi giorni di assunzione prima che tale effetto venga raggiunto, e inoltre la loro sospensione spesso causa una crisi di tipo astinenziale.&lt;br&gt;\nL'eiaculazione umana \u00e8 principalmente mediata dal sistema nervoso simpatico.\nIl farmaco inibisce il riflesso eiaculatorio dell'espulsione agendo a livello di alcuni nuclei cerebrali con l'effetto finale di un incremento della latenza e di una diminuzione della durata di scarica del riflesso dei motoneuroni del nervo pudendo.\nFarmacocinetica.\nDopo somministrazione orale la dapoxetina \u00e8 assorbita rapidamente dal tratto gastrointestinale e le concentrazioni plasmatiche massime (Cmax) si raggiungono in circa 1 ora dalla assunzione della compressa. La biodisponibilit\u00e0 assoluta si aggira intorno al 40%. Pi\u00f9 del 99% del farmaco si lega alle proteine plasmatiche umane. L'emivita del farmaco \u00e8 di circa 2 ore. Dapoxetina \u00e8 metabolizzata a livello epatico e renale, principalmente grazie agli isoenzimi CYP2D6, CYP3A4 e flavina monoossigenasi 1 (FMO1).\nIl principale metabolita ottenuto per via ossidativa \u00e8 la dapoxetina-\"N\"-ossido, farmacologicamente inattivo. Desmetildapoxetina e didemetildapoxetina, meno del 3% del totale, sono invece i metaboliti attivi.&lt;br&gt;\nIl profilo farmacocinetico della dapoxetina nei soggetti con insufficienza renale o epatica lieve \u00e8 sostanzialmente invariato.\nGli studi di farmacologia clinica non hanno indicato significative differenze di farmacocinetica fra la popolazione caucasica, nera, ispanica e asiatica. Uno studio clinico che confrontava la farmacocinetica di dapoxetina nei pazienti giapponesi e caucasici, ha mostrato come nei pazienti giapponesi i livelli plasmatici della dapoxetina sono dal 10% al 20% pi\u00f9 elevati, probabilmente a causa del peso corporeo inferiore. Tale reperto non ha alcun effetto clinicamente significativo. Il farmaco non interferisce con la farmacocinetica degli inibitori della 5-fosfodiesterasi, come ad esempio tadalafil e sildenafil, comunemente utilizzati nel trattamento della disfunzione erettile.\nStudi clinici.\nDiversi studi hanno tenuto conto dell'impatto che l'eiaculazione precoce ha sulla qualit\u00e0 di vita della coppia e sulla sfera affettiva in toto. Una metanalisi di 5 studi randomizzati, in doppio cieco, multicentrici, placebo-controllati, condotti in pi\u00f9 di 25 paesi, ha raccolto i dati riguardanti 6.081 pazienti maschi. I pazienti furono trattati con i 30 e i 60\u00a0mg, al bisogno, per 12 settimane in tre studi e 24 settimane in uno studio; solo in un trial sono stati utilizzati i 60\u00a0mg per una durata di 9 settimane. I risultati: il 57% dei pazienti riferiva una soddisfazione sessuale molto scarsa al momento della randomizzazione, che veniva a ridursi significativamente sino al 15%, dopo assunzione di dapoxetina nei tempi e nei modi previsti dal protocollo di studio.\nUno studio multicentrico, osservazionale, ha coinvolto 1.587 uomini e le loro partner per la durata di 4 settimane, portando l'attenzione sulla difficolt\u00e0 psicologica e comunicativa nelle coppie che presentavano il problema.\nUsi clinici.\nDapoxetina \u00e8 indicata negli uomini tra i 18 e i 64 anni di et\u00e0 per il trattamento dell'eiaculazione precoce.\nDeve essere prescritto solo in presenza dei seguenti criteri, che debbono essere considerati nel loro insieme:\nEffetti collaterali e indesiderati.\nLa sincope, con tendenza a manifestarsi dopo la prima dose oppure entro le prime 3 ore dall'assunzione del farmaco, \u00e8 stato l'effetto avverso che unitamente all'ipotensione ortostatica \u00e8 stato segnalato come comune, e ha determinato l'interruzione della terapia da parte del paziente. In corso di trattamento si possono inoltre osservare capogiro e vertigini, cefalea, nausea, insonnia o sonnolenza, ansia, irritabilit\u00e0, tremore, visione offuscata, vampate di calore, secchezza delle fauci, dispepsia, vomito, dolore addominale epigastrico, diarrea, sudorazione.\nControindicazioni.\nIl farmaco non deve essere assunto dai soggetti con accertata ipersensibilit\u00e0 al principio attivo. Altre controindicazioni sono rappresentate dalla insufficienza cardiaca (classe II-IV NYHA), dai disturbi della conduzione (blocco AV di secondo o terzo grado), da una cardiopatia ischemica o valvolare di rilievo. Non indicato anche in caso di insufficienza epatica di grado moderato o grave, trattamento concomitante con Inibitori delle monoamino ossidasi (IMAO), trattamento concomitante con farmaci inibitori del CYP3A4, ad esempio ketoconazolo, itraconazolo, ritonavir, saquinavir, telitromicina e altri.\nDosi terapeutiche.\nLa dose iniziale consigliata \u00e8 di 30\u00a0mg, da assumere al bisogno, da 1 a 3 ore prima dell'attivit\u00e0 sessuale, durante o lontano dai pasti. Si raccomanda di non oltrepassare una frequenza di dosaggio massima di una volta ogni 24 ore.&lt;br&gt;\nSe l'effetto determinato dalla dose iniziale non ha dato i risultati attesi e il paziente non ha manifestato effetti collaterali (e in particolare non ha sviluppato ipotensione ortostatica o sincope), \u00e8 possibile aumentare la dose fino a un massimo di 60\u00a0mg.\nCollegamenti esterni.\nSulla Dapoxetina da \"Medicitalia\""}
{"id": "2467128", "revid": "952119", "url": "https://it.wikipedia.org/wiki?curid=2467128", "title": "Award of the Japanese Academy al miglior film in lingua straniera", "text": "L' \u00e8 un riconoscimento assegnato annualmente a partire dal 1978 dai membri della Nippon Academy-sh\u014d Association al miglior film straniero distribuito in Giappone nell'anno appena trascorso.\nVincitori e candidati.\nI vincitori sono indicati in grassetto."}
{"id": "2467136", "revid": "1718925", "url": "https://it.wikipedia.org/wiki?curid=2467136", "title": "I'll Go Crazy If I Don't Go Crazy Tonight", "text": "I'll Go Crazy If I Don't Go Crazy Tonight \u00e8 il terzo singolo estratto dall'album \"No Line on the Horizon\" degli U2. I precedenti singoli estratti dallo stesso album furono \"Get On Your Boots\" e \"Magnificent\".\nIl video.\nPer questo singolo sono usciti due videoclip: uno in versione animata, diretto dal regista David O'Reilly che ha sfruttato il tema centrale della canzone stessa per creare un'animazione di storie parallele fra di loro; e un altro diretto da Alex Courtes (autore gi\u00e0 dei primi due video dell'album No Line On The Horizon), registrato a Barcellona durante la prima e la seconda data del U2 360\u00b0 Tour del 2009.\nDal vivo.\nDurante il 360\u00b0 Tour il brano \u00e8 stato riproposto in versione remixata (la \"Redanka's 'Kick The Darkness' Vocal Version\"), con il batterista Larry Mullen Jr. che camminava sulla passerella circolare del palco suonando un djembe.\nL'unica volta che \u00e8 stato suonato in versione regolare \u00e8 stato durante il secondo concerto di Barcellona tenutosi il 2 luglio 2009, in cui vennero effettuate le riprese per il videoclip.\nTracce.\nTutte le canzoni sono state scritte da Bono."}
{"id": "2467146", "revid": "1776051", "url": "https://it.wikipedia.org/wiki?curid=2467146", "title": "Esik", "text": "Esik (in kazako: \u0415\u0441\u0456\u043a) \u00e8 una citt\u00e0 del Kazakistan situata nella regione di Almaty ed \u00e8 capoluogo del distretto di E\u0144bek\u0161iqazaq.\nL'insediamento, situato sul fiume Issyk, venne fondato dai cosacchi nel 1858 e si trova ai piedi della catena del Tian Shan, a una cinquantina di km a est di Almaty e ad un centinaio dal lago Ysyk-K\u00f6l nel confinante Kirghizistan; nei pressi di Esik si trova il kurgan omonimo."}
{"id": "2467154", "revid": "6923", "url": "https://it.wikipedia.org/wiki?curid=2467154", "title": "Tetiaroa", "text": "Tetiaroa \u00e8 un atollo dell'arcipelago delle Isole del Vento facente parte delle Isole della Societ\u00e0, si trova a 59\u00a0km a nord di Papeete, la capitale della Polinesia Francese, una collettivit\u00e0 territoriale d'oltremare francese nell'Oceano Pacifico.\nAmministrazione.\nTetiaroa \u00e8 sotto l'amministrazione del comune francese di Arue. L'atollo ha un solo abitante: Simon Teihotu Brando, figlio dell'attore Marlon Brando e della sua terza moglie, l'attrice Tarita Teriipia.\nTetiaroa \u00e8 uno dei pochi atolli al mondo privi di pass attraverso la barriera corallina che lo circonda, di conseguenza i colori e le luminescenze del mare interno sono particolarmente accesi.\nNel 2009 inizia la costruzione del resort di lusso fortemente voluto gi\u00e0 da Marlon Brando, che termina solo nel 2014 (a morte dell'attore gi\u00e0 avvenuta). \u00c8 attivo anche un sito internet ufficiale attraverso il quale si pu\u00f2 prenotare la vacanza in una villa privata.\nStoria e propriet\u00e0.\nNel 1789 tre disertori dell'H.M.S. Bounty soggiornarono qui per ventitr\u00e9 settimane. Il loro allontanamento dalla nave fu una conseguenza di quello che divenne noto come il famoso ammutinamento del Bounty. Nel 1904 la Famiglia Reale Pomare di Tahiti don\u00f2 l'isola al dentista Johnston Walter Williams.\nIn seguito Tetiaroa sub\u00ec diversi passaggi di propriet\u00e0 fino al 1965, quando Marlon Brando, dopo le riprese del film \"Gli ammutinati del Bounty\", acquist\u00f2 l'isola per la figlia. L'attore statunitense visse sull'isola fino al 1990. Non sono state poche le volte che quest'ultimo ha annunciato di voler costruire un resort sull'isola, ma i prezzi per la costruzione erano troppo alti e ha dovuto abbandonare i suoi progetti.\nBrando concesse l'utilizzo per tutta la vita di 2\u00a0000\u00a0m\u00b2 dell'isoletta di Onetahi, poco pi\u00f9 a nord di Tetiaroa, al suo amico Michael Jackson in segno dell'amicizia che li legava. Nel 2005 l'isola fu venduta a Richard Bailey, un promotore immobiliare con sede a Tahiti."}
{"id": "2467160", "revid": "124347373", "url": "https://it.wikipedia.org/wiki?curid=2467160", "title": "Campo di concentramento di Borgo San Dalmazzo", "text": "Il campo di concentramento di Borgo San Dalmazzo (Cuneo) fu uno dei campi di concentramento istituiti in Italia dopo l'8 settembre 1943 per adunarvi gli ebrei in attesa di deportazione. Fu operante dal settembre 1943 al febbraio 1944.\nLa storia.\nLa storia del campo di concentramento di Borgo San Dalmazzo va divisa in due fasi distinte: la prima tra il settembre e il novembre 1943, la seconda tra il dicembre 1943 e il febbraio 1944.\nNella prima fase, il campo fu istituito il 18 settembre 1943 per iniziativa delle autorit\u00e0 di occupazione tedesche al seguito di un bando firmato da un certo capitano Mueller con il quale si intimava l'internamento immediato di tutti gli stranieri presenti nel territorio: \" Comando Germanico di Borgo San Dalmazzo. Entro le ore 18 di oggi, tutti gli stranieri che si trovano nel territorio di Borgo San Dalmazzo e dei comuni vicini devono presentarsi al Comando Germanico in Borgo San Dalmazzo-Caserma degli Alpini. Trascorso tale termine gli stranieri che non si saranno presentati verranno immediatamente fucilati. La stessa pena toccher\u00e0 a coloro nelle cui abitazioni detti stranieri saranno trovati\". Questi stranieri altri non erano che un gruppo di circa ottocento profughi ebrei che tra l'8 e il 13 settembre 1943 avevano lasciato il confino coatto a Saint-Martin-V\u00e9subie in Francia ed avevano varcato il confine con una dura marcia attraverso le Alpi nella speranza di trovare rifugio in Italia. Erano uomini, donne e bambini, ebrei dalla Polonia, dalla Germania, dall'Ungheria, dalla Slovacchia, dalla Romania, dalla Russia, dalla Grecia, dalla Croazia, dalla Francia, e dal Belgio. Ad attenderli trovarono per\u00f2 le SS tedesche che riuscirono a catturarne 329. Quanti scamparono alla cattura si sparpagliarono nelle campagne circostanti o proseguirono la loro fuga in Italia, anche grazie all'aiuto della popolazione locale e della rete clandestina di assistenza DELASEM e all'impegno eroico dei sacerdoti don Raimondo Viale e don Francesco Brondello. In accordo con il Prefetto e il Commissario di Pubblica Sicurezza, i prigionieri furono rinchiusi nell'ex-caserma degli Alpini a Borgo San Dalmazzo, un edificio fatiscente e abbandonato da tempo ma convenientemente situato ai margini dell'abitato, vicino alla stazione ferroviaria. L\u00ec rimasero fino al 21 novembre 1943, quando, caricati su carri bestiame alla stazione furono trasportati ad Auschwitz via Nizza Drancy. Solo 19 di essi sopravvissero.\nNella seconda fase, dopo un intervallo di 12 giorni, l'ex-caserma degli Alpini a Borgo San Dalmazzo divenne uno dei campi di concentramento provinciali istituiti dalla Repubblica Sociale Italiana in applicazione delle disposizioni approvate dal Ministero dell'Interno il 30 novembre 1943 per l'internamento e la deportazione degli ebrei italiani. In questa fase la responsabilit\u00e0 della gestione fu interamente italiana. Un primo gruppo di ebrei giunse da Saluzzo gi\u00e0 il 4 dicembre 1943. Alla fine saranno 26 gli ebrei internati, ancora uomini, donne e bambini, i quali anch'essi il 15 febbraio 1944 cominceranno dalla stazione di Borgo San Dalmazzo il loro viaggio per Auschwitz attraverso il campo di transito di Fossoli. Solo due furono i sopravvissuti. Dopo questa data di campo di Borgo San Dalmazzo fu ufficialmente e definitivamente chiuso.\nDeportati da Saint-Martin de V\u00e9subie.\nFra i 700 che hanno valicato le Alpi insieme alla IV armata italiana, i ragazzi minorenni erano molti e la maggior parte di costoro sono stati deportati ad Auschwitz. Di alcuni fra questi deportati e sopravvissuti, \u00e8 stata ricostruita in maniera approfondita la biografia, in particolare quella di Henri Schustermann, di Gabriel Bikerwald e di Gerard Zynger grazie alla ricerca pubblicata nel libro \"Oltre il nome\" di Adriana Muncinelli e Elena Fallo.\nHenri Schustermann.\nNasce a Parigi nel 1931 da una famiglia di commercianti, composta dal padre Jacob, dalla madre Feiga Kempa, dal fratello Mosche (Maurice) e dalla sorella Mascha (Marcelle).\nCon l'occupazione tedesca della Francia (1940) le attivit\u00e0 commerciali, poi identificate come \"Entreprise Juive\" sono commissariate dalle autorit\u00e0 tedesche e sottoposte ad abusi costanti.\nL'invasione della Francia induce molti ebrei all'esodo, ma gli Schustermann \"erano emigrati in Francia nel corso degli anni Venti, e vi avevano trovato i diritti, la libert\u00e0 e le opportunit\u00e0 per poter ricominciare una nuova vita. Era per loro impossibile lasciare ci\u00f2 che avevano costruito e, nonostante tutto, credevano ancora nella Francia che li aveva accolti e per la maggior parte ormai naturalizzati\".\nIn seguito agli arresti di alcuni familiari durante la Rafle du Vel d'Hiv', la famiglia di Henri decide di lasciare Parigi, fatta eccezione della madre che sottovaluta il pericolo e per questo viene catturata e internata nel campo di M\u00e9rignac.\nLa prima tappa \u00e8 Pau, seguita poi da Saint Martin de V\u00e9subie, da cui, dopo l'8 settembre 1943 sono costretti a fuggire per tentare di trasferirsi in Italia attraverso il colle Ciriegia.\nIl 12 settembre l'Italia \u00e8 sotto occupazione nazista e il 18 settembre gli ebrei rifugiati vengono informati del cosiddetto bando di Mueller.\nL'arrivo in Italia alle terme di Valdieri non \u00e8 sufficiente a salvarlo dalla deportazione. A Drancy Henri e il padre vengono fatti salire su convogli ferroviari e condotti ad Auschwitz, dove, all'arrivo Henri si salva perch\u00e9 decide di rimanere con il padre invece di unirsi alla file delle madri con i bambini.\nViene liberato dal lager a 14 anni e ritrova solo suo fratello Maurice. Racconter\u00e0 di quanto vissuto ad Auschwitz solo molto tempo dopo.\nGabriel Birkenwald.\nGabriel Birkenwald (Bruxelles, 29 giugno 1926- Florida, 2016) fu arrestato il 18 settembre 1943 al campo di Borgo San Dalmazzo ed in seguito deportato, il 21 novembre 1943, sul convoglio n. 04a con destinazione Auschwitz ed internato col numero di matricola 167466.\nLa famiglia Birkenwald era giunta a Bruxelles da Varsavia e, dal '37 aveva acquisito la cittadinanza belga. Il Belgio diventa un paese sempre meno accogliente e decisamente pericoloso in seguito all'attacco tedesco del 10 maggio 1940, per questo ritroviamo Gabriel e la sua famiglia, nel marzo del 1943, a Barcelonnette, situata nella zona di occupazione italiana, considerata sicura perch\u00e9 gli italiani non consegnano gli ebrei ai nazisti. Nei giorni successivi all\u2019armistizio dell\u20198 settembre, i Birkenwald figurano tra i circa 700 ebrei provenienti dalla Francia del sud al seguito della IV Armata nell'attraversamento delle Alpi per cercare rifugio in Val Gesso .\nIl 18 settembre in seguito al \u201cBando di Mueller\u201d anche i Birkenwald vengono rinchiusi nella caserma di Borgo San Dalmazzo, trasformata in un campo di concentramento.\nIl 21 novembre vengono condotti in treno via Savona- Nizza nel campo di Drancy a Parigi e, il 7 dicembre, deportati, insieme ad altri 357 ebrei, nel campo di sterminio di Auschwitz. Gabriel sopravvissuto alla marcia della morte, arriva a Buchenwald, dove viene salvato dai soldati americani (11 aprile 1945).\nUnico della sua famiglia, Gabriel, fu uno dei trentanove sopravvissuti. Tornato, non volle parlare della sua esperienza per lungo tempo. Sposatosi nel 1948 con una ragazza di fede cattolica, si trasfer\u00ec nel Congo belga ed ebbe dei figli. Non torn\u00f2 pi\u00f9 in Europa e mor\u00ec in Florida nel 2016.\nGerard Zynger.\nGerard Zynger (Parigi, 30 maggio 1936), nasce da Jeracmil Zynger e Fanny Weissbrod fuggiti in Francia per scampare alla persecuzione nazista e deportati a Auschwitz dove incontrarono la morte.\nPassati alla zona libera francese, prima a Nizza e poi a Saint Martin de V\u00e9subie, dopo l'8 settembre valicano le Alpi e sono internati nel campo di concentramento di Borgo San Dalmazzo. Successivamente deportati, incontrano la morte ad Auschwitz, lasciando cos\u00ec il piccolo Gerard solo, destinato a non lasciar traccia di s\u00e9, dopo una serie di ricoveri presso gli ospedali di Racconigi e di Volterra.\nNasce all'ospedale Rotschild di Parigi da genitori ebrei di origine russa, trasferitisi da Varsavia a causa dell'esplosione dell'odio antiebraico successivo alla crisi del '29. A Parigi la famiglia subisce il trauma del bombardamento (3 giugno 1940) e \"Gerard, sotto choc per un grave trauma cranico, ha in un primo tempo gli arti paralizzati\". I genitori lo assisteranno in ospedale per ben due anni.\nLa Grande Rafle del 17 maggio 1942 convince i genitori a passare nella zona libera francese, prima a Nizza, poi al confino coatto di Saint Martin de V\u00e9subie. Dopo l'8 settembre valicano le Alpi e vengono arrestati e rinchiusi nel campo di concentramento di Borgo San Dalmazzo: i loro numeri di internamento sono 312 per la madre, 313 per il padre e 314 per lui.\nColto da una crisi epilettica, il 28 settembre Gerard viene ricoverato all'ospedale di Borgo san Dalmazzo e assistito dalla madre, fino a quando non viene trasferito all'ospedale di Racconigi, solo e tale rimane perch\u00e9 i genitori il 21 novembre vengono deportati ad Auschwitz. Gerard rimane all'ospedale neuropsichiatrico di Racconigi fino all'et\u00e0 di 24 anni.\nLa degenza di Gerard ha, per\u00f2, un costo, non sostenuto da nessuno e il giovane, definito demente, viene trasferito all'ospedale psichiatrico di Volterra: dal suo trasferimento (23 luglio 1960) in poi non si hanno pi\u00f9 notizie.\nIl campo oggi.\nIl campo rest\u00f2 cos\u00ec com'era, abbandonato e dimenticato, per 20 anni. Tra il 1964 e il 1974, fu demolita un'intera ala dell'edificio per far spazio alla costruzione della nuova scuola media del paese. A ricordo degli eventi del periodo bellico, fu apposta una targa vicino all'ingresso della scuola. Negli anni successivi, anche il resto dell'edificio ha subito radicali rimaneggiamenti e demolizioni, che ne hanno completamente modificato l'aspetto originario. Gli unici ambienti rimasti integri sono oggi l'androne e il cortile interno. Dalla ristrutturazione si \u00e8 ricavata anche una sala di riunione che \u00e8 stata dedicata a don Raimondo Viale ed ospita permanentemente alcuni pannelli illustrativi con foto e notizie sul campo. Al sacerdote \u00e8 stata intitolata nel 1998 anche la piazza antistante alla scuola con una targa e una stele commemorativa. Intatta \u00e8 rimasta la vicina stazione ferroviaria da cui partirono i due convogli per Auschwitz e dove oggi \u00e8 collocato un memoriale della deportazione.\nNel 2000 la Citt\u00e0 di Borgo San Dalmazzo ha ricevuto dal Presidente della Repubblica Carlo Azeglio Ciampi la medaglia d'oro al merito civile per l'aiuto collettivamente offerto agli ebrei perseguitati. Nel 2001 don Raimondo Viale \u00e8 stato insignito dell'onorificenza di giusto fra le nazioni dall'Istituto Yad Vashem di Gerusalemme."}
{"id": "2467162", "revid": "116452717", "url": "https://it.wikipedia.org/wiki?curid=2467162", "title": "Weak", "text": "Weak \u00e8 una canzone degli Skunk Anansie, pubblicata come loro quarto singolo, l'ultimo tratto dal loro album di debutto \"Paranoid &amp; Sunburnt\"; era la sigla di \"Sipario del TG4\"."}
{"id": "2467165", "revid": "2103", "url": "https://it.wikipedia.org/wiki?curid=2467165", "title": "Winchester Mistery House", "text": ""}
{"id": "2467170", "revid": "767487", "url": "https://it.wikipedia.org/wiki?curid=2467170", "title": "BodyRockers", "text": "I BodyRockers sono stati un gruppo di musica elettronica, house, rock elettronico e rock alternativo, formato nel 2004 da Dylan Burns e Kaz James. Sono conosciuti per lo pi\u00f9 per il loro singolo del 2005 \"I Like the Way\".\nGli inizi.\nBurns, un musicista proveniente da Canterbury, Inghilterra, stava visitando l'Australia quando fu presentato al DJ James (di Melbourne) da un altro DJ, Jason Herd. Il duo prima part\u00ec facendo suonare la chitarra a Burns sulle basi di James, ma dopo un mese dal loro primo incontro, il duo cre\u00f2 \"I Like the Way You Move\", una canzone liberamente tratta dalla cover di Billy Idol del 1987 di \"Mony Mony\" di \"Tommy James and the Shondells\".\nTour.\nIl successo di \"I Like the Way\" permise ai BodyRockers di fare spettacoli in diversi paesi tra il 2005 e 2006. In un'intervista del 2007, James descriveva questo periodo come un \"...periodo favoloso! Siamo stati in giro per il mondo con una band e venduto un fottio di dischi\". Alla fine del 2005, il gruppo pubblica un ulteriore singolo, \"Round and Round\"; entrambe le canzoni possono essere trovate nell'album del 2005 \"BodyRockers\". Il gruppo ha inciso un secondo album, sebbene i due abbiano deciso di comune accordo di non pubblicarlo per seguire invece le proprie carriere soliste. Come afferma James, \"da allora ci siamo trasferiti e abbiamo fatto effettivamente un secondo album, ma entrambi abbiamo voluto intraprendere percorsi diversi nelle nostre vite; proseguire ancora con i Bodyrockers per altri tre anni promuovendo un altro album non era certo quello che volevamo\". Eseguirono \"I Like the Way\" alla cerimonia di chiusura dei Giochi del Commonwealth del 2006 a Melbourne cos\u00ec come ai giochi estivi della \"Canterbury Christ Church University\" nel 2007.\nComparse in altri settori.\nLa canzone \"I Like The Way You Move\" \u00e8 stata utilizzata per le pubblicit\u00e0 di Hyundai, Diet Coke ed Ethel Austin. Fu anche usata come musica promozionale per uno show promozionale di Victoria's Secret del 2005 cos\u00ec come per il torneo di rugby \"Hong Kong Sevens\"."}
{"id": "2467171", "revid": "767487", "url": "https://it.wikipedia.org/wiki?curid=2467171", "title": "Little Boots", "text": "All'et\u00e0 di sedici anni esce vincitrice dal talent show inglese \"Pop Idol\", entrando quindi a far parte di un trio jazz, che presto abbandoner\u00e0 per intraprendere una carriera da solista.\nAl 2009 risale il suo album di debutto, \"Hands\", pubblicato l'8 giugno dall'etichetta discografica Atlantic, che ha raggiunto la quinta posizione della classifica britannica e del quale fa parte anche il famoso singolo \"New in Town\", entrato nelle classifiche di Regno Unito, Irlanda, Giappone e Nuova Zelanda. Il 10 dicembre 2011, alla BBC Radio 1's Essential Mix viene pubblicato il singolo I Wish di Michael Woods in collaborazione con la Kesketh.\nDall'album sono stati estratti anche i singoli \"Stuck on Repeat\", \"Meddle\", \"Remedy\" e \"Earthquake\".\nNel 2015 collabora con Jean-Michel Jarre per la realizzazione del brano \"If..!\" contenuto nell'album ."}
{"id": "2467172", "revid": "228587", "url": "https://it.wikipedia.org/wiki?curid=2467172", "title": "Jake Shears", "text": "Biografia.\nJake Shears \u00e8 nato in Arizona, ma \u00e8 cresciuto a nord di Seattle, a San Juan Island. Durante la sua vita a San Juan ha frequentato la \"Friday Harbor High School\". All'et\u00e0 di 15 anni fa coming out dichiarandosi omosessuale. Subisce quindi pedinamenti, minacce e aggressioni dai suoi compagni, omert\u00e0 da parte dei professori e biasimo da parte del preside della sua scuola superiore. Dichiarer\u00e0 che il preside gli disse: \"\u00abTutto questo ti accade perch\u00e9 non mantieni la tua vita privata come tale.\u00bb\". In seguito a questa situazione, si \u00e8 trasferito in un dormitorio alla \"The Northwest School\" a Seattle, dove ha terminato le scuole superiori. Successivamente ha frequentato l'Occidental College di Los Angeles. All'et\u00e0 di 19 anni and\u00f2 a Lexington, nel Kentucky, per far visita a un compagno di classe, il quale gli present\u00f2 Scott Hoffman (\"Babydaddy\"). Legarono immediatamente, tanto che l'anno successivo si trasferirono a New York.\nQui frequent\u00f2 l\"'Eugene Lang College\", dove studi\u00f2 fiction e fu compagno di studi di Travis Jeppesen. Scrisse, inoltre, articoli per il magazine gay \"HX\" e divenne un elemento di spicco della scena electroclash e nelle discoteche gay. Nel 2000 ha collaborato come revisore di musica per il \"Paper magazine\". Il 10 agosto 2018 esce il suo primo album omonimo, \"Jake Shears\".\nScissor Sisters.\nShears e Hoffman formarono nel 2001 la band degli Scissor Sisters come una forma d'arte beffarda, interpretando spettacoli scandalosi in locali come il Luxx, cuore della scena electroclash di Williamsburg, dove viveva Shears. Dopo un paio di anni di sforzi in New York, dove l'etichetta A Touch of Class produsse i loro pezzi \"Comfortably Numb\" e \"Filthy/Gorgeous\", ottennero successo in Irlanda e nel Regno Unito a fine 2004.\nShears \u00e8 conosciuto per il suoi balli provocanti, vestiti sgargianti e semi-nudit\u00e0 durante le esibizioni. Le sue influenze musicali comprendono ABBA, Blondie, David Bowie, Duran Duran, Roxy Music, The New York Dolls, Queen, Madonna, Paul McCartney, Pet Shop Boys, The Beatles e Dolly Parton.\nCollaborazioni.\nShears ha eseguito con Andy Bell degli Erasure la canzone \"Thought It Was You\", apparsa sul disco di Bell \"Electric Blue\" del 2005.\nHa collaborato, inoltre, con Tiga per i brani \"Hot in Herre\",\" You Gonna Want Me\" e \"What You Need\" dell'album di Tiga \"Ciao!\".\nHa scritto per Kylie Minogue il singolo \"I Believe in You\" con Babydaddy e \"Too Much\" con Calvin Harris.\nHa collaborato con il gruppo Queens of the Stone Age nella prima traccia del loro ultimo album, \"...Like Clockwork\", intitolata \"Keep your eyes peeled.\"\nHa collaborato nel 2013 con la cantante Cher per il brano \"Take It Like a Man,\" presente nell'album \"Closer to the Truth\".\nApparizioni.\nShears appare nel film-documentario sui Pet Shop Boys \"A Life in Pop\"."}
{"id": "2467174", "revid": "250563", "url": "https://it.wikipedia.org/wiki?curid=2467174", "title": "Gran Premio di Germania 1985", "text": "Il Gran Premio di Germania 1985 \u00e8 stata la nona prova della stagione 1985 del Campionato mondiale di Formula 1. Si \u00e8 corsa domenica 4 agosto 1985 sul N\u00fcrburgring. La gara \u00e8 stata vinta dall'italiano Michele Alboreto su Ferrari per il vincitore si tratt\u00f2 del quinto, e ultimo, successo nel mondiale. Ha preceduto sul traguardo i francesi Alain Prost su McLaren-TAG Porsche e Jacques Laffite su Ligier-Renault.\nVigilia.\nSviluppi futuri.\nLa Renault, intenzionata a trovare un acquirente per la propria scuderia, su consiglio di Jackie Stewart, cerc\u00f2 l'appoggio di Mark H. McCormack, presidente della \"International Management Group\". Questi propose di utilizzare la sua rete di agenti e di dirigenti d'azienda, in cambio di una commissione, in caso di vendita. La proposta venne rigettata dalla casa francese. McCormack, allora, ipotizz\u00f2 di trovare qualche sponsor complementare, con l'aiuto di Stewart, sempre che la casa finanziasse i materiali della scuderia, per almeno 10 milioni di dollari statunitensi.\nLa difficile situazione alla Renault metteva in crisi anche le scuderie che si appoggiavano a lei, per la fornitura dei motori. Ligier, Lotus e Tyrrell non erano disposte a versare 25 milioni di franchi francesi per assicurarsi una fornitura per il 1986, a un prezzo doppio di quanto versato nel 1985. La Ligier, che si trovava gi\u00e0 in trattativa con altri motoristi, ipotizz\u00f2 di limitare il suo impegno sportivo a una sola vettura, per la stagione seguente.\nIl presidente della FISA Jean-Marie Balestre incontr\u00f2 i principali \"team manager\", per discutere delle modifiche regolamentari da introdurre al fine di ridurre i costi di gestione e le potenze dei motori, considerate fuori controllo. Questa posizione, per\u00f2, non era condivisa dai motoristi. La Ferrari si schier\u00f2 contro il cambio di regolamenti, affermando di come andasse, invece, migliorata la sicurezza dei tracciati.\nAspetti tecnici.\nIl fine settimana tedesco non port\u00f2 importanti novit\u00e0 tecniche, per quanto riguardava lo sviluppo delle monoposto. La Brabham fu l'unica squadra a introdurre diverse innovazioni sulle proprie vetture, apportando modifiche alla carrozzeria della BT54: venne infatti montato un nuovo cofano motore, con lo scopo di migliorare l'aerodinamica, e un nuovo alettone posteriore, simile a quello utilizzato dalla Williams. Quest'ultima disponeva du una nuova frizione, per meglio assistere la potenza del motore. La McLaren apport\u00f2 invece sostanziali modifiche all'impianto frenante e a quello di raffreddamento, che si erano dimostrato poco efficace nelle gare precedenti. Sul motore TAG Porsche vennero risistemate le turbine KKK, in modo simmetrico.\nLe altre squadre si limitarono ad introdurre alcune migliorie tecniche, volte a incrementare l'efficienza aerodinamica delle vetture: era il caso di squadre come Arrows, Ligier e Ferrari. Sulle monoposto di Lotus e Renault venne, invece, montata un'apposita apparecchiatura per monitorare i consumi di carburante. Sulla Lotus di Elio De Angelis fece la sua comparsa anche una radio. La Toleman disponeva di un nuovo sistema di elettronico per l'accensione. La Zakspeed decise di abbandonare la nuova iniezione elettronica, da poco introdotta.\nL'Alfa Romeo forn\u00ec anche a Riccardo Patrese una 184, modello della stagione precedente, migliorato. La Tyrrell affid\u00f2 la sua unica 014, a motore turbo Renault, a Stefan Bellof. Brundle dovette accontentarsi di una 012, a motore Ford Cosworth DFY.\nAspetti sportivi.\nIl N\u00fcrburgring tornava a ospitare il Gran Premio di Germania, dopo che, a seguito del grave incidente di Niki Lauda, dell'edizione del 1976, il mondiale si era spostato sull'Hockenheimring. Abbandonata la Nordschleife la Formula 1 si era gi\u00e0 ripresentata sul tracciato renano nel 1985, con un'edizione del Gran Premio d'Europa.\nDurante il fine settimana, venne ufficializzato il passaggio di Piercarlo Ghinzani alla Toleman, a partire dal Gran Premio d'Austria. Ghinzani, che aveva iniziato la stagione con l'Osella, era stato sostituito da Huub Rothengatter, in grado di apportare un budget sufficiente per terminare la stagione. Pochi giorni dopo il licenziamento, svolse dei test a Zandvoort con la squadra inglese, ottenendo tempi molto simili a quelli di Teo Fabi e venendo messo sotto contratto fino a fine stagione.\nPer la gara tedesca, la Renault schier\u00f2 una terza vettura, una vecchia RE60, guidata da Fran\u00e7ois Hesnault, che in stagione aveva gi\u00e0 partecipato alle prime gare, con la Brabham. Sulla monoposto del pilota francese era stata installata una telecamera, per riprendere le fasi di prova e di gara, direttamente dalla pista. Hesnault, preferito a Philippe Streiff e Alain Fert\u00e9, aveva versato 800.000 franchi francesi alla casa transalpina. Il sistema, ideato dalla Thomson, e finanziato dalla Elf, prevedeva una telecamera fissata vicino al bocchettone del carburante, un transpoder fissato sulla vettura assieme a una piccola antenna. Le immagini venivano poi reinviate al centro televisivo, da un elicottero guidato da Henri Pescarolo, ex pilota di Formula 1.\nIn tale occasione si derog\u00f2 al numero massimo di vetture ammesse alla fase di gara, consentendo a tutti i 27 partecipanti di gareggiare la domenica, quando il limite era di 26 monoposto. Fu l'ultimo caso nella storia della F1 in cui una squadra schier\u00f2 pi\u00f9 di due monoposto.\nProve libere.\nRisultati.\nNella giornata di venerd\u00ec, si ebbe la seguente situazione:\nNella giornata di sabato, si ebbe la seguente situazione:\nQualifiche.\nResoconto.\nLa sessione di qualifica del venerd\u00ec vide prevalere l'italiano Teo Fabi, che con il tempo di 1'17\"429 port\u00f2 la sua Toleman in vetta alla classifica dei tempi, risultando pi\u00f9 veloce di oltre un secondo del ferrarista Stefan Johansson. Il pilota milanese riusc\u00ec a sfruttare al meglio le gomme Pirelli, che ben si adattarono alle basse temperature della pista. Fabi abbatt\u00e9 il vecchio record del tracciato (1'18\"871), viaggiando a oltre 211 km/h di media.\nJohansson, dal canto suo, ottenne la seconda posizione solo nei minuti finali della sessione dopo aver modificato l'assetto della propria monoposto, che venne abbassato nella parte anteriore. Terzo fu Alain Prost, che a causa di problemi di affidabilit\u00e0 avuti dalla sua McLaren durante la mattinata, perse gran parte delle qualifiche a cercare la corretta regolazione della vettura. Il francese precedeva Keke Rosberg (le Williams che senza test nelle settimane precedenti avevano cercato l'assetto nelle prove) e Ayrton Senna (sulla vettura del brasiliano i meccanici lavorarono a lungo per un problema alla pompa della benzina). Deludenti invece le prestazioni di Nelson Piquet, che non and\u00f2 oltre il sesto posto a causa di un problema con l'acceleratore, e di Michele Alboreto, solo ottavo, che pag\u00f2 una strategia affrettata nell'utilizzo degli pneumatici da qualifica. Chiudevano i primi dieci Riccardo Patrese e Nigel Mansell. Mansell e Alboreto furono i piloti capaci di raggiungere la velocit\u00e0 di punta pi\u00f9 alta sul rettilineo principale, 253,343 km/h, anche se la Ferrari del milanese venne stimata a 291 km/h al momento del passaggio davanti ai box della scuderia di Maranello.\nIn grande difficolt\u00e0 risult\u00f2 la Renault, ormai in crisi di risultati, che non and\u00f2 oltre il sedicesimo posto di Patrick Tambay; inoltre Derek Warwick, l'altro pilota della scuderia francese, usc\u00ec di pista a oltre 250 km/h. La sessione venne inoltre caratterizzata dal distacco di una componente di una sospensione posteriore dalla Minardi di Pierluigi Martini, ultima sullo schieramento, che seguiva a distanza di poche settimane un problema molto simile a quello avvenuto a Silverstone.\nLe posizioni del venerd\u00ec rimasero tal quali il sabato, dato che la pioggia si abbatt\u00e9 sul circuito tedesco, pochi minuti prima dell'inizio della sessione, per terminare quasi al termine della stessa, e ci\u00f2 imped\u00ec ai piloti di migliorare i propri tempi cronometrati. \nTeo Fabi ottenne quindi la sua prima pole position nel mondiale; questa fu la prima partenza al palo anche per la Toleman (oltre che unica), nonch\u00e9 per la Brian Hart Ltd., tra i motoristi. Il milanese fu il sessantanovesimo pilota nella storia del mondiale a raggiungere questo traguardo. Fabi fu anche protagonista, al sabato, di una serie di testacoda, all'ultima curva, che port\u00f2 la monoposto contro le barriere, danneggiandosi gravemente. Lo accompagn\u00f2, in prima fila, Johansson, alla sua miglior prestazione in prova della carriera. Martini, dopo l'incidente del venerd\u00ec, riusc\u00ec a girare e a qualificarsi.\nRisultati.\nI risultati delle qualifiche furono i seguenti:\nGara.\nResoconto.\nA causa dell'incidente del sabato Teo Fabi fu costretto a utilizzare il muletto, per la gara.\nAl via, Fabi scatt\u00f2 lentamente dalla \"pole position\", venendo sfilato da varie vetture. Gi\u00e0 durante il giro di ricognizione l'italiano aveva lamentato alcuni problemi al motore, che ne avrebbero poi influenzato l'intera prestazione. Stefan Johansson si trov\u00f2, brevemente al comando, prima che Ayrton Senna e Keke Rosberg si trovassero davanti, gi\u00e0 alla prima curva. Alla prima frenata Michele Alboreto ebbe un contatto, proprio con il compagno di squadra Stefan Johansson, che danneggi\u00f2 lo pneumatico posteriore destro dello svedese; Johansson dovette rientrare ai box, vedendo la sua corsa gi\u00e0 compromessa.\nDopo poche curve, poco prima della \"chicane\", Rosberg prese la testa della gara, seguito da Senna, Alboreto, Elio De Angelis, Alain Prost e Nelson Piquet. Nelle retrovie, invece, Andrea De Cesaris veniva costretto al ritiro dopo essere stato toccato dal compagno Jacques Laffite. Al terzo giro Nigel Mansell entr\u00f2 nella zona dei punti, passando Piquet.\nNei primi giri Rosberg e Senna staccarono leggermente il resto del gruppo. Al decimo giro il duo di testa era riuscito a portare a oltre sette secondi il vantaggio nei confronti un terzetto di piloti, formato da Alboreto, De Angelis e Prost, che erano in lotta, e molto vicini tra loro. Al nono giro, nel frattempo, era terminata la gara di Fran\u00e7ois Hesnault, sulla cui vettura era stata montata una telecamera.\nRosberg, a causa di un'errata scelta di gomme, cominci\u00f2 a soffrire di un'usura maggiore, rispetto agli avversari, sugli pneumatici posteriori e, al sedicesimo giro, venne sopravanzato, da Senna, alla \"Dunlop\". Un altro pilota che scontava dei problemi era Prost che, a causa di un motore non performante (dovuto alla rottura di una tubazione tra il turbo e uno scambiatore), era costretto a moderare il suo ritmo.\nAl ventiquattresimo giro Piquet ferm\u00f2 la sua Brabham davanti ai box, col motore fumante. Sulla vettura si verific\u00f2 anche un principio d'incendio, che lo stesso pilota brasiliano contribu\u00ec a spegnere.\nLe posizioni di testa rimasero inalterate fino al ventisettesimo giro, quando Senna venne costretto al ritiro, per un problema a un giunto della trasmissione. Ci\u00f2 permise a Rosberg di riprendere la vetta della gara, con un margine di 4 secondi sugli inseguitori. Due giri dopo si ritir\u00f2 anche Fabi. Niki Lauda entr\u00f2 nella zona dei punti ma, pochi giri dopo, fu costretto a una sosta ai box per sistemare uno pneumatico che sembrava non bene fissato.\nAl trentanovesimo passaggio fu il turno di Laffite di entrare nei punti, avendo passato, dopo lungo duello, Thierry Boutsen. Due giri dopo termin\u00f2 la gara per De Angelis, anche lui col motore fuori uso. \nIl vantaggio di Rosberg, in difficolt\u00e0 nella gestione degli pneumatici, nei confronti di Alboreto e Prost si riduceva di giro in giro. Al quarantacinquesimo giro Alboreto, pressato da Prost, attacc\u00f2, senza successo, Rosberg. Anche Prost tent\u00f2, senza riuscire, di sfruttare la situazione, per prendere la posizione al pilota milanese. Un errore di Rosberg permise ad Alboreto di avvicinarsi tanto che, all'ultima curva della pista, il ferrarista prese il comando della gara. La manovra di Alboreto costrinse Rosberg a girare largo, e ci\u00f2 dette via libera anche a Prost. Il finlandese, gi\u00e0 in pochi giri, si trov\u00f2 a oltre 9 secondi da Alboreto.\nBoutsen, sesto, si ferm\u00f2, al cinquantaquattresimo giro, per il cambio delle gomme, rientrando in gara nono. Tre giri dopo dovette passare ai box, per un cambio degli pneumatici anche Rosberg, che aveva anche problemi all'impianto frenante. Il pilota della Williams ripart\u00ec quinto. Laffite si ritrov\u00f2, cos\u00ec, in terza posizione, dopo aver effettuato un sorpasso su Mansell.\nLa lotta tra i due alfieri di Ferrari e McLaren si risolse al cinquantottesimo giro, quando Prost and\u00f2 in testacoda, probabilmente a causa di una resa dei freni ormai non pi\u00f9 ottimale, dopo aver tentato un sorpasso su Alboreto. Nello stesso giro prosegu\u00ec la lotta per il podio tra Mansell e Laffite, col britannico ancora capace di riprendere la posizione. I due si scambiarono la posizione nei due giri seguenti: prima il pilota della Ligier torn\u00f2 terzo, passando Mansell sulla linea dei box, poi fu Mansell che si riprese la posizione.\nAlboreto ampli\u00f2 rapidamente il vantaggio su Prost che, gi\u00e0 al sessantunesimo giro, era oltre i 20 secondi. Lauda, doppiato da Alboreto, sfrutt\u00f2 il doppiaggio di quest'ultimo sul compagno di scuderia Johansson, per superare lo svedese, e prendere la sesta posizione. Lo svedese era penalizzato da un problema ai freni, che lo costrinse a cedere la settima posizione a Gerhard Berger.\nLa lotta fra Mansell e Laffite per l'ultimo gradino del podio si risolse a favore di quest'ultimo, grazie anche alla perdita di potenza del motore della Williams di Mansell.\nMansell, che aveva anche l'impianto frenante ormai compromesso, negli ultimi giri cedette anche a Thierry Boutsen e Niki Lauda, concludendo sesto.\nAlboreto conquist\u00f2 quindi la sua quinta, e ultima, vittoria in carriera nel mondiale di Formula 1, rafforzando la sua leadership in campionato e riportando a cinque le lunghezze di vantaggio su Prost, secondo. Quella di Alboreto rappresenta l'ultima vittoria nel mondiale di Formula 1 di un pilota italiano su vettura italiana.\nRisultati.\nI risultati del gran premio furono i seguenti:\nDopo gara.\nAl termine del Gran Premio, Michele Alboreto si disse soddisfatto della vittoria ottenuta, in particolare per i progressi evidenziati dal motore della sua monoposto. Al contempo invit\u00f2 a contenere l'entusiasmo date le molte gare ancora in calendario prima della fine del campionato e si scus\u00f2 con il compagno di squadra Johansson per la collisione in partenza. Dal canto suo, Alain Prost, pur rammaricato dall'esito della gara, si disse fiducioso per il prosieguo della stagione, in particolare modo per il fatto che lo sviluppo della sua McLaren procedeva regolarmente.\nBen diverso il tenore delle dichiarazioni dei piloti Lotus, entrambi delusi e concordi nel ritenersi fuori dalla lotta per il titolo mondiale. Rosberg, al contrario, pur ammettendo l'errore nella scelta degli pneumatici, si dimostr\u00f2 fiducioso per il finale di stagione dati i progressi della sua Williams."}
{"id": "2467177", "revid": "610351", "url": "https://it.wikipedia.org/wiki?curid=2467177", "title": "Italia ai campionati del mondo di atletica leggera", "text": "L'Italia ha partecipato alle 17 edizioni dei Campionati del mondo di atletica leggera disputate, conquistando in 16 edizioni (da Helsinki 1983 a Doha 2019) 43 podii, dei quali 11 titoli mondiali, 15 medaglie d'argento e 17 di bronzo.\nBilancio complessivo.\nDettaglio uomini.\nLa Nazionale di atletica leggera dell'Italia, a livello maschile nelle sue 16 partecipazioni ha piazzato in tutto 90 atleti finalisti (nelle gare con pi\u00f9 di otto finalisti, vengono considerati i primi 8 classificati).\nDettaglio donne.\nLa Nazionale di atletica leggera dell'Italia, a livello femminile nelle sue 17 partecipazioni ha piazzato in tutto 62 atleti finalisti (nelle gare con pi\u00f9 di otto finalisti, vengono considerati i primi 8 classificati).\nI podii degli azzurri.\nFiona May con 2 ori, 1 argento e 1 bronzo \u00e8 in assoluto l'atleta italiana pi\u00f9 \"medagliata\" ai mondiali, mentre ben 5 titoli (su 11 totali) sono venuti dalla marcia. La nazionale di atletica leggera dell'Italia, dopo aver espresso almeno un campione del mondo in 8 delle prime 9 edizioni dei mondiali (l'ultimo \u00e8 stato Giuseppe Gibilisco nel salto con l'asta nel 2003), non vi \u00e8 pi\u00f9 riuscita nelle 7 edizioni successive, non conquistando nemmeno una medaglia nel 2015 e una di bronzo nel 2017.\nClassifica a punti.\nQuesta classifica, pubblicata in modo ufficiale dalla IAAF, permette di tener conto degli 8 finalisti di ogni gara:"}
{"id": "2467179", "revid": "838137", "url": "https://it.wikipedia.org/wiki?curid=2467179", "title": "Milan Zver", "text": "Biografia.\nZver nacque a Lubiana, ma spese gran parte della sua infanzia nel villaggio di Destrnik. Studi\u00f2 sociologia e scienze politiche alle Universit\u00e0 di Lubiana e di Graz.\nNel 1990 divenne membro del Partito Socialdemocratico Sloveno (ora Partito Democratico Sloveno). Nel 1992 lasci\u00f2 il suo lavoro di ricercatore all'universit\u00e0 diventando prima consigliere del Vicepresidente del Consiglio Jo\u017ee Pu\u010dnik e poi consigliere del Ministro della difesa Janez Jan\u0161a. Quando, nel 1994, il suo partito lasci\u00f2 il governo, serv\u00ec come segretario del consiglio comunale di Lubiana, dove rimase fino al 1999.\nNel 1998 ottenne il dottorato e inizi\u00f2 a insegnare sociologia all'Universit\u00e0 di Maribor.\nDal 2002 al 2004 fu membro del consiglio comunale di Lubiana. Alle elezioni del 2004 fu eletto all'Assemblea nazionale, che lasci\u00f2 poco dopo per diventare Ministro dell'Istruzione e dello Sport nel governo di Janez Jan\u0161a. Fino al 2007 fu anche presidente della commissione per il miglioramento delle condizioni dei Rom in Slovenia. Nel 2008 presenzi\u00f2 alla cerimonia di apertura delle Olimpiadi come rappresentante della Slovenia.\nDopo la vittoria del centrosinistra alle elezioni del 2008 perse il grado di ministro. Alle elezioni europee del 2009 fu eletto al Parlamento Europeo ottenendo il pi\u00f9 alto numero di preferenze del paese. \u00c8 membro della \"Commissione per la cultura e l'istruzione\" e membro sostituto della \"Commissione per l'agricoltura e lo sviluppo rurale\".\nNel 2012 si \u00e8 candidato alle elezioni presidenziali slovene con il sostegno del Partito Democratico e di Nuova Slovenia, piazzandosi al terzo posto dietro Borut Pahor e Danilo T\u00fcrk e rimanendo quindi escluso dal ballottaggio."}
{"id": "2467180", "revid": "1543377", "url": "https://it.wikipedia.org/wiki?curid=2467180", "title": "Fritz Dennerlein", "text": "Biografia.\nNato da madre romena e padre tedesco, fu contemporaneamente pallanuotista e nuotatore, arrivando in nazionale in entrambe le discipline. Frequent\u00f2 l'ISEF di Napoli dal 1959 al 1962, diplomandosi il 10 novembre del medesimo anno. Fu allenato dal fratello maggiore Costantino Dennerlein.\nFu alfiere dell'Italia ai Giochi del Mediterraneo di Napoli 1963 e durante la cerimonia d'apertura lesse il giuramento degli atleti.\nDopo il ritiro, divenne allenatore di pallanuoto, prima del Circolo Canottieri Napoli e quindi della squadra nazionale italiana per sette anni.\nMor\u00ec in un incidente stradale all'et\u00e0 di 56 anni nel 1992. Le spoglie sono conservate presso il Cimitero degli Inglesi di Napoli.\nPrimati.\nHa stabilito cinque primati europei nel nuoto, qui elencati:\nPalmar\u00e8s.\nPalmar\u00e8s da nuotatore.\nE = primato europeo\nCampionati italiani.\n25 titoli individuali e 13 in staffette, cos\u00ec ripartiti:\n\"nd= non disputati\"\nRiconoscimenti.\nA lui \u00e8 dedicata la piscina olimpica situata nel complesso della Mostra d'Oltremare e dal 15 luglio 2012 il tratto di mare dalla Marina di Vico a Capo la Gala, chiamato il \"Miglio Azzurro Fritz Dennerlein\" della citt\u00e0 di Vico Equense, dove il campione, da giovane, si allenava e dove, dopo il 1947, si era trasferito.\nL'11 dicembre 2016 la societ\u00e0 napoletana di nuoto a lui dedicata A.N.D Fritz Dennerlein, fondata dal suo ex atleta Riccardo Siniscalco, in collaborazione con Ciro Porzio, Maurizio Mastrorilli e Andrea Siniscalco organizzano in suo onore il \"1\u00ba Trofeo Fritz Dennerlein\" valido per il Circuito Supermasters FIN."}
{"id": "2467182", "revid": "118652885", "url": "https://it.wikipedia.org/wiki?curid=2467182", "title": "Cunegonda di Slavonia", "text": "Biografia.\nNacque presumibilmente in Russia, nei domini del nonno paterno Michael di Chernigov, Gran principe di Kiev, da Rostislav Mihailovi\u010d, futuro regnante di Belgrado e Slavonia, a da sua moglie Anna d'Ungheria. Dopo la morte del nonno paterno, la famiglia di Cunegonda si trasfer\u00ec in Ungheria, dove il nonno paterno, Bela IV d'Ungheria, nomin\u00f2 suo padre governatore di alcune regioni di lingua serba site nella Valle del Danubio. Suo padre si autoproclam\u00f2 imperatore di Bulgaria nel 1256 ma non rimase a difendere il suo titolo.\nCunegonda spos\u00f2 il re Ottocaro II di Boemia a Bratislava il 25 ottobre 1261, a seguito del suo divorzio da Margherita di Babenberg (circa 1204 - 1266) che era pi\u00f9 anziana e sterile, e quindi incapace di dare una discendenza al re. \nRegina.\nErede diretta dei Babenberg asser\u00ec i suoi diritti sull'Austria contro Ottocaro. Il nonno della giovane Cunegonda Bela IV era stato un nemico di Ottocaro.\nIl re ceco Ottocaro, nel 1278, prov\u00f2 a recuperare le terre perse riprendendole a Rodolfo I d'Asburgo. Egli realizz\u00f2 delle alleanze e radun\u00f2 un grande esercito, ma venne sconfitto ed ucciso da Rodolfo nella Battaglia di Marchfeld sul fiume Morava il 26 agosto 1278.\nLa Moravia venne assoggettata e pass\u00f2 sotto il comando di Rodolfo, lasciando a Cunegonda, neo regina reggente di Boemia, soltanto alcuni territori nei dintorni di Praga, mentre il giovane Venceslao venne fidanzato e poi fatto sposare a una delle figlie di Rodolfo, Guta d'Asburgo.\nSuccessivamente Cunegonda spos\u00f2 in seconde nozze un ricco boemo, Zavish, signore di Falkenstejn e Rozmberk a Praga il 2 giugno 1284. Zavish le sopravvisse, e si spos\u00f2 di nuovo.\nVenceslao II, figlio di Cunegonda, divenne re della Boemia, e ottenne poi anche le corone di Polonia e Ungheria. Cunegonda fu la capostipite dei sovrani del Lussemburgo e della casata degli Asburgo.\nDiscendenza.\nCunegonda di Slavonia diede ad Ottocaro:"}
{"id": "2467183", "revid": "838137", "url": "https://it.wikipedia.org/wiki?curid=2467183", "title": "Tanja Fajon", "text": "Alle elezioni europee del 2009 fu eletta al Parlamento Europeo nelle file dei Socialdemocratici.\n\u00c8 membro della \"Commissione per le libert\u00e0 civili, la giustizia e gli affari interni\" e membro sostituto della \"Commissione per i trasporti e il turismo\"."}
{"id": "2467184", "revid": "1543377", "url": "https://it.wikipedia.org/wiki?curid=2467184", "title": "Space of Freedom", "text": "Space of Freedom \u00e8 stato un concerto tenuto da Jean-Michel Jarre a Danzica, per commemorare il 25\u00ba anniversario della nascita di Solidarno\u015b\u0107. Dal concerto furono tratti un CD ed un DVD, distribuiti nella sola Polonia, dal titolo \"Live from Gda\u0144sk\".\nLa scenografia.\nJarre si esib\u00ec con l'Orchestra Filarmonica Baltica e il Coro dell'Universit\u00e0 di Danzica. Lo sfondo era il porto della citt\u00e0 polacca dove gli operai indissero uno sciopero nell'agosto 1980 per appoggiare l'eventuale caduta del comunismo in Polonia. La scenografia includeva una gru in movimento dall'interno del porto, ed una grande porta che aprendosi mostrava l'orchestra circondata da scintille come quelle provocate dalla saldatura del metallo.\nIl concerto.\nMusicalmente la performance si basava sulla combinazione di sintetizzatori, cori, l'arpa laser e l'orchestra completa. Successivamente entrarono in scena anche un batterista ed altri musicisti, fra cui il chitarrista Patrick Rondat, che rimase in scena per solo due brani.\nJarre suon\u00f2 vari strumenti tra cui un pad elettronico, il Theremin, e varie tastiere e sintetizzatori con cui improvvis\u00f2 anche.\nNonostante la tracklist fu ancora molto incentrata sulle composizioni recenti, Jarre suon\u00f2 in questo concerto due brani che aveva smesso di eseguire da molto tempo: \"Industrial Revolution Overture\", riproposta con il titolo di Shipyard Overture, e \"Chronologie part 2\". Inoltre, furono eseguite versioni ri-arrangiate di alcuni brani famosi, fra cui \"Oxyg\u00e8ne 12\" e \"Fourth Rendez-Vous\". Per contro, 5 dei brani eseguiti erano ri-arrangiamenti di brani non composti da Jarre, tra cui il pi\u00f9 noto \u00e8 \"Mury\", scritto da Jacek Kaczmarski sulle note di un brano di Llu\u00eds Llach, e diventata il simbolo della lotta polacca al regime comunista."}
{"id": "2467185", "revid": "223320", "url": "https://it.wikipedia.org/wiki?curid=2467185", "title": "Hiatari Ry\u014dk\u014d!", "text": ""}
{"id": "2467187", "revid": "223320", "url": "https://it.wikipedia.org/wiki?curid=2467187", "title": "Hiatari Ryoko!", "text": ""}
{"id": "2467188", "revid": "84184", "url": "https://it.wikipedia.org/wiki?curid=2467188", "title": "Maurizio Coppola", "text": "Caratteristiche tecniche.\nGiocava nel ruolo di centrocampista. Forte e possente fisicamente, faceva della grinta la sua arma migliore.gran tiro da fuori area\nCarriera.\nGiocatore.\nDopo aver fatto tanta gavetta nelle categorie minori giocando ad Avezzano vincendo campionato di promozione e coppa italia dilettanti , Genzano di Roma vincendo campionato di serie d e Pozzuoli salvezzo spareggio contro il brindisi in c1, riesce ad assaporare la gioia della Serie A vestendo la maglia del Cagliari guidato da Claudio Ranieri con cui scende in campo in 15 occasioni.\nGioca poi un campionato in Serie B con il Cosenza di Edy Reja sfiorando la serie A persa all ultima giornata (realizzando anche due gol) e un altro, sempre nei cadetti, con l'Andria ottenendo una salvezza storica al primo anno di serie B che lo preleva dalla squadra calabrese nel novembre del 1992.\nNella stagione 1993-1994 si trasferisce a Padova, risultando decisivo per la storica promozione in Serie A dei biancoscudati dopo ben 32 anni di assenza dalla massima serie. La squadra allenata da Mauro Sandreani giunse in classifica a pari merito con il di Bruno Bolchi. Si dovette ricorrere quindi allo spareggio, decisivo per salire di categoria. Le due compagini si affrontarono allo Stadio Zini di Cremona il 15 giugno 1994 e fu proprio Coppola, con un destro da fuori area al 25' della ripresa, a fissare il punteggio sul 2-1 finale, spedendo il Padova in paradiso. Coppola gioco coi veneti anche nelle due stagioni successive, entrambe in Serie A. Merita una menzione speciale il suo famoso gol da centrocampo contro il Brescia, realizzato sotto un tremendo nubifragio.\nDopo tre stagioni in maglia biancoscudata gioca altri due campionati di Serie B vestendo le maglie di Lucchese e dove per\u00f2 con quest'ultima retrocede. Ha successivamente proseguito la carriera agonistica nelle categorie minori. In particolar modo nella del presidente Gaucci dove ha disputato tre campionati di Serie C1 e uno (vinto) di Serie C2. Oggi svolge il ruolo di allenatore.\nHa esordito in Serie A il 25 novembre 1990 in -Cagliari 2-0.\nAllenatore.\nNel 2004 ha allenato il Cecchina in Eccellenza Laziale vincendo la Coppa Italia di categoria alla sua prima esperienza.\nFino al 2009 ha allenato la Tanas Casalotti, squadra che milita in Eccellenza.\nNel novembre 2010 diventa il nuovo allenatore dell' in Serie D subentrando a Fabrizio Fratini.\nNel luglio 2011 diventa il nuovo allenatore del Zagarolo in Serie D. 2018 Allenatore della rappresentativa di serie D girone G 2019 allenatore della rappresentativa di serie D girone G e Osservatore della nazionale di serie D"}
{"id": "2467189", "revid": "250563", "url": "https://it.wikipedia.org/wiki?curid=2467189", "title": "Gran Premio d'Austria 1985", "text": "Il Gran Premio d'Austria 1985 \u00e8 stata la decima prova della stagione del campionato mondiale di Formula 1. Si \u00e8 corsa il 18 agosto sul circuito dell'\u00d6sterreichring. La gara \u00e8 stata vinta dal francese Alain Prost su McLaren-TAG Porsche; per il vincitore si tratt\u00f2 del ventesimo successo nel mondiale. Ha preceduto sul traguardo il brasiliano Ayrton Senna su Lotus-Renault e l'italiano Michele Alboreto su Ferrari.\nProst ottenne anche la \"pole position\" e il giro pi\u00f9 veloce della gara, cogliendo il suo quarto \"hat trick\" nel mondiale di Formula 1.\nVigilia.\nSviluppi futuri.\nIl sabato prima della gara il campione del mondo in carica, Niki Lauda, annunci\u00f2 la sua volont\u00e0 di abbandonare le competizioni, a fine stagione. L'austriaco, che aveva gi\u00e0 abbandonato la Formula 1, una prima volta nel 1979, disse di essere ancora appassionato alle corse, ma che ormai si sentiva meno motivato, essendo pi\u00f9 concentrato sullo sviluppo della sua compagnia aerea Lauda Air. Al suo posto sembrava imminente l'annuncio del passaggio di Keke Rosberg alla McLaren.\nAspetti tecnici.\nLe Williams disponevano di nuove sospensioni posteriori. Sulle vetture britanniche erano state anche posizionate delle prese d'aria dei freni pi\u00f9 larghe, per facilitare il raffreddamento. Sulle Brabham venne montato un manettino che consentiva ai piloti di modificare l'apertura delle prese d'aria. Questo meccanismo venne considerato per\u00f2 illegale dalla FISA, e ci\u00f2 costrinse i tecnici a rimuoverlo dalle vetture. La RAM di Philippe Alliot venne dotata di un motore a a iniezione elettronica.\nAspetti sportivi.\nLa Toleman, come gi\u00e0 annunciato nelle settimane precedenti, portava in pista una seconda vettura, affidata a Piercarlo Ghinzani, che fino al Gran Premio di Gran Bretagna era stato impiegato dall'Osella.\nIl 14 agosto, nel corso di una gara per vetture sport, la 1000km di Toronto, Manfred Winkelhock, pilota impiegato nel campionato dalla RAM, per\u00ec in un incidente. Perse il controllo della sua Porsche 962C, alla seconda curva del circuito di Mosport Park, finendo contro un muretto di protezione. Il pilota venne estratto ancora vivo dalla vettura, ma non riusc\u00ec a superare il trauma, decedendo per emorragia celebrale, il giorno seguente. La scuderia lo sostitu\u00ec col pilota inglese Kenny Acheson, gi\u00e0 impiegato nella parte finale della stagione 1983.\nQualifiche.\nResoconto.\nAl venerd\u00ec le McLaren, favorite alla vigilia, furono le pi\u00f9 rapide. Alain Prost precedette il compagno di scuderia Niki Lauda di quasi otto decimi. Prost chiuse con un tempo inferiore al minuto e ventisei secondi, nuovo record in prova del tracciato, a una media di oltre 250 km/h, seconda pi\u00f9 alta nella storia del mondiale di Formula 1, dopo quella ottenuta nel Gran Premio di Gran Bretagna da Keke Rosberg. \nAlle spalle del duo McLaren si posizion\u00f2 quello della Williams, con Rosberg e Nigel Mansell. Il finlandese perse un alettone e dovette utilizzare gomme da gara, in quanto quelle da qualifica non riuscivano a durare nemmeno un giro. Conferm\u00f2 la buona prestazione della Germania Teo Fabi, sesto.\nFurono poco competitive le Ferrari: Stefan Johansson chiuse con l'undicesimo tempo, mentre Michele Alboreto fu solo diciannovesimo. Il pilota milanese ruppe un motore nelle libere del mattino, poi un altro all'inizio della sessione di qualifica e un terzo ebbe problemi con una perdita d'olio, tanto che Alboreto dovette provare utilizzando la vettura del compagno di scuderia. Le rotture venne addebitate a un malfunzionamento della centralina elettronica. Alboreto fu comunque il pilota pi\u00f9 rapido sulla linea d'arrivo (304 km/h), mentre la punta di velocit\u00e0 pi\u00f9 elevata fu toccata da Nelson Piquet, alla prima staccata, con 340 km/h. Il brasiliano era stato anche autore di un testacoda, tanto da dover impiegare in seguito il muletto.\nUn altro incidente coinvolse Derek Warwick, che urt\u00f2, mentre usava la monoposto di Patrick Tambay, suo compagno di scuderia, il guard-rail, danneggiando la vettura pesantemente. Anche peggio and\u00f2 a Kenny Acheson, che ruppe il motore nelle libere del mattino, e riusc\u00ec ad andare in pista solo mentre stava finendo la sessione. Venne inserito in classifica col tempo di 1h20\"516, con una media ufficiale di 5,9 km/h.\nNelle libere del sabato la Ferrari ruppe un ennesimo motore, mentre Prost si bruci\u00f2 leggermente il dorso della mano, per la perdita di carburante all'interno dell'abitacolo della sua monoposto.\nLa sessione di prove ufficiali del pomeriggio fu caratterizzata da un forte temporale, che si abbatt\u00e9 sul tracciato quando erano passati pochi minuti dall'inizio della sessione stessa. Ci\u00f2 non permise a nessun pilota di battere il tempo di Prost, ottenuto al venerd\u00ec. Per il francese fu la prima \"pole position\" della stagione. Mansell fu capace di scalare secondo, prendendo la prima fila a Lauda, che rimase terzo, davanti all'altro pilota della Williams, Rosberg.\nAlboreto, nei pochi giri compiuti, riusc\u00ec a salire al nono posto, battuto per\u00f2, per pochi millesimi, da Patrick Tambay. Ottenne un ottimo decimo posto Riccardo Patrese, mentre fu solo quattordicesimo Ayrton Senna, penalizzato dalla rottura di un turbo. L'unico non qualificato fu Martin Brundle, l'unico con motore aspirato.\nRisultati.\nI risultati delle qualifiche furono i seguenti:\nGara.\nResoconto.\nLa pista si presentava secca, anche se nella notte un forte temporale aveva colpito la zona della pista; ci\u00f2 comportava che le vie di fuga, in erba, fossero ancora zuppe d'acqua.\nAlla partenza Alain Prost venne infilato da Niki Lauda, gi\u00e0 alla prima curva. Dietro si verific\u00f2 molta confusione: Mansell part\u00ec piano, per un problema al motore, mentre Teo Fabi rimase fermo sulla griglia. Anche Elio De Angelis part\u00ec male, a causa di un motore sporco. Patrick Tambay s'infil\u00f2 tra i due piloti italiani, come, invece, non ci riusc\u00ec Alboreto, che colp\u00ec le vetture, perdendo la sospensione anteriore. Da dietro arriv\u00f2 Gerhard Berger, che tampon\u00f2 sia la Toleman che la Lotus. A seguito dell'incidente la direzione di gara espose la bandiera rossa, che interruppe la gara, ripresa poi sulla distanza originaria. L'unico che non riusc\u00ec a prendere il via alla seconda partenza fu Piercarlo Ghinzani, non coinvolto nell'incidente, ma che, nel primo giro, aveva mandato fuori giri il motore. De Angelis, Fabi, Alboreto e Berger passarono a utilizzare il muletto, cos\u00ec come Prost che, sulla vettura titolare, soffriva di un surriscaldamento.\nAlla seconda partenza Prost mantenne il comando, mentre Nigel Mansell fu nuovamente autore di una partenza cattiva, con Keke Rosberg che gli prese la seconda posizione, passando vicino al muretto. Alle spalle del finlandese si piazzarono Lauda, Piquet, De Angelis e lo stesso Mansell.\nLa gara di Rosberg termin\u00f2 presto, al quarto giro, per una perdita della pressione dell'olio. Le due McLaren imposero un ritmo impossibile per gli avversari: gi\u00e0 al decimo giro Prost aveva 24\"5 di vantaggio sul terzo, Nelson Piquet. Nel frattempo Fabi era entrato in zona punti, passando Tambay, che, al nono giro, si ferm\u00f2 ai box per cambiare gli pneumatici, a causa di una foratura.\nAl quattordicesimo giro Andrea De Cesaris fu autore di un'uscita di pista alla \"Texaco\": la sua Ligier termin\u00f2 contro un avvallamento del terreno, effettuando delle giravolte. Il pilota usc\u00ec indenne dalla vettura. Nei giri successivi, per un propulsore poco performante, Fabi perse diverse posizioni.\nAl diciottesimo passaggio Nigel Mansell prese la quarta posizione a De Angelis. Il pilota romano cedette, cinque giri dopo, la posizione a Senna. Prost si accorse che le regolazioni del muletto portavano a un consumo eccessivo delle gomme. Ci\u00f2 consent\u00ec a Lauda di ridurre a due secondi la distanza dal leader della gara.\nLa rimonta di Mansell prosegu\u00ec al venticinquesimo giro, quando ebbe la meglio su Piquet. Nel giro successivo Prost pass\u00f2 ai box, per cambiare gli pneumatici, ormai consumati. Dopo 11 secondi il francese torn\u00f2 in gara, secondo, alle spalle del solo Lauda. Nello stesso giro anche Nelson Piquet pass\u00f2 ai box, ma per ritirarsi, a causa di una mancanza di pressione della sovralimentazione; poco dopo abbandon\u00f2 anche Mansell, col motore esploso. La classifica vedeva, alle spalle del duo McLaren, Senna, Elio de Angelis, Michele Alboreto, Stefan Johansson e Marc Surer.\nDe Angelis effettu\u00f2 il suo cambio gomme, al trentunesimo giro. Il pilota della Lotus rientr\u00f2 in gara alle spalle delle due Ferrari.\nLauda aveva un vantaggio di quasi trenta secondi su Prost che, per\u00f2, con gomme nuove, riusciva a ridurre il margine sul compagno di team, di giro in giro. Negli stessi giri anche Johansson tent\u00f2, senza successo, di passare Alboreto.\nIl cambio in vetta avvenne al quarantesimo giro, quando il motore della vettura di Lauda esplode alla \"Rindt\". Prost si ritrov\u00f2 al comando, con oltre 42 secondi di vantaggio su Senna (con una vettura penalizzata da forti vibrazioni) e oltre 55 su Alboreto.\nAl quarantottesimo giro esplose un altro propulsore, quello della Renault di Patrick Tambay. Alla curva \"Sebring\" il francese scivol\u00f2 sull'olio perso dalla sua stessa monoposto, effettuando poi dei testacoda.\nProst concluse la gara vittorioso, per la ventesima volta nel mondiale di Formula 1. Completarono il podio Ayrton Senna, che negli ultimi giri scontava un aumento delle temperature del motore, e Michele Alboreto. Prost e Alboreto si ritrovarono appaiati in cima alla classifica dei piloti.\nRisultati.\nI risultati del gran premio furono i seguenti:"}
{"id": "2467193", "revid": "116099470", "url": "https://it.wikipedia.org/wiki?curid=2467193", "title": "Mothers of the Disappeared", "text": "Mothers of the Disappeared \u00e8 l'undicesima e ultima canzone dell'album The Joshua Tree del gruppo irlandese U2.\nStoria.\nQuesto brano \u00e8 nato per commemorare il coraggio delle Madri di Plaza de Mayo che denunciano il fenomeno dei desaparecidos. In particolar modo tale canzone \u00e8 il frutto di un viaggio fatto da Bono e sua moglie Ali in El Salvador dove hanno ricevuto le testimonianze di madri di persone scomparse nei paesi dell'America centrale. Tale crimine, prende le origini dalla cosiddetta \"guerra sporca\" durante la dittatura militare argentina.\nVersioni dal vivo.\nL'11 febbraio 1998 mentre tale brano veniva suonato a Santiago, una rappresentanza delle madri di figli scomparsi durante la dittatura cilena, \u00e8 sfilata sul palco leggendo il nome dei propri cari non pi\u00f9 rintracciabili.\nSempre a Santiago, il 26 febbraio 2006, la canzone \u00e8 stata eseguita usando il charango, uno strumento tipico sudamericano.\nDurante l'ultimo concerto tenutosi lo stesso anno a Buenos Aires, Bono ha salutato i rappresentanti del gruppo delle Madri di Plaza de Mayo presenti ai piedi del palco."}
{"id": "2467195", "revid": "838137", "url": "https://it.wikipedia.org/wiki?curid=2467195", "title": "Zoran Thaler", "text": "\u00c8 stato membro dell'Assemblea nazionale dal 1990 al 2000 per il partito Democrazia Liberale di Slovenia. \u00c8 stato Ministro degli Esteri dal 1995 al 1996 nel governo Drnov\u0161ek II e dal febbraio al settembre 1997 nel governo Drnov\u0161ek III.\nAlle elezioni europee del 2009 \u00e8 stato eletto al Parlamento Europeo nelle file dei Socialdemocratici. \u00c8 stato membro della \"Commissione per gli affari esteri\" e membro sostituto della \"Commissione per i problemi economici e monetari\". Nel marzo 2011 \u00e8 rimasto coinvolto in uno scandalo per corruzione e si \u00e8 dimesso da europarlamentare."}
{"id": "2467196", "revid": "339392", "url": "https://it.wikipedia.org/wiki?curid=2467196", "title": "Chogyal namkhai norbu", "text": ""}
{"id": "2467197", "revid": "119167829", "url": "https://it.wikipedia.org/wiki?curid=2467197", "title": "Spedizioni naziste in Tibet", "text": "Durante il regime nazista, dalla Germania furono inviate cinque spedizioni in Tibet, sia per scopi alpinistici (scalare alcune tra le vette pi\u00f9 alte del mondo), che per ragioni etnologiche, naturalistiche e anche politiche. Le spedizioni ebbero anche 11 morti.\nLa spedizione del 1938.\nNel 1937 Heinrich Himmler, che oltre ad essere uno dei pi\u00f9 importanti gerarchi nazisti era anche uno dei leader dell'Ahnenerbe, l'associazione tedesca \"Deutsches Ahnenerbe \u2013 Studiengesellschaft f\u00fcr Geistesurgeschichte\" (Eredit\u00e0 tedesca degli antenati \u2013 Societ\u00e0 di studi per la preistoria dello spirito), organizz\u00f2 ed in parte finanzi\u00f2 nel 1938 una spedizione in Tibet.\nSi voleva verificare la teoria di Hans Friedrich Karl G\u00fcnther il quale sosteneva che gli antichi Ariani provenissero dall'Himalaya e fossero poi scesi a conquistare l'India, la Cina ed il Giappone. Anche Gautama Buddha sarebbe stato un ariano tra i pi\u00f9 illuminati. Uno dei sostenitori di tale teoria, Walter Wust, aveva persino trovato analogie tra le dottrine di Buddha e quelle di Adolf Hitler.\nUno degli scopi di questa spedizione era quello di cercare il fantomatico regno sotterraneo di Agarthi, governato da saggi rappresentanti della razza ariana. Altri scopi propri di questa missione erano di carattere etnologico, naturalistico e anche politico, infatti la Germania cercava una base sicura da cui poter eventualmente fomentare i disordini etnico-religiosi in India.\nLa spedizione fu effettuata dal maggio 1938 all'agosto 1939.\nGuidata da Ernst Sch\u00e4fer, essa si componeva di molti esploratori e studiosi e venne a costare 65.000 Reichsmark.\nNel 1943 fu distribuito \"Geheimnis Tibet\", un documentario costruito a partire dalle riprese fatte durante la spedizione.\nMembri.\nQuando si present\u00f2 al consolato tedesco a Chongqing nel 1935, lo zoologo e cacciatore Ernst Sch\u00e4fer era un membro delle SS appena tornato da una spedizione in Tibet e Cina. Durante la spedizione, gli altri membri del team lo avevano abbandonato, temendo le trib\u00f9 di nativi.. Sch\u00e4fer tuttavia riusc\u00ec a trasformare la spedizione da un clamoroso fallimento ad un pieno successo, facendosi notare dalle SS, i quali lo promossero a Untersturmf\u00fchrer e lo convocarono in Germania da Philadelphia, ove Sch\u00e4fer stava riorganizzando i dati raccolti durante la spedizione. Nel giugno 1936 Sch\u00e4fer incontr\u00f2 Himmler, il quale in seguito diede ordine a Sievers e Galke di iniziare ad organizzare una spedizione in Tibet.\nSch\u00e4fer reclut\u00f2 giovani robusti, in grado di affrontare il faticoso viaggio: il ventiquattrenne Karl Wienert (assistente del famoso esploratore Wilhelm Filchner) e geologo; il ventiquattrenne Edmund Geer, leader tecnico della spedizione. Relativamente in l\u00e0 negli anni, il trentottenne Ernst Krause avrebbe svolto i compiti di cameraman ed entomologo. Il ventiseienne Bruno Beger, l'antropologo della spedizione, era infine un esperto di geografia delle razze ed un allievo di G\u00fcnther.\nLa spedizione del 1939.\nNel 1939, vi fu un'altra spedizione tedesca, che si rec\u00f2 in Kashmir, guidata da Peter Aufschnaiter e Heinrich Harrer. La spedizione aveva lo scopo di esplorare il territorio e pianificare una successiva spedizione alla montagna Nanga Parbat nel 1940. Pare che la presenza di Harrer (ufficiale SS e famoso per aver scalato la parete nord dell'Eiger) fosse stata suggerita da Heinrich Himmler, a scopi propagandistici.\nA causa delle mutate condizioni politiche per lo scoppio della seconda guerra mondiale, per\u00f2, i membri della spedizione furono arrestati in Kashmir (allora sotto controllo britannico) ed internati in un campo di prigionia a Dehra Dun, ai piedi dell'Himalaya. Nel 1944 Harrer e Aufschnaiter riuscirono a fuggire dal campo di prigionia, e raggiunsero il Tibet, dove conobbero l'allora adolescente Dalai Lama."}
{"id": "2467202", "revid": "26630", "url": "https://it.wikipedia.org/wiki?curid=2467202", "title": "Kurgan di Esik", "text": "Il Kurgan di Esik, \u00e8 un tumulo funerario nel Kazakistan sud-orientale, nei pressi della citt\u00e0 di Esik.\nLa sepoltura, che risale al III o IV secolo a.C., ha un'altezza di sei metri e una circonferenza di sessanta e venne scoperta nel 1969, i reperti sono in mostra ad Astana.\nL'\"uomo dorato\".\nIl tumulo, che \u00e8 situato in quella che era ai tempi la Scizia orientale, a nord della Sogdiana, conteneva uno scheletro di sesso incerto, con tutta probabilit\u00e0 un principe (o una principessa) saka scita di diciott'anni, chiamato a seconda dei casi \"uomo dorato\" o \"principessa dorata\". Il corpo era sepolto con un equipaggiamento da guerriero e un ricco corredo funebre, inclusi 4.000 ornamenti d'oro.\nL'\"uomo dorato\" \u00e8 stato preso a emblema dal moderno Kazakistan: una statua a sua somiglianza si erge sulla sommit\u00e0 del monumento dell'indipendenza nella piazza centrale dell'ex capitale Almaty e viene altres\u00ec raffigurato nella bandiera presidenziale del presidente kazako Nursultan Nazarbayev.\nL'archeologa Jeannine Davis Kimball, in base ai reperti ritrovati in altre tombe, \u00e8 propensa a pensare che si tratti di una sciamana guerriera.\nL'iscrizione.\nIl kurgan comprende anche un'iscrizione fatta usando la variante della scrittura kharoshthi, si tratta probabilmente di un dialetto scita, circostanza che rende tale reperto una delle rare tracce epigrafiche di quel linguaggio."}
{"id": "2467207", "revid": "108556815", "url": "https://it.wikipedia.org/wiki?curid=2467207", "title": "Antonio Sabellico", "text": "Biografia.\nAntonio Sabellico nacque il 25 maggio 1858 a Campomorto, frazione di Nettuno (oggi Campoverde, frazione di Aprilia), da Pasquale Sabellico di Alatri e Maria Angelica Cefalei di Collepardo. Antonio trascorse l'infanzia e la giovinezza con i familiari a Collepardo restandovi fino all'et\u00e0 di 26 anni; impar\u00f2 il mestiere dell'imbianchino, quindi, nel 1885, and\u00f2 a lavorare a Roma.\nSul lavoro aveva l'abitudine di cantare: un impresario teatrale, di passaggio nei pressi del cantiere dove il giovane Antonio lavorava, lo ascolt\u00f2 casualmente e, rimasto impressionato dalla sua robusta voce di basso, lo convinse, dopo molte insistenze, a intraprendere lo studio del canto: Antonio studi\u00f2 con il Maestro Parisotto, debuttando a Roma ne \"La forza del destino\" di Giuseppe Verdi. La sua carriera musicale si svolse in un arco temporale di ben 41 anni, dal 1887 al 1927, durante i quali calc\u00f2 i pi\u00f9 prestigiosi teatri italiani, dall'Opera di Roma al Regio di Parma, dalla Scala di Milano al San Carlo di Napoli al Petruzzelli di Bari, ed i maggiori teatri d'Europa e del mondo: Madrid, Barcellona, Lisbona, Gent in Belgio, Malta, Pietroburgo, Odessa, Il Cairo, Alessandria d'Egitto, Santiago del Cile, Rio de Janeiro, San Paolo del Brasile, Panama e tanti altri.\nIl Sabellico incise anche dischi: quattro per la casa discografica \"Path\u00e9\" (Milano, 1902) e quattro per la \"Zonophone\" (Milano, 1904)."}
{"id": "2467209", "revid": "6923", "url": "https://it.wikipedia.org/wiki?curid=2467209", "title": "Campionato mondiale rally", "text": ""}
{"id": "2467210", "revid": "228587", "url": "https://it.wikipedia.org/wiki?curid=2467210", "title": "Apoftegmi spartani", "text": "Gli Apoftegmi spartani () sono un'opera letteraria di Plutarco, catalogata all'interno dei \"Moralia\", strutturata come una silloge di citazione di spartani.\nStruttura.\nGli \"Apophthegmata Laconica\" si presentano come una raccolta di apoftegmi riconducibili a personaggi provenienti da Sparta: re, condottieri, rispettive madri e mogli, ma anche comuni e anonimi cittadini e cittadine.\nL'opera non era, comunque, intesa per la pubblicazione, ma doveva servire al suo autore come uno strumento di lavoro: l'idea attuale \u00e8 che nel corso di parecchi anni Plutarco si sia appuntato parecchio materiale relativo a Sparta nella forma di brevi detti, senza preoccuparsi dunque dell'aspetto stilistico o della coerenza complessiva della raccolta, il che spiegherebbe, all'interno dell'opera, la presenza di ripetizioni e talora di contraddizioni (ad esempio apoftegmi simili sono attribuiti, con variazioni minime o talora nulle, a differenti protagonisti).\nAnalisi critica.\nPlutarco era un ammiratore delle antiche virt\u00f9 spartane e sembra del tutto probabile che la raccolta di detti di Spartani sia stata da lui stesso compilata come serbatoio di materiale letterario per i suoi scritti, come egli ci dice che di solito faceva: molti degli apoftegmi, in effetti, sono effettivamente reperibili in altre sue opere.\nNegli \"Apoftegmi spartani\" Plutarco, tebano di nascita e ateniese adottivo per formazione culturale, rivela la sua dimensione laconizzante: di Sparta, infatti, sono esaltati il rigore morale, la sobriet\u00e0, l'immediatezza, l'incorruttibilit\u00e0, cui Plutarco sembra guardare in modo nostalgico.\nAncora, degli Spartani sono messi in risalto coerenza, amore per la libert\u00e0 (che in Sparta \u00e8 indistinguibile dall'amor patrio), essenzialit\u00e0 (che si lega a una marcata repulsione per il fronzolo, l'ornamento), coraggio (specie in ambito marziale), ma anche valori puramente logici o intellettuali, come la compiaciuta allusivit\u00e0, lo stile criptico ma asciutto, al contempo oracolare e apodittico, cui non a caso si usa riferirsi con l'aggettivo \"laconico\"."}
{"id": "2467213", "revid": "405510", "url": "https://it.wikipedia.org/wiki?curid=2467213", "title": "Le virt\u00f9 di Sparta", "text": ""}
{"id": "2467214", "revid": "1310927", "url": "https://it.wikipedia.org/wiki?curid=2467214", "title": "Oleksandr Kovpak", "text": "Carriera.\nClub.\nHa iniziato nelle giovanili del Dnipro Cherkassy per poi esordire in prima squadra nel 2003. Gioc\u00f2 47 partite segnando 22 reti che gli valsero la chiamata al Sportyvnyj Klub Tavrija Simferopol' Nella stagione 2008-2009 diventa il capocannoniere del campionato ucraino con 17 reti.\nNazionale.\nViene convocato dal C.T della nazionale maggiore Oleksij Michajli\u010denko per le partite del 6 e del 10 giugno contro e . Esordisce proprio contro il Kazakistan entrando nei minuti finali."}
{"id": "2467215", "revid": "1391549", "url": "https://it.wikipedia.org/wiki?curid=2467215", "title": "Indian Hills (Nevada)", "text": "Indian Hills \u00e8 un census-designated place (CDP) degli Stati Uniti, situato nella Contea di Douglas nello stato del Nevada. Nel censimento del 2000 la popolazione era di 4.407 abitanti. Si trova a ridosso della capitale dello stato Carson City.\nGeografia fisica.\nSecondo i rilevamenti dell'United States Census Bureau, la localit\u00e0 di Indian Hills si estende su una superficie di 25,4 km\u00b2, tutti occupati da terre.\nPopolazione.\nSecondo il censimento del 2000, a Indian Hills vivevano 4.407 persone, ed erano presenti 1.297 gruppi familiari. La densit\u00e0 di popolazione era di 173,5 ab./km\u00b2. Nel territorio comunale si trovavano 1.737 unit\u00e0 edificate. Per quanto riguarda la composizione etnica degli abitanti, il 91,31% era bianco, lo 0,23% era afroamericano, l'1,23% era nativo e lo 0,86% era asiatico. Il 4,22% della popolazione apparteneva ad altre razze e il 2,16% a pi\u00f9 di una. La popolazione di ogni razza ispanica corrispondeva al 9,48% degli abitanti.\nPer quanto riguarda la suddivisione della popolazione in fasce d'et\u00e0, il 26,8% era al di sotto dei 18, il 6,1% fra i 18 e i 24, il 28,6% fra i 25 e i 44, il 25,7% fra i 45 e i 64, mentre infine il 12,8% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 97,3 maschi."}
{"id": "2467228", "revid": "984922", "url": "https://it.wikipedia.org/wiki?curid=2467228", "title": "Silver Springs (Nevada)", "text": "Silver Springs \u00e8 un census-designated place (CDP) degli Stati Uniti, situato nella Contea di Lyon nello stato del Nevada. Nel censimento del 2000 la popolazione era di 4.708 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Silver Springs si estende su una superficie di 203,5 km\u00b2, dei quali 187,6\u00a0km\u00b2 occupati da terre, e 15,9\u00a0km\u00b2 dalle acque.\nPopolazione.\nSecondo il censimento del 2000, a Silver Springs vivevano 4.708 persone, ed erano presenti 1.227 gruppi familiari. La densit\u00e0 di popolazione era di 25,1 ab./km\u00b2. Nel territorio comunale si trovavano 1.935 unit\u00e0 edificate. Per quanto riguarda la composizione etnica degli abitanti, il 91,67% era bianco, l'1,21% era afroamericano, l'1,83% era nativo, lo 0,45% era asiatico e lo 0,21% proveniva dall'Oceano Pacifico. L'1,47% della popolazione apparteneva ad altre razze e il 3,16% a pi\u00f9 di una. La popolazione di ogni razza ispanica corrispondeva al 4,63% degli abitanti.\nPer quanto riguarda la suddivisione della popolazione in fasce d'et\u00e0, il 25,0% era al di sotto dei 18, il 5,5% fra i 18 e i 24, il 27,8% fra i 25 e i 44, il 27,4% fra i 45 e i 64, mentre infine il 14,1% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 96,7 maschi."}
{"id": "2467229", "revid": "580", "url": "https://it.wikipedia.org/wiki?curid=2467229", "title": "Variatore di anticipo", "text": "Il variatore d'anticipo \u00e8 un dispositivo che serve per modificare l'anticipo d'accensione secondo determinati criteri costruttivi, in modo d'ampliare le funzionalit\u00e0 del sistema d'accensione ed attualmente utilizzato per adattare gli impianti a diversi combustibili. \nStoria.\nL'utilizzo del Metano (CNG) e del GPL per autotrazione \u00e8 stato introdotto negli anni \u201830 in Italia e poi, a partire dagli anni \u201870-\u201880, a causa della crisi del petrolio, si \u00e8 diffuso in quasi tutto il mondo. Prima dell'avvento del variatore d'anticipo, per migliorare il funzionamento ed il rendimento delle vetture convertite a Metano (CNG) o GPL si agiva manualmente su alcuni organi meccanici del motore per anticiparne il punto d'accensione. Questa operazione se da una parte ne migliorava il funzionamento a gas dall'altra ne peggiorava il funzionamento a benzina.\nNel 1984, i due soci fondatori dell'azienda italiana A.E.B., inventano il primo variatore d'anticipo: questo dispositivo, grazie all'elettronica, consente in maniera del tutto automatica di anticipare il punto d'accensione durante il funzionamento a gas, mentre lo ripristina durante il funzionamento a benzina, consentendo al motore di essere sempre efficiente. \nPoich\u00e9 il variatore \u00e8 strettamente legato ai vari tipi d'accensione della vettura, negli anni la sua evoluzione \u00e8 andata di pari passo con quella dei sistemi di accensione stessi.\nTipo di variatore.\nI variatori d'anticipo sono stati sviluppati con diverse tecnologie VARIATORE MECCANICO A DEPRESSIONE E A MASSE CENTRIFUGHE\nUna volta l'accensione delle auto era meccanica: infatti all'interno dello spinterogeno erano alloggiate le 'puntine', il cui compito era quello di fare circolare la corrente sulla bobina d'accensione quando erano chiuse e, al momento opportuno, aprendosi, consentivano alla bobina che aveva immagazzinato energia di generare la scintilla sulle candele. Le puntine erano fissate ad un piatto mobile che poteva essere mosso da una pompetta a depressione mossa dal flusso d'aria del carburatore o da delle masse centrifughe all'aumentare dei giri del motore modificando l'anticipo di accensione\nVariatore elettronico.\nLe puntine vengono sostituite dai 'transistor', l'elettronica comincia a soppiantare la meccanica: vengono perci\u00f2 create 2 nuove famiglie di variatori :\nPrima generazione.\nCon questa \"prima generazione\" si e presentano come fondamentale novit\u00e0:\nSeconda generazione.\nLa \"seconda generazione\" sono i variatori della famiglia PICK\u2013UP, ha come caratteristica di:\nTerza generazione.\nLa 'terza generazione' di variatori sono i \"variatori riprogrammabili\".\nI variatori riprogrammabili vengono sviluppati a partire dai primi anni del 2000 e le migliorie ottenute vengono applicate sia ai variatori a bassa tensione (per accensione elettronica con spinterogeno e modulo di accensione a transistor), sia a quelli per sensori di tipo induttivo o ad effetto Hall (per accensione elettronica-analogica ed elettronica-digitale).\nI primi modelli erano applicabili di default ad un numero pi\u00f9 o meno ampio di vetture ma, grazie appunto alla loro riprogrammabilit\u00e0, questo numero si alza notevolmente, infatti il loro firmware pu\u00f2 essere riprogrammato direttamente dall'installatore nel caso di vetture diverse da quelle standard, grazie ad un semplice 'kit di riprogrammazione'.\nLa programmazione dell'anticipo (6\u00b0, 9\u00b0, 12\u00b0 o 15\u00b0) varia in base ovviamente al tipo di carburante alternativo utilizzato Metano (CNG) o GPL e al tipo di vettura.\nCon i variatori di terza generazione viene coperto quasi l'80% delle vetture in commercio.\nQuarta generazione.\nNel 2009, l'inserimento sul mercato di nuovi modelli di auto e l'introduzione di nuovi controlli diagnostici, ha creato l'esigenza di progettare nuovi variatori d'anticipo, che per questo possono essere considerati la \"quarta generazione\".\nLe loro caratteristiche principali sono:\nIn questo modo viene coperto il 99% delle vetture in commercio. Basta un semplice oscilloscopio per rilevare le forme d'onda che permettono l'elaborazione di una nuova configurazione specifica, che pu\u00f2 essere caricata nella centralina grazie al kit di riprogrammazione, anche a distanza. Oltre alle singole configurazioni, anche il firmware pu\u00f2 essere costantemente aggiornato, per aggiungere nuove funzionalit\u00e0. \nPer tutte queste ragioni i variatori della \"quarta generazione\" possono essere considerati i \"variatori universali\".\nSviluppi futuri.\nLa storia dei variatori d'anticipo non pu\u00f2 assolutamente ritenersi conclusa: attualmente l'obiettivo principale \u00e8 quello di aumentarne ancora di pi\u00f9 la flessibilit\u00e0. Si apre dunque la strada ai variatori di 'quinta generazione', questi dovranno essere in grado di adattarsi automaticamente al tipo di sensore a cui vengono collegati."}
{"id": "2467231", "revid": "25371661", "url": "https://it.wikipedia.org/wiki?curid=2467231", "title": "Hebros", "text": ""}
{"id": "2467234", "revid": "25371670", "url": "https://it.wikipedia.org/wiki?curid=2467234", "title": "Evr\u00f2tas", "text": ""}
{"id": "2467242", "revid": "1573940", "url": "https://it.wikipedia.org/wiki?curid=2467242", "title": "Key the Metal Idol", "text": " \u00e8 una serie di OAV, pubblicati in Giappone dal 1994 sino alla fine del 1997. La serie consiste di quindici episodi, divisi in tre \"programmi\". Il primo programma consiste degli episodi che vanno dal numero uno al numero sette, il secondo programma va dal numero otto sino al numero tredici, mentre il terzo programma \u00e8 l'episodio quattordici. Il quindicesimo programma, \u00e8 chiamato \"programma finale\". La serie fonde elementi degli anime fantascientifici a quelli soprannaturali.\nSerializzazione.\n\"Key the Metal Idol\" \u00e8 un anime piuttosto anomalo sotto diversi punti di vista, ed infatti esso fu originariamente commercializzato come titolo sperimentale. Le prime copie delle VHS e dei LD distribuiti nei negozi, infatti avevano il costo di 2500 yen, per un singolo episodio in VHS oppure di 5800 yen per il LD che ne conteneva tre. Tale prezzo era praticamente meno della met\u00e0 del prezzo di tutti gli altri OAV che venivano commercializzati in quel periodo. Tuttavia, con il progredire delle uscite il prezzo and\u00f2 aumentando, sino ad arrivare all'ultimo episodio che costava 9500 yen, in linea con i prezzi di tutti gli altri titoli dell'epoca.\nLa serie \u00e8 piuttosto insolita anche dal punto di vista della durata dei singoli episodi, che variavano di lunghezza di volume in volume. I primi tredici episodi infatti avevano una durata approssimativa di circa 25 minuti, mentre gli ultimi due arrivarono a durare circa 95 minuti.\nLa serie \u00e8 stata distribuita al di fuori del Giappone soltanto negli Stati Uniti dalla Viz Media, ed in Germania dalla Anime-Virtual.\nTrama.\nLa storia ruota intorno al personaggio di Tokiko Mima, soprannominata \"Key\". Key \u00e8 un robot, realizzata dallo scienziato Murao Mima, che lei chiama nonno. Ogni anno, per il compleanno di Key, Murao realizza per il robot un nuovo corpo. Sul suo letto di morte per\u00f2 Murao rivela a Key di avere la possibilit\u00e0 di non essere pi\u00f9 un robot: infatti Key pu\u00f2 trasformarsi in un essere umano, se riesce a stringere amicizia con trentamila persone. Tuttavia Key deve realizzare questo obbiettivo prima che le batterie del suo corpo (che durano esattamente un anno) si esauriscano definitivamente e il robot si spenga per sempre. Ad essere interessati a Key per\u00f2 ci sono anche alcuni uomini potenti e senza scrupoli che vorrebbero mettere le mani su di esso per scoprire la tecnologia che il suo corpo nasconde."}
{"id": "2467244", "revid": "25371730", "url": "https://it.wikipedia.org/wiki?curid=2467244", "title": "Balcani (monti)", "text": ""}
{"id": "2467245", "revid": "599013", "url": "https://it.wikipedia.org/wiki?curid=2467245", "title": "Predrag Savovi\u0107", "text": "\u00c8 il fratello maggiore di Boban Savovi\u0107."}
{"id": "2467247", "revid": "465169", "url": "https://it.wikipedia.org/wiki?curid=2467247", "title": "Tour degli ABBA", "text": "Questa pagina contiene tutti i tour del gruppo svedese ABBA. In Italia finora il gruppo non si \u00e8 mai esibito.\nTour Europeo '74-'75.\nIl Tour europeo del '74-'75 \u00e8 il primo tour degli ABBA.\nDopo il grandissimo successo di \"Waterloo\", con cui vinsero l'Eurovision Song Contest 1974, gli ABBA partirono per un tour internazionale che avrebbe toccato diverse citt\u00e0 d'Europa. Erano previsti concerti anche in Svizzera, ma furono cancellati a causa della scarsa domanda di biglietti ed inoltre Agnetha F\u00e4ltskog e suo marito Bj\u00f6rn Ulvaeus, che avevano appena avuto una figlia, non desideravano stare troppo lontano da casa.\nFolkpark Tour '75.\nIl Folkpark Tour del '75 \u00e8 il secondo tour degli ABBA.\nIl tour segue l'uscita di \"ABBA\", anche se \u00e8 da considerarsi un mini-tour, infatti comprende 14 concerti tenutisi tutti in Svezia. Il Folkpark Tour ebbe un grande successo, esaurendo i biglietti per tutte le date. Questo tour era gi\u00e0 stato progettato per essere fatto nel '74, ma venne rinviato in seguito alla vittoria all'Eurofestival.\nTour europeo ed australiano '77.\nIl \"'Tour europeo ed australiano del '77\", conosciuto anche come il \"Gold &amp; White Tour\", \u00e8 il terzo tour degli ABBA.\nDopo due anni dall'ultimo tour internazionale gli ABBA ripartono per una serie di concerti in Europa ed in Australia. A differenza del tour precedente, le date non-scandinave andarono benissimo ed in Australia il gruppo era al centro delle attenzioni della stampa ed era seguito da una vera e propria isteria di massa che venne battezzata \"ABBAmania\". A Melbourne il gruppo si affacci\u00f2 dal balcone del municipio per salutare una folla entusiasta di persone\nTour nordamericano ed europeo '79.\nIl Tour nordamericano ed europeo del '79 \u00e8 il quarto tour del gruppo ABBA.\nPartito il 13 settembre 1979 da Edmonton in Canada, il tour ha toccato il Nord America e l'Europa, concludendosi il 15 novembre 1979 a Dublino.\nIl tour, iniziato dopo il successo dell'album \"Voulez-Vous\", era composto da 41 date, 17 in Nordamerica e 24 in Europa. Il gruppo esegu\u00ec sei date di seguito alla Wembley Arena di Londra, dove venne filmato ed estratto il DVD \"ABBA in Concert\".\nQuesto \u00e8 stato il primo (ed ultimo) tour del gruppo in Nordamerica.\nI colori principali dei costumi degli ABBA e della scenografia del palcoscenico erano il blu, il bianco ed il viola, usati per richiamare le origini scandinave del gruppo.\nTour giapponese '80.\nIl \"Tour giapponese '80\" \u00e8 il quinto ed ultimo tour degli ABBA.\nDopo il tour che li ha portati in Nordamerica ed in Europa il gruppo prende un periodo di pausa durante la cominciano le registrazione dell'album \"Super Trouper\". Nel marzo del 1980 s'imbarcano per un tour di tre settimane in Giappone, modificando leggermente la scaletta (da cui vengono eliminate \"One Man, One Woman\" e \"Waterloo\") per adattarla al Paese. Questo \u00e8 stato l'ultimo tour degli ABBA."}
{"id": "2467248", "revid": "287204", "url": "https://it.wikipedia.org/wiki?curid=2467248", "title": "Predrag Savovic", "text": ""}
{"id": "2467250", "revid": "125904174", "url": "https://it.wikipedia.org/wiki?curid=2467250", "title": "Tempio bahai", "text": "Il tempio bahai, \u00e8 specificamente indicato anche con il nome arabo di \"Mashriqu'l-Adhk\u00e1r\" (), o casa di Adorazione, com'\u00e8 altres\u00ec definito dai Bahai. \u00c8 l'edificio dedicato, secondo le indicazioni di Bah\u00e1'u'll\u00e1h, il fondatore della religione bahai, all'elevazione di lodi a Dio, alla meditazione e alla preghiera, sia in forma comunitaria che individuale.\nSono stati costruiti finora nove Templi 'madre' bahai, compreso quello di Ashgabat- Turkmenistan, inaugurato nel 1908 e demolito nel 1963, poich\u00e9 precedentemente danneggiato da un forte terremoto.\nNel 2016, \u00e8 stata completata la costruzione del nono tempio nel territorio di Santiago, in Cile, la prima Casa di Culto della Fede baha'i nel continente sudamericano. Un Tempio che come tutti gli altri Templi baha'i ha nove lati e nove porte, ci\u00f2 come invito a qualsiasi Fedele ad entrare per lodare il Dio unico comune ad ogni storica Religione; esso simboleggia l'unit\u00e0 spirituale del genere umano. \nFunzione.\nI templi bahai non sono destinati all'uso esclusivo dei bahai ma sono aperti a tutti, indipendentemente dal credo professato e senza distinzione di sesso, etnia o nazionalit\u00e0: questo principio \u00e8 ampiamente enfatizzato nelle scritture sacre bahai.\nI templi, nei quali sono vietati sermoni o prediche di qualsiasi natura o fede, sono riservati alla preghiera, alla meditazione e alla lettura di testi sacri anche di altre fedi.\nLe attivit\u00e0 devozionali non seguono una particolare liturgia n\u00e9 sono dirette da operatori preposti allo scopo in quanto nella religione bahai non esistono n\u00e9 clero n\u00e9 liturgie.\nAl di l\u00e0 dei templi, i Bahai si incontrano per le attivit\u00e0 devozionali o per altre attivit\u00e0 comunitarie presso abitazioni private o presso locali apprestati per l'occasione.\nCaratteristiche.\nI dettagli istituzionali dei templi furono elaborati da Bah\u00e1'u'll\u00e1h e dal suo successore 'Abdu'l-Bah\u00e1.\nIl tempio bahai \u00e8, oltre che centro spirituale della comunit\u00e0 bahai nella citt\u00e0 dove \u00e8 stato costruito, anche un luogo aperto a tutti, come espressione dello spirito umanitario e unitario della comunit\u00e0 stessa.\nSecondo la prospettiva a lungo termine, insita negli Scritti baha'i, in futuro quando le risorse umane lo consentiranno, il Tempio, o in questo caso pi\u00f9 precisamente il Mashriqu'l-Adhk\u00e1r, costituir\u00e0 il centro principale di un gruppo di istituzioni formate da:\nun ospedale, un dispensario di cibo per i poveri, un ospizio per viaggiatori, una scuola per gli orfani, una struttura per infermi e disabili, un'universit\u00e0 per studi avanzati e \u00abaltri edifici filantropici\u00bb, aperti a persone di ogni estrazione etnica e religiosa. \nSotto l'aspetto architettonico e funzionale i templi devono rispondere ad alcune norme particolari.\nLa loro struttura, dall'aspetto tondeggiante, deve avere nove lati con nove ingressi ed eventualmente una cupola, nove \u00e8 il valore numerico del lemma Bah\u00e1' secondo la numerazione abjad. Un'altra interpretazione \u00e8 che ogni porta rappresenti una Manifestazione di Dio in epoca storica: Abramo, Mos\u00e8, Krishna, Zoroastro, Buddha, Cristo, Muhammad, il Bab, Bah\u00e1'u'll\u00e1h, ognuna con i relativi simboli. Chi vi entra, creder\u00e0 di essere cos\u00ec nel proprio tempio, indipendentemente dalla religione professata.\nAll'apice interno della cupola viene sempre riprodotto il simbolo del \"Pi\u00f9 Grande Nome\".\nNei templi, la cui costruzione \u00e8 molto curata sotto tutti gli aspetti, sono vietati immagini ed effigi di qualsiasi natura, pulpiti e altari\nNei templi non sono ammessi gli strumenti musicali mentre sono permessi i canti corali, ci\u00f2 perch\u00e9 l'anima dev'essere attratta e corroborata, in questi luoghi speciali, soprattutto dalla melodia e dal significato pi\u00f9 profondo delle parole rivelate piuttosto che da suoni strumentali, musica che per\u00f2 viene considerata come un'arte importante che pu\u00f2 elevare l'anima e lo spirito umano in varie altre occasioni.\nLe panche o sedie sono orientate in direzione del mausoleo di Bah\u00e1'u'll\u00e1h, che si trova ad Acri in Israele, la Qiblih.\nNon esiste uno stereotipo architettonico unico per tutti i templi in quanto ognuno d'essi, attraverso la scelta dei materiali, del disegno, della sua posizione, riflette le caratteristiche ambientali e culturali del comunit\u00e0 a cui si riferisce.\nLa costruzione dei templi bahai e il loro mantenimento sono finanziati con i contributi volontari dei soli Bahai e la loro gestione \u00e8 affidata all'Assemblea Spirituale Nazionale del luogo; non sono ammesse contribuzioni da parte di non aderenti alla Fede bahai.\nIl mausoleo del B\u00e1b e gli altri edifici del Centro Mondiale Bahai, anche se sono oggetto di pellegrinaggio, non sono dei templi.\nTempli.\nI templi \"principali\" bahai o templi \"madre\" costruiti finora ammontano a nove, otto dei quali sono tuttora esistenti mentre quello di A\u015fgabat in Turkmenistan \u00e8 stato demolito in seguito al danneggiamento subito da un forte terremoto.\nTempio di A\u015fgabat.\nIl primo tempio bahai \u00e8 stato costruito nella citt\u00e0 di A\u015fgabat, allora sotto il governo della Russia e in seguito capitale del Turkmenistan.\nLa sua progettazione, a cura di Ostad Ali-Akbar Banna, inizi\u00f2 nel 1902 e la sua costruzione, sotto la direzione di Vak\u00edlu'd-Dawlih un Apostolo di Bah\u00e1'u'll\u00e1h, fu completata nel 1908.\nNel 1928, durante il periodo sovietico, il tempio fu espropriato dalle autorit\u00e0 e poi affittato ai Bahai, e ci\u00f2 fino al 1938 quando fu definitivamente secolarizzato e trasformato in una galleria d'arte.\nNel 1948 un terremoto lo dannegg\u00f2 gravemente rendendolo insicuro e inagibile. La mancanza di manutenzione e la sua esposizione alle intemperie ne min\u00f2 definitivamente la struttura portandolo, nel 1963 alla demolizione e alla trasformazione del suo sito in un parco pubblico.\nTempio di Wilmette.\nLa costruzione del tempio di Wilmette inizi\u00f2 nel 1921 e fu completata nel 1953, con un grande ritardo sui tempi stabiliti a causa della Grande depressione prima e della II guerra mondiale dopo.\nQuesto, che \u00e8 il pi\u00f9 storico tempio bahai esistente ed \u00e8 il \"Tempio Madre\" del Nord America, si trova a Wilmette, un villaggio situato a circa cinque chilometri a nord di Chicago, nella Contea di Cook nel nord-est dell'Illinois (USA), sulle rive del Lago Michigan, .\nIl tempio fu disegnato dall'architetto Louis Bourgeois e realizzato in calcestruzzo e quarzo bianchi.\nL'edificio, che \u00e8 parte importante del panorama dell'area, ne \u00e8 anche un punto di riferimento architettonico per la sua tipicit\u00e0. Ha ricevuto diversi riconoscimenti e nel 1978 \u00e8 stato iscritto nel \"National Register of Historic Places\" degli Stati Uniti d'America.\nIl 30 aprile 2007 il tempio \u00e8 stato nominato dall\"'Illinois Bureau of Tourism\" come una delle sette meraviglie dell'Illinois.\nTempio di Kampala.\nIl tempio di Kampala si trova sulla Kikaya Hill nelle immediate vicinanze di Kampala, in Uganda.\nL'edificio \u00e8 stato progettato da Charles Mason Remey, la sua prima pietra \u00e8 stata posta nel gennaio del 1958 ed \u00e8 stato inaugurato il 13 gennaio 1961.\nIl tempio \u00e8 alto oltre 39 metri e ha un diametro alla base superiore ai 50 metri, mentre quello della cupola \u00e8 di 13 metri; le fondamenta sono profonde 3 metri a causa dell'instabilit\u00e0 del terreno dovuta ai frequenti terremoti.\nLe piastrelle che ricoprono la cupola sono di colore verde e provengono dall'Italia, quelle del piano sottostante provengono dal Belgio.\nLe pareti esterne sono in pietra squadrata ugandese, le vetrate colorate provengono dalla Germania e il legno usato per le porte \u00e8 ugandese.\nIl tempio \u00e8 circondato da un ampio giardino che comprende una casa per gli ospiti e un centro amministrativo.\nTempio di Sydney.\nIl tempio di Sydney, Australia, fu inaugurato il 17 settembre 1961 dopo quattro anni di lavori per la sua costruzione.\nIl progetto disegnato inizialmente da Mason Remey fu approvato nel 1957 e fu successivamente affidato all'architetto John Brogan perch\u00e9 lo sviluppasse ulteriormente.\nL'edificio, alto 38 metri con un diametro alla base di 20 metri, si erge con la sua cupola sul panorama di Sydney di cui \u00e8 un punto di riferimento architettonico ed \u00e8 visibile dalle spiagge settentrionali della citt\u00e0.\nI giardini che lo circondano sono piantumati con essenze locali e con tre specie di eucaliptus oltre che abbelliti da una grande variet\u00e0 di fiori.\nIl complesso \u00e8 inserito in un'area boscosa nelle vicinanze dell'Oceano Pacifico.\nNel 2005-2006 il tempio \u00e8 stato minacciato dagli incendi che avevano imperversato sulla boscaglia circostante senza, tuttavia, rimanerne finora colpito.\nTempio di Francoforte.\nIl tempio di Francoforte si trova ai piedi dei monti Taunus nel territorio di Langenhain, un quartiere di Hofheim am Taunus nel circondario di Francoforte in Assia, Germania.\nIl progetto di questo tempio baha'i, che \u00e8 il tempio madre per l'Europa, \u00e8 stato eseguito dall'Architetto Teuto Rocholl.\nL'edificio, costruito in acciaio, alluminio e vetro, \u00e8 stato completato nel 1964.\nLa cupola presenta 540 finestrelle a forma di diamante dalle quali passa la luce solare che illumina l'interno con un gioco di luci che varia con lo spostarsi del sole\nL'acustica interna \u00e8 influenzata positivamente dalla cupola e dalla risonanza dei davanzali delle finestrelle.\nTale sistema acustico viene ben sfruttato dai cori che si dispongono lungo la circonferenza interna del pianoterra e attorno all'auditorio posto al centro.\nTempio di Panama.\nIl tempio di Panama \u00e8 stato disegnato dall'Architetto Peter Tillotson e completato nel 1972.\nL'Arch. Tillotson, si \u00e8 ispirato alle costruzioni dei nativi, ha usato la pietra locale sistemandola secondo il disegno tipico degli edifici indigeni.\nLa cupola \u00e8 coperta da migliaia di piccole tegole ovali e l'ingresso del tempio \u00e8 stato costruito secondo un disegno geometrico triangolare le cui linee si intersecano fra di loro.\nTempio di Tiapapata.\nIl tempio di Tiapapata, che si trova a circa otto chilometri da Apia, Samoa, fu completato nel 1984 e svolge le funzione di Tempio madre per le Isole del Pacifico\nIl progetto del tempio \u00e8 di Hossein Amanat, l'architetto iraniano-canadese bah\u00e1'\u00ed che ha disegnato fra l'altro la Casa Universale di Giustizia, il Centro per lo studio dei testi sacri bahai, il Centro Internazionale di Insegnamento: tre edifici dell'Arco Bahai ad Haifa.\nIl tempio fu inaugurato da Malietoa Tanumafili II, (1913-2007), re di Samoa.\nMalietoa Tanumafili II \u00e8 stato il primo monarca regnante ad avere abbracciato la Fede bahai.\nIl tempio, alto 30 metri, \u00e8 aperto, come tutti i templi bahai, al pubblico di tutte le religioni per meditare, pregare o incontrarsi per attivit\u00e0 devozionali.\nTempio del loto.\nIl Tempio del loto \u00e8 il tempio madre del subcontinente indiano, costruito nel villaggio di Bahapur nel territorio di Delhi, India\nL'edificio, dall'originale struttura \u00e8 stato progettato da Fariborz Sahba, l'architetto Iraniano-Canadese che, fra l'altro, ha disegnato le terrazze bahai circostanti il Mausoleo del B\u00e1b.\nIl tempio, completato nel 1986, ha l'aspetto del bocciolo di un fiore di loto formato da 27 petali marmorei che si schiudono, poggianti su nove aperture.\nDalle sue nove porte si entra nella sala centrale che ha un'area sufficiente a ospitare oltre 2.500 persone.\nIl tempio, alto oltre 40 metri brilla per il marmo bianco da cui \u00e8 ricoperto, e sembra galleggiare sui nove laghetti che lo circondano, con un effetto scenografico di grande suggestione.\nDalla sua inaugurazione il tempio \u00e8 stato visitato da decine di milioni di persone che l'hanno reso una delle opere architettoniche moderne pi\u00f9 visitate al mondo, superando la Torre Eiffel e il Taj Mahal.\nTempio di Santiago.\nNel 2002 l'Assemblea spirituale nazionale cilena e la Casa Universale di Giustizia hanno lanciato una gara internazionale per la progettazione del tempio madre\ndel Sud America da costruirsi nei dintorni di Santiago.\nIl progetto vincitore \u00e8 risultato quello disegnato dall'Architetto Siamak Hariri di Toronto, Canada, con una struttura architettonica leggerissima dove l'elemento pi\u00f9 caratteristico \u00e8 la luce, sia riflessa sia permeante la struttura stessa.\nL'edificio \u00e8 stato completato ad Ottobre 2016, ed aperto al pubblico il 19 dello stesso mese.\nLe pareti sono formate da una sorta di vele traslucide che si avvolgono riunendosi verso l'apice, creando cos\u00ec un'immagine che si avvicina al bocciolo di una rosa bianca chiuso o a una nuvola.\nLe vele sono costituite da pannelli di alabastro e vetro che, pur delimitando l'area, consentono ai visitatori la sensazione di uno spazio aperto.\nLa struttura interna, in lattice e acciaio, culmina nella cupola la cui leggerezza e trasparenza trasmette l'idea di una nuvola flottante.\nTempio di Haifa.\nLa Casa Universale di Giustizia ha avvalorato il sito, gi\u00e0 acquisito da Shoghi Effendi, dove dovr\u00e0 essere costruito il futuro tempio bahai d'Israele nell'ambito del Centro Mondiale Bahai, sul Monte Carmelo a Haifa.\nSi tratta di un posto simbolico dal grande valore spirituale per i Bahai, \u00e8, infatti, il luogo in cui Bah\u00e1'u'll\u00e1h recit\u00f2 la \"Law\u1e25-i-Karmil\" (in persiano \ufedf\ufeee\ufea1 \ufedb\ufeae\ufee3\ufede), o \"Tavola del Carmelo\".\nL'intera area di quella parte d'Israele \u00e8 particolarmente importante e sacra per i Bahai perch\u00e9 in essa si trovano tutti gli edifici dell'Arco bahai e alcuni di massima e suprema valenza religiosa come il mausoleo del B\u00e1b e quello di Bah\u00e1'u'll\u00e1h.\nIl progetto del Tempio predisposto da Charles Mason Remey fu approvato da Shoghi Effendi.\nNel dicembre del 1971 la Casa Universale di Giustizia ha finalmente seppur simbolicamente fatto erigere sul luogo un obelisco, in quanto esso era gi\u00e0 coricato sul posto dal 1954/55 ma allora non fu possibile innalzarlo, in quanto esisteva prima un divieto del governo israeliano di erigere, per motivi di sicurezza, l'edificazione di strutture troppo visibili, ci\u00f2 in un tempo in cui le relazioni con i Paesi vicini erano molto molto tese."}
{"id": "2467253", "revid": "1904508", "url": "https://it.wikipedia.org/wiki?curid=2467253", "title": "Riccardo di Shrewsbury", "text": "Riccardo, dopo che lo zio Riccardo di Gloucester lo aveva alloggiato negli appartamenti reali nella torre di Londra assieme al fratello, Edoardo V, re d'Inghilterra, fu dichiarato figlio illegittimo del re Edoardo IV, ed \u00e8 passato alla storia come uno dei principi nella Torre, che dopo l'estate del 1483 non furono mai pi\u00f9 visti vivi.\nBiografia.\nInfanzia.\nEra figlio del re d'Inghilterra Edoardo IV e di Elisabetta Woodville, figlia di Richard Woodville, o Wydeville, primo conte di Rivers, e di Giacometta di Lussemburgo (discendente del re Giovanni d'Inghilterra) e vedova del duca di Bedford, Giovanni di Lancaster.\nRiccardo nacque il 17 agosto 1473 a Shrewsbury, quando ormai suo padre aveva avuto il sopravvento su Enrico VI, morto nel 1471, nella Guerra delle due rose.\nDuca di York e Norfolk.\nNel 1474, Riccardo venne creato \"Duca di York\", inaugurando l'usanza che il secondogenito di casa reale fosse \"Duca di York\".\nNel 1478, Riccardo, di circa quattro anni, venne fidanzato all'unica figlia sopravvissuta di John di Mowbray, duca di Norfolk Anna di Mowbray, contessa di Norfolk, che di anni ne aveva cinque e che aveva ereditato le terre paterne nel 1476. Nel 1481, a Riccardo fu riconosciuto il titolo di \"Duca di Norfolk\".\nConsiglio di Reggenza.\nAi primi di aprile del 1483, Edoardo IV, sul letto di morte, istitu\u00ec un Consiglio di Reggenza che aiutasse il suo figlio ed erede: a capo del Consiglio pose suo fratello Riccardo di Gloucester (nominato Lord Protettore d'Inghilterra), ed esso comprendeva la regina ed i suoi parenti. Costoro erano odiati da gran parte della nobilt\u00e0 a causa dell'avidit\u00e0 di cui avevano dato prova durante il regno della sorella: nulla avevano lasciato di intentato per depredare il tesoro regio ed ottenere feudi e titoli. Ora, con un re cos\u00ec giovane e quindi debole, si temeva che avrebbero continuato, portando l'Inghilterra alla rovina. \nAlla morte del padre (9 aprile 1483), Riccardo si trovava nel palazzo di Westminster con la madre e le sorelle, mentre il giovane re suo fratello risiedeva ancora nel castello di Ludlow, in Galles, dove era stato mandato con lo zio materno Antonio Woodville, conte di Rivers fin dall'et\u00e0 di due anni. Riccardo di Gloucester fu informato della morte del re Edoardo IV suo fratello e di essere stato da lui nominato Lord Protettore da William Hastings, non dalla regina vedova, che cerc\u00f2 invece di anticipare l'arrivo di Gloucester nella capitale incaricando il fratello lord Rivers e uno dei due figli di primo letto, Richard Grey, di portare al pi\u00f9 presto il giovane re a Londra. \nNonostante Rivers viaggiasse con una scorta di 2000 soldati, Gloucester con l'aiuto del cugino Enrico Stafford, duca di Buckingham riusc\u00ec a raggiungere il nipote a Stony Stratford, assumendo cos\u00ec il Protettorato e scortando personalmente l'erede al trono a Londra. I parenti della regina vennero arrestati per ordine del Lord Protettore. Rinchiusi nella prigione di Pontefract (detta anche Pomfret), vennero decapitati con l'accusa di aver tramato contro il Lord Protettore il 25 giugno 1483. La regina e l'altro figlio di primo letto, Thomas Grey marchese di Dorset, riuscirono a scappare, non senza prima sottrarre il tesoro reale, insieme al giovane Riccardo di York e alle altre figlie di Edoardo IV chiedendo asilo all'Abbazia di Westminster, che godeva dell'inviolabilit\u00e0 in quanto luogo sacro.\nNella Torre di Londra.\nEdoardo V, dodicenne, fu inizialmente alloggiato presso l'abitazione del vescovo Lincoln, poi il consiglio propose di trasferirlo negli alloggi reali della Torre in attesa dell'incoronazione fissata per il 22 giugno, come era tradizione per i monarchi. Il fratello Riccardo di 10 anni fu rilasciato dalla madre il 16 giugno quando venne preso in custodia dall'Arcivescovo di Canterbury e Lord Howard, scortati da soldati della guardia reale arrivati su 8 barconi, per essere portato negli alloggi del fratello maggiore. Prima dell'attesa incoronazione per\u00f2, Robert Stillington, vescovo di Bath, rivel\u00f2 che Edoardo IV prima di incontrare Elisabeth Woodville aveva precontratto matrimonio con un'altra donna: Elisabeth Butler, figlia di Lord Talbot conte di Shrewsbury. Per il codice canonico dell'epoca il successivo matrimonio con Elisabeth Woodville era quindi nullo e i figli illegittimi, esclusi dai diritti ereditari e di successione al trono.\nL'incoronazione del giovane Edoardo venne cancellata, il 22 giugno i figli di Edoardo furono dichiarati illegittimi pubblicamente durante un sermone tenutosi nella piazza antistante la chiesa di St. Paul, il 25 giugno l'assemblea dei lord e dei 3 stati del regno sottoscrisse una petizione per chiedere a Riccardo di Gloucester di accettare il trono. Riccardo venne incoronato il 6 luglio e parti per un viaggio ufficiale attraverso il regno da cui rientro solo all'inizio dell'autunno. Dopo l'agosto del 1483 i due giovani fratelli non vennero pi\u00f9 visti giocare insieme nei giardini della Torre e con la rivolta del duca di Buckingham nell'ottobre cominci\u00f2 a circolare la voce che erano stati uccisi per ordine di Riccardo III. Nacque cos\u00ec la leggenda dei Principi nella Torre.\nMorte.\nSecondo la tradizione si ignora la data di morte di Riccardo, cos\u00ec come la causa. Nel 1674, durante lavori di ristrutturazione nella Torre di Londra, ai piedi di una scala nella White Tower alcuni muratori trovarono una cassa in metallo contenente due scheletri apparentemente di bambini, uno un poco pi\u00f9 grande dell'altro: si ritenne che fossero stati ritrovati i corpi degli sfortunati principi. Per volere di Carlo II, commosso dalla loro sventura, essi vennero sepolti con tutti gli onori nell'Abbazia di Westminster, mentre Edoardo IV e Elisabeth Woodville sono sepolti nella cappella di San Giorgio nel castello di Windsor.\nIn realt\u00e0 la sorte dei principi nella Torre e in particolare del giovane Riccardo \u00e8 molto dibattuta tra gli storici moderni. Durante il regno di Enrico VII Tudor, il nuovo re fu contestato da un giovane che per la prima volta nel 1490 alla corte della, a sua detta, zia Margherita York duchessa di Borgogna afferm\u00f2 ufficialmente di essere Riccardo duca di York, figlio minore di Edoardo IV. Il giovane venne riconosciuto come Riccardo di York dai principali sovrani europei e il re di Scozia che lo ospit\u00f2 e finanzi\u00f2 per diverso tempo gli diede in sposa una sua cugina. Dopo diversi tentativi di spodestare il re Tudor, il suo esercito fu sconfitto a Taunton il 4 ottobre 1497, il giovane fu catturato e costretto sotto tortura a firmare una confessione in cui affermava di non essere Riccardo, bens\u00ec un impostore di nome Perkin Warbeck. Diversi elementi documentali, emersi anche negli archivi europei dove la censura Tudor non aveva modo di arrivare, oltre al fatto che alla moglie del re, Elisabetta di York, e alle sue sorelle non fu mai permesso di vedere il giovane che fino a prima della cattura affermava di essere loro fratello, gettano dubbi sulla versione dell'impostore fatta circolare dal re Enrico VII Tudor, che lo fece giustiziare il 23 novembre 1499 dopo il suo tentativo di fuga dalla Torre assieme a Edoardo conte di Warwick, figlio di Giorgio di Clarence..\n\"Titulus Regius\".\nAppena il re ed il suo fratello Riccardo, furono rinchiusi nella Torre, furono rese pubbliche le affermazioni di Robert Stillington, vescovo di Bath, che testimoni\u00f2 di avere presieduto alla cerimonia di fidanzamento tra il defunto Edoardo IV e lady Eleanor Talbot figlia del conte di Shrewsbury (pure lei deceduta), cerimonia avvenuta poco prima delle nozze tra Edoardo IV ed Elizabeth Woodville. Ai tempi secondo il diritto canonico il fidanzamento equivaleva al matrimonio: il matrimonio tra il re e la Woodville era quindi illegittimo, ed illegittimi i loro figli. Con un atto chiamato \"Titulus Regius\", il 9 luglio 1483 costoro vennero dichiarati decaduti da ogni diritto alla corona, ed Edoardo V perse il trono. Ovviamente ora lo scettro spettava al loro zio, Riccardo, duca di Gloucester, che si fece incoronare dietro petizione del Parlamento col nome di Riccardo III."}
{"id": "2467257", "revid": "25371974", "url": "https://it.wikipedia.org/wiki?curid=2467257", "title": "Giampaolo Callegari", "text": ""}
{"id": "2467260", "revid": "25372006", "url": "https://it.wikipedia.org/wiki?curid=2467260", "title": "Marco Sittico", "text": ""}
{"id": "2467263", "revid": "25372033", "url": "https://it.wikipedia.org/wiki?curid=2467263", "title": "Ordine San Giacomo", "text": ""}
{"id": "2467264", "revid": "122358364", "url": "https://it.wikipedia.org/wiki?curid=2467264", "title": "Storia delle Isole Cayman", "text": "Le Isole Cayman sono uno dei territori britannici d'oltremare. La loro collocazione geografica ne fece uno scalo ideale per i corsari e i pirati che operarono nel Mar delle Antille.\nNome.\nCristoforo Colombo avvist\u00f2 le isole il 10 maggio 1503 e le nomin\u00f2 \"Las Tortugas\" per via delle numerose tartarughe marine che nuotavano nelle acque limitrofe; Colombo aveva avvistato le due isole pi\u00f9 piccole del gruppo, oggi conosciute come Cayman Brac e Little Cayman. Questo nome rimase collegato per molto tempo alle isole, nel corso del XVI secolo molte mappe riportavano questa denominazione.\nUn altro nome con cui erano conosciute le isole fu \"Ligartos\" (es: lucertole), presente tra l'altro in una mappa torinese del 1523 e nelle carte nautiche del cartografo portoghese Diogo Ribeiro. Probabilmente questa denominazione venne adottata per la presenza sulle isole di grandi iguane (\"Cyclura nubila caymanensis\").\nIntorno al 1530 venne adottata la denominazione \"Caymanes\", derivata dalla parola caraibica \"caim\u00e1n\" che indicava il coccodrillo marino (\"Crocodylus acutus\" e \"Crocodylus rhombifer\"), specie che popolava quella zona.\nColonizzazione.\nIl primo visitatore inglese di cui si ha notizia fu Sir Francis Drake che nel 1586 si ferm\u00f2 con la sua flotta di 23 navi per due giorni sull'isola di Grand Cayman. Dal suo resoconto risulta che l'isola era disabitata ma molto ricca di fauna (tartarughe, coccodrilli e iguane).\nNel 1655 le isole passarono sotto il controllo britannico e questo favor\u00ec l'arrivo di coloni che si stanziarono su Cayman Brac e Little Cayman, molti di essi furono soldati delle armate di Oliver Cromwell che si stabilirono nelle isole dopo aver sconfitto gli spagnoli e aver conquistato la Giamaica. Per questo motivo si ritiene che la prima persona nata nelle Isole Cayman, di cui si ha notizia, fosse il figlio di uno dei veterani inglesi, si tratta di Isaac Bodden che nacque su Grand Cayman attorno al 1700.\nI primi coloni, provenienti dalla Giamaica, si stabilirono nelle isole tra il 1661 e il 1671. Questo primo insediamento fu abbandonato a causa degli attacchi di corsari spagnoli. Tuttavia le isole restarono un punto d'appoggio molto importante anche per i corsari britannici e nel XVIII secolo divennero uno dei rifugi prediletti dei pirati a seguito della messa al bando della lettera di corsa nel 1713 col Trattato di Utrecht.\nDopo alcuni tentativi fallimentari, insediamenti permanenti nelle Cayman vennero stabiliti verso il 1730.\nControllo britannico.\nIl Regno Unito prese formalmente controllo delle Cayman, assieme alla Giamaica (fino ad allora, Giamaica spagnola), in virt\u00f9 del Trattato di Madrid del 1670. Le isole furono a tutti gli effetti sottoposte alle Colonia della Giamaica, ma ebbero comunque ampi margini di autogoverno.\nNel 1790 venne costruito Fort George (Grand Cayman) per proteggere l'isola dagli attacchi dei pirati spagnoli stanziati a Cuba.\nNel 1831 fu creata un'assemblea legislativa. L'iniziativa fu presa da alcuni dei membri pi\u00f9 influenti della popolazione a Pedro Castle il 5 dicembre. Il 10 dicembre si tennero le elezioni e il 31 dicembre inizi\u00f2 la sua attivit\u00e0 legislativa.\nSuccessivamente il governatore della Giamaica approv\u00f2 la creazione di un'assemblea composta da otto componenti di sua nomina affiancati da dieci (poi saliti sino a ventisette) rappresentanti eletti.\nNel 1835 il governatore della Giamaica, carica allora ricoperta dal Marchese di Sligo, arriv\u00f2 nelle Cayman per dichiarare liberi tutti gli schiavi presenti sulle isole, come previsto dallo \"Slavery Abolition Act\" del 1833.\nAmministrazione.\nLe Cayman furono ufficialmente dichiarate ed amministrate come una dipendenza della Giamaica dal 1863.\nDal 1750 al 1898 la carica pi\u00f9 alta fu quella dell'ufficiale amministratore della dipendenza, nominato dal governatore giamaicano. Nel 1898 il governatore inizi\u00f2 a nominare un commissario per le isole. Il primo commissario incaricato fu Frederick Sanguinetti.\nNel 1959, a seguito della creazione della Federazione delle Indie Occidentali, cess\u00f2 ufficialmente lo stato di dipendenza della Giamaica, ma la figura del governatore, che nel frattempo aveva cambiato denominazione da governatore della Giamaica a governatore delle Isole Cayman, rimase attiva e dotata di potere sulle isole. Da quell'anno l'incaricato di controllare gli affari delle isole, per conto del governatore, fu la nuova figura dell'Amministratore. Al 1959 risale anche la prima costituzione scritta delle Cayman, la quale garantiva il voto anche alle donne.\nQuando la Giamaica raggiunse l'indipendenza, nel 1962, le Cayman troncarono ogni rapporto di carattere amministrativo con essa e divennero una dipendenza diretta della corona britannica; la massima carica amministrativa delle isole divenne cos\u00ec l'Amministratore. Dal 1971 le autorit\u00e0 britanniche tornarono a nominare un governatore come massima carica amministrativa dell'isola.\nLe isole furono teatro di un incontro tra il presidente degli Stati Uniti Ronald Reagan e i rappresentanti del governo di Cuba, tra cui il progressista Raul Midel. \nAmministratori delle Isole Cayman (1959 - 1971)\nGovernatori delle Isole Cayman (1971 - oggi)\nNel 1972 fu redatta una nuova costituzione, questa sanciva che i poteri politici fossero affidati ad un governatore, all'assemblea legislativa e ad un consiglio esecutivo. Nello stesso anno fu introdotta per la prima volta una moneta locale: il dollaro delle Cayman (sino a quel momento era stato utilizzato il dollaro giamaicano come valuta corrente).\nNel 1983 le Cayman ricevettero per la prima volta una visita ufficiale del monarca inglese, infatti in quell'anno la regina Elisabetta II si rec\u00f2 in visita nelle isole.\nParadiso fiscale.\nLe isole Cayman sono famose in tutto il mondo per essere un paradiso fiscale, secondo alcune interpretazioni questo \u00e8 riconducibile ad un avvenimento accaduto nel 1794. Nel novembre di quell'anno dieci vascelli, parte di un convoglio scortato dalla nave militare \"HMS Convert\", fecero naufragio sugli scogli davanti a Gun Bay, nella punta orientale di Grand Cayman, ma l'equipaggio riusc\u00ec a salvarsi grazie all'aiuto dei coloni dell'isola. La leggenda vuole che a bordo di una di quelle navi vi fosse un membro della famiglia reale britannica, di conseguenza il re Giorgio III, per ricompensare il coraggio dei coloni, decise di esonerarli dalla leva obbligatoria per il servizio militare e il parlamento inglese decise di esonerarli dagli oneri fiscali. Tuttavia non ci sono prove che supportino questa ricostruzione dei fatti.\nL'uragano Ivan.\nNel settembre 2004 le Cayman furono colpite dall'uragano Ivan che provoc\u00f2 ingenti danni alle cose e alle persone.\nL'uragano provoc\u00f2 la morte di una persona e persino uno dei rifugi allestiti per la popolazione croll\u00f2 sotto la violenza dei venti e delle piogge.\nCi furono anche numerosi danni provocati dalle inondazioni: circa il 25% dell'isola di Grand Cayman fu sommersa dalle acque con gravi danni alla rete elettrica, idrica e fognaria che causarono disagi nei mesi seguenti. Questo disastro naturale ebbe come ulteriore conseguenza il fallimento di un'importante societ\u00e0 assicurativa, la Doyle.\nSecondo le stime i danni provocati dalla tempesta tropicale ammonterebbero a 1,85 miliardi di dollari americani.\nMissioni religiose.\nVerso il 1830 alcuni missionari della chiesa anglicana e della chiesa wesleyana (metodisti) visitarono le Isole Cayman e costruirono una chiesa a George Town.\nTra il 1830 e il 1840 vennero edificate dai religiosi le prime scuole.\nNel 1846 venne costruita una chiesa presbiteriana per opera del reverendo James Elmslie.\nNel 2000 le isole Cayman furono scorporate dall'arcidiocesi cattolica di Kingston e proclamate missione sui iuris sotto il diretto controllo della Santa Sede. La Missione sui iuris delle isole Cayman, affidata all'arcivescovo di Detroit, nel 2007 comprendeva 5.541 battezzati, corrispondenti al 10,5% della popolazione totale, suddivisi in due parrocchie. Secondo alcune interpretazioni questa scelta sarebbe strettamente legata agli investimenti e alle operazioni finanziarie che il Vaticano conduce attraverso la sua banca.\nNel 2011, il cardinale Allen Henry Vigneron ha dedicato a Maria Stella Maris la prima chiesa cattolica del piccolo arcipelago, che conta una comunit\u00e0 di circa 1.500 cattolici. L'edificio costato 800.000 euro, con annessa canonica, ha ricevuto dall'arcidiocesi di Detroit una reliquia di san Teofilo risalente al IV secolo."}
{"id": "2467267", "revid": "287204", "url": "https://it.wikipedia.org/wiki?curid=2467267", "title": "Vai (singolo)", "text": "Vai \u00e8 un brano musicale composto, registrato e interpretato dal cantautore italiano Luca Napolitano, estratto come secondo singolo dall'Ep di debutto, Vai.\nIl brano presentato nel corso dell'ottava edizione di \"Amici di Maria De Filippi\" e pubblicato dalla casa discografica Warner Music Italy \u00e8 stato reso disponibile per il download digitale il 10 aprile 2009. Il brano \u00e8 anche incluso nella compilation legata alla trasmissione, \"Scialla\", pubblicata il 16 gennaio 2009.\nLa canzone parla di una storia d'amore finita male; la ragazza se n'\u00e8 andata. Il testo esprime la tristezza del ragazzo per l'amore finito e allo stesso tempo la voglia di guardare avanti."}
{"id": "2467269", "revid": "599013", "url": "https://it.wikipedia.org/wiki?curid=2467269", "title": "Desmond Penigar", "text": ""}
{"id": "2467270", "revid": "1099637", "url": "https://it.wikipedia.org/wiki?curid=2467270", "title": "Virtus Eirene Ragusa", "text": "La Pol. Virtus Eirene Ragusa \u00e8 una squadra di pallacanestro femminile. Ha sede a Ragusa e gioca le sue gare interne al PalaMinardi.\nStoria.\nNel 2003-04 arriva ottava nel girone siciliano di Serie B.\nNel 2007-08, la matricola Passalacqua Ragusa esordisce nel sottogirone D2 di Serie B d'Eccellenza contro la Pallacanestro San Filippo del Mela. Al termine della prima fase, la societ\u00e0 iblea giunge al secondo posto e poi al quarto nella Poule Promozione Girone D.\nNel 2008-09, la Passalacqua Ragusa ha vinto sia la prima fase che la Poule Promozione, ma ai play-off non \u00e8 stata altrettanto brillante. Giunta in finale contro la Citt\u00e0 Futura Roma, in gara-3 la squadra ragusana ha rischiato la sconfitta, arrivando anche al 33-48 per le romane, ma ad otto secondi dalla fine la Linguaglossa segna i due tiri liberi che fanno vincere l'incontro alla sua squadra e ad ottenere la promozione in Serie A2.\nNella stagione 2012-13 la Passalacqua Ragusa riesce ad ottenere la promozione in Serie A1, vincendo a Battipaglia 60 a 48, con tre giornate di anticipo; \u00e8 poi finalista della Coppa Italia di categoria, sconfitta da Venezia.\nNella prima stagione di serie A1, sotto la guida del coach Molino, termina il campionato in seconda posizione, e, dopo aver sconfitto Umbertide in semifinale di play-off, si gioca lo scudetto contro il Famila Schio. Dopo una lunga serie, giocata fino in fondo, deve cedere lo scudetto alla formazione veneta in gara-5, conclusasi con il punteggio di 68-54. La Passalaqua, dopo aver condotto i primi due quarti di gioco, arrivando ad un massimo vantaggio di 11 punti, dopo l'intervallo lungo, non continua con lo stesso ritmo, e a seguito di numerosi parziali a favore delle avversarie, si vede costretta a cedere la finale e lo scudetto, nelle mani del Famila Wuber Schio.\nNella stagione 2014-15, in serie A1, ancora sotto la guida del coach Molino, ribadisce la seconda posizione in campionato, arriva in finale di play-off ancora una volta contro il Famila Schio. La serie arriva a gara-5, partita condotta sempre in vantaggio, ma ribaltata dal Famila Schio nell'ultimo miinuto di gioco e conclusasi con il punteggio finale di 69-66.\n\u00c8 finalista di Coppa Italia, sconfitta dal Famila Schio.\nNella stagione 2015-2016 partecipa alla Supercoppa italiana ma viene sconfitta dal Famila Schio. Sotto la guida del nuovo coach Gianni Lambruschi, subentrato a Molino, vince la Coppa Italia battendo il Famila Schio 67-70, aggiudicandosi cos\u00ec il primo trofeo della sua storia. In campionato arriva terza in regular season e ai play-off viene eliminata in semifinale dal Famila Schio (2-1 sulla serie).\nNella stagione 2018-19, in serie A1, ancora sotto la guida del coach Recupido, arriva terza in regular season, arriva in finale di play-off ancora una volta contro il Famila Schio e perde nuovamente (3-1 sulla serie).\nIl 3 marzo 2019 a San Martino di Lupari vince la sua seconda Coppa Italia battendo 77 a 61 il Geas Sesto San Giovanni (neopromosso in quella stagione)."}
{"id": "2467277", "revid": "30610", "url": "https://it.wikipedia.org/wiki?curid=2467277", "title": "Passionella", "text": ""}
{"id": "2467286", "revid": "317499", "url": "https://it.wikipedia.org/wiki?curid=2467286", "title": "Romanzo sociale", "text": ""}
{"id": "2467290", "revid": "327773", "url": "https://it.wikipedia.org/wiki?curid=2467290", "title": "Tovena", "text": "Tovena \u00e8 una frazione del comune di Cison di Valmarino.\nPosta lungo la Vallata, ai piedi del Passo San Boldo, dista circa 4\u00a0km dal capoluogo comunale.\nGeografia fisica.\nTovena si trova in Cison di Valmarino, alla destra del fiume Soligo. Si incunea all'imboccatura di una valle laterale segnata dal torrente Gravon; compresa tra il monte Pallone (805 m s.l.m.) e il monte Torresel (1.142 m), nel versante meridionale delle Prealpi Bellunesi, si allunga da sud a nord e, attraverso il passo di San Boldo, permette di raggiungere la Valbelluna presso Trichiana.\nStoria.\nIl toponimo sarebbe in relazione con il termine dialettale \"toff\", indicante un terreno duro e impenetrabile. Una seconda ipotesi lo lega a un'altra parola, in uso nel dialetto trentino: \"tof\" \"solco di erosione\", un riferimento alla stretta gola che conduce al passo San Boldo.\nLa prima citazione in cui \u00e8 ricordata Tovena compare in un diploma di Ottone I del 2 febbraio 962 con il quale l'imperatore donava al vescovo di Ceneda la \"curtis Tovene\". Fu quindi feudo dei Caminesi, dei Rovero e quindi dei Brandolini come parte della contea di Valmareno.\nMonumenti e luoghi d'interesse.\nChiesa parrocchiale.\n\u00c8 dedicata ai santi Simone e Giuda apostoli. Nel 1423 il vescovo Antonio Correr autorizzava la cappella, allora dipendente dalla pieve di Cison, a erigere un battistero. Divenne parrocchiale il 1\u00ba luglio 1693.\nL'attuale edificio, considerato tra i pi\u00f9 pregevoli della diocesi di Vittorio Veneto, \u00e8 del 1750 circa. Ha subito vari rimaneggiamenti, come l'ampliamento del 1853 che l'ha dotato delle due navate laterali. Non si hanno notizie sulle dimensioni e architettura della chiesa precedente, anch'essa dedicata ai santi apostoli Simone e Giuda.\nSi ricorda la secentesca cuspide, dei Ghirlanduzzi, il trittico dell'altare maggiore, datato 1696-1699 e altre opere di Egidio Dall'Oglio, Mathias Gremsel e Antonio Sasso. L'organo \u00e8 di Gaetano Callido.\nIl secentesco campanile della chiesa fu danneggiato e poi demolito sul finire della seconda guerra mondiale, e in seguito ricostruito in posizione diversa, sul lato della chiesa che d\u00e0 sulla piazza anzich\u00e9 di fronte all'entrata della chiesa stessa.\nCapitelli.\nLa tradizione cristiana nel paese di Tovena si manifesta nella presenza di numerosi capitelli:\nAltro.\nAll'imbocco sud della SS 636 del Passo San Boldo si vedono i resti di una torre di vedetta.\nLa torre si trova su uno sperone roccioso alle pendici della Costamagra a strapiombo sul Torrente Gravon, a quota 397 m s.l.m. circa; di forma quadrata s'innalzava per circa 4 metri. La mancanza di reperti significativi preclude una datazione certa; si suppone che sia di epoca Bizantina, precedente all'invasione longobarda.\nTraccia della presenza di questa torre di vedetta si pu\u00f2 trovare in un testo del cronista Andrea Redusi, testimoniante che nel 1372 esisteva una torre \"in confinio S. Boldi - super territorio Vallis Mareni, Tarvisiani districtus\".\nSono inoltre visibili sulle pareti di varie case del paese alcuni affreschi (in piazza Vittoria, in via Nazionale, in Piazza Diaz, in via Manin e in cal dei Santi)."}
{"id": "2467293", "revid": "124533808", "url": "https://it.wikipedia.org/wiki?curid=2467293", "title": "Jadranka Kosor", "text": "\u00c8 stata primo ministro della Croazia dal 2009 al 2011 a seguito delle dimissioni del primo ministro Ivo Sanader, la prima donna capo di governo da quando la Croazia ha ottenuto l'indipendenza\nBiografia.\nDopo aver completato i suoi studi in giurisprudenza presso l'Universit\u00e0 di Zagabria, la Kosor ha lavorato dal 1972 come giornalista per il quotidiano Ve\u010dernji list e per Radio Zagabria.\nDurante la guerra in Croazia 1991-1995, ha lavorato come reporter radiofonica. Qui ha iniziato ad affrontare questioni come il problema dei profughi e i traumi dei veterani di guerra.\nNel 1995 venne candidata dall'Unione Democratica Croata (HDZ), il maggiore partito croato, alla carica di parlamentare. Dal 1995 al 2000 \u00e8 stata Vice Presidente del Parlamento, dal 1995 al 1997 e nuovamente dal 2002 al 2009 \u00e8 stata vice presidente del HDZ.\nIl primo ministro Ivo Sanader ha nominato la Kosor, dopo la sua vittoria elettorale nel 2003, Ministro per la Famiglia, i Veterani di Guerra e l'Integrazione.\nL'HDZ ha altres\u00ec candidato la Kosor nel 2005 per le elezioni presidenziali. Dopo la prima fase nel ballottaggio, due settimane dopo il 16 gennaio 2005, \u00e8 stata per\u00f2 sconfitta da Stjepan Mesi\u0107.\nPrimo Ministro (2009-2011).\nDopo il ritiro a sorpresa dalla vita politica del primo ministro Ivo Sanader il 1\u00ba luglio 2009, durante l'attuale legislatura, la Kosor \u00e8 stata indicata dallo stesso come nuovo premier e segretario del partito. Il 3 luglio \u00e8 stata incaricata, dal presidente della repubblica Stjepan Mesi\u0107, di formare un nuovo governo. Il 4 luglio \u00e8 stata confermata segretaria della HDZ nel corso di un'assemblea generale. Due giorni dopo, il 6 luglio 2009, \u00e8 stata confermata dal Sabor, con 83 voti favorevoli su 153, quale nuovo Primo Ministro della Croazia.\nCome primo ministro, Kosor non \u00e8 riuscita a impegnarsi in riforme strutturali, sebbene sia riuscita a prevenire il tracollo di bilancio del paese con due revisioni di bilancio e l'introduzione di nuove tasse come risposta alla crisi economica in corso. Durante il suo mandato, ha fortemente sostenuto una politica di tolleranza zero nei confronti della corruzione politica e del crimine organizzato. Questa posizione intransigente, insieme al nuovo codice penale approvato prima dell'inizio del suo mandato, ha aperto la porta a sforzi senza precedenti per combattere la corruzione. Ci\u00f2 ha portato a numerosi arresti di influenti uomini d'affari e politici di tutto lo spettro politico, anche se la maggior parte di loro erano membri di HDZ, cosa che ha gravemente danneggiato la reputazione del partito. Le scoperte fatte dai pubblici ministeri erano di vasta portata e sono state persino sollevate accuse penali contro l'ex primo ministro Ivo Sanader e il vice primo ministro Damir Polan\u010dec.\nIn politica estera, Kosor e il suo omologo sloveno Borut Pahor sono riusciti a risolvere l'annosa disputa sui loro confini ed \u00e8 riuscita a concludere con successo il processo negoziale dell'adesione della Croazia all'Unione europea. Il 9 dicembre 2011, lei e il presidente Ivo Josipovi\u0107 hanno firmato il trattato di adesione all'UE a Bruxelles. Dopo il referendum e le ratifiche dei vari stati, l'ingresso \u00e8 avvenuto dal 1\u00ba luglio 2013. \nRicandidatasi alle elezioni parlamentari nel 2011 come premier, \u00e8 stata sconfitta nettamente dalla coalizione di centro-sinistra Kukuriku. Conservatrice moderata, Kosor si \u00e8 candidata per un altro mandato come leader del partito dopo aver perso le elezioni; tuttavia \u00e8 stata sconfitta dal pi\u00f9 conservatore Tomislav Karamarko. Dopo mesi di critiche alla sua leadership e alla nuova piattaforma del partito, \u00e8 stata espulsa dall'HDZ per aver \"danneggiato la reputazione del partito\".\nIl dopo premiarato.\nKosor ha continuato come politico indipendente, considerevolmente pi\u00f9 liberale, e alla fine ha formato un club di vice con due parlamentari del Partito Civico Croato. Kosor ha votato a favore della presentazione della questione del referendum del 2013 sul divieto del matrimonio omosessuale davanti alla Corte costituzionale e contro la proposta di modifica costituzionale che rappresentava un cambiamento rispetto alla sua precedente posizione sull'omosessualit\u00e0 e il matrimonio tra persone dello stesso sesso poich\u00e9 era nota per essere contraria all'espansione di Diritti LGBT. Ha anche votato per la legge sul partenariato di vita che ha dato alle coppie dello stesso sesso in Croazia diritti uguali alle coppie sposate eterosessuali. Nel 2015 ha ricevuto minacce di morte, quindi ha ottenuto la protezione della polizia. \nDopo aver ipotizzato che potesse essere la candidata dell'SDP, Kosor alla fine ha deciso di partecipare alle elezioni parlamentari del 2015 come candidata per la coalizione liberale Successful Croatia nel 5\u00b0 distretto elettorale. Non \u00e8 stata eletta in parlamento. Ha continuato a criticare Tomislav Karamarko e Kolinda Grabar-Kitarovi\u0107 e il partito Bridge of Independent Lists per l'atteggiamento troppo indeciso. \nNel febbraio 2016, ha invitato il primo ministro Tihomir Ore\u0161kovi\u0107 a rimuovere Zlatko Hasanbegovi\u0107 dalla posizione di ministro della Cultura dopo che \u00e8 stata pubblicata la sua fotografia con un berretto con un distintivo ustascio. Nell'agosto 2016, Kosor ha dichiarato che urlare \"Za dom spremni\" era \"un insulto ai veterani di guerra e ai loro amici che hanno dato la vita per una Croazia democratica, indipendente e libera\". \nKosor \u00e8 molto attiva su Twitter dove scrive su eventi quotidiani e dichiarazioni di politici. Gestisce anche un blog personale - \"Day After Yesterday - On Obverses and Reverses of Politics\". Nel 2017, ha pubblicato un libro che includeva testi che ha scritto sul suo blog e colonne scritte per il giornale di sinistra sloveno \"Dnevnik\" nel periodo dal 2015 al 2017 in cui ha commentato la politica interna ed estera della Croazia.\nVita privata.\nJadranka Kosor si \u00e8 sposata due volte; tra il 1971 e il 1981 con Hrvoje Markul, un editore del programma di intrattenimento HTV, e tra il 1984 e il 1993 con Ivo \u0160kopljanac, conduttore radiofonico. Suo figlio Lovro \u0160kopljanac (nato nel 1984) lavora come assistente senior presso il Dipartimento di Letteratura Comparata della Facolt\u00e0 di Scienze Umane e Sociali di Zagabria. "}
{"id": "2467295", "revid": "363629", "url": "https://it.wikipedia.org/wiki?curid=2467295", "title": "May Whitty", "text": "Biografia.\nEminente attrice teatrale, May Whitty esord\u00ec sul palcoscenico nel 1882 e al cinema nel 1914. Fu candidata due volte all'Oscar come migliore attrice non protagonista, per \"Notturno tragico\" (1937) di Richard Thorpe e \"La signora Miniver\" (1942) di William Wyler, senza vincerlo. \nSi ricorda inoltre la sua partecipazione a due film diretti da Alfred Hitchcock, \"La signora scompare\" (1938) e \"Il sospetto\" (1941).\nDal matrimonio con l'attore Ben Webster, ebbe la figlia Margaret, nata nel 1905 e divenuta attrice e regista.\nMor\u00ec di cancro nel 1948, all'et\u00e0 di 82 anni."}
{"id": "2467297", "revid": "599013", "url": "https://it.wikipedia.org/wiki?curid=2467297", "title": "Eugenio Szabados", "text": "Biografia.\nNato in Ungheria, si trasfer\u00ec in giovane et\u00e0 a Torino, dove vinse nel 1921 il campionato della \"Societ\u00e0 Scacchistica Torinese\". Nello stesso anno partecip\u00f2 al torneo principale di Viareggio, dove giunse 5\u00ba alla pari con Giuseppe Padulli e Giuseppe Stalda.\nStabilitosi a Venezia, intraprese l'attivit\u00e0 di armatore, conseguendo una posizione preminente nel settore armatoriale italiano. Nel 1928 prese parte al torneo principale di Venezia, classificandosi 5\u00ba alla pari con Napolitano e Simoni. Nel 1930 si classific\u00f2 2\u00ba dietro Jacques Mieses (che batt\u00e9 nell'incontro diretto) in un torneo a cinque giocatori.\nNel 1947 partecip\u00f2 al torneo internazionale di Venezia, vinto da Tartakower, realizzando il 27% dei punti.\nFu per molti anni presidente del \"Circolo Scacchistico Carlo Salvioli\" di Venezia. Nel 1948 un gruppo di amici veneziani gli dedic\u00f2 il libro \"Omaggio a Szabados\" (Venezia, Turcato).\nOrganizzatore e mecenate degli scacchi, fu presidente della Federazione Scacchistica Italiana dal 1950 al 1958.\nNel 1951 gli fu assegnato il titolo di Maestro Internazionale.\nRicco imprenditore in grado di parlare ben 10 lingue diverse, nel 1956 la crisi di Suez provoc\u00f2 il crollo delle sue attivit\u00e0 facendogli perdere tutta la flotta e riducendolo in povert\u00e0."}
{"id": "2467298", "revid": "136473", "url": "https://it.wikipedia.org/wiki?curid=2467298", "title": "Panicocoli", "text": ""}
{"id": "2467300", "revid": "339392", "url": "https://it.wikipedia.org/wiki?curid=2467300", "title": "Tahmasp I", "text": ""}
{"id": "2467304", "revid": "466539", "url": "https://it.wikipedia.org/wiki?curid=2467304", "title": "Campionati italiani di bob", "text": "I campionati italiani di bob sono la manifestazione annuale che assegna il titolo di Campione d'Italia. Il titolo viene assegnato agli equipaggi dei bob di tre categorie: bob a due maschile, bob a quattro maschile, bob a due femminile.\nI campionati maschili di bob a due si svolgono annualmente dal 1930 mentre quelli di bob a quattro maschile dal 1924. Nel 2006 \u00e8 stata introdotta la gara di bob a due femminile."}
{"id": "2467306", "revid": "486946", "url": "https://it.wikipedia.org/wiki?curid=2467306", "title": "Universit\u00e9 Paris VIII", "text": ""}
{"id": "2467308", "revid": "25152", "url": "https://it.wikipedia.org/wiki?curid=2467308", "title": "Templi bahai", "text": ""}
{"id": "2467311", "revid": "25152", "url": "https://it.wikipedia.org/wiki?curid=2467311", "title": "Casa di adorazione", "text": ""}
{"id": "2467312", "revid": "287204", "url": "https://it.wikipedia.org/wiki?curid=2467312", "title": "Fix (arrampicata)", "text": "Il fix, o spit FIX, \u00e8 un tassello ad espansione, nato nell'ambito dell'edilizia. \u00c8 utilizzato come punto di ancoraggio in varie attivit\u00e0 come arrampicata, alpinismo, speleologia e torrentismo.\nDescrizione.\nSi distingue dallo spit ROC per la modalit\u00e0 di espansione del tassello:\nIl fix \u00e8 composto da un unico componente in acciaio o acciaio inox in cui si pu\u00f2 individuare:\nI diametri pi\u00f9 utilizzati sono 8 e 10 millimetri. In ambiente marino, per via dei fenomeni di corrosione, \u00e8 richiesta una particolare attenzione alla scelta dei materiali e alla periodica sostituzione.\nLo spit FIX ha superato lo spit ROC, offrendo maggior tenuta a carichi radiali e all'estrazione ed elimina il pericoloso rischio di fuoriuscita del cuneo di espansione dal cilindro. Nelle falesie \u00e8 infine utilizzato anche il fittone resinato, con prestazioni ancora migliori. Spit, fix e resinati fanno parte della famiglia dei \"chiodi a perforazione\", detti chiper e sono regolamentati dalla normativa EN 959.\nUtilizzo.\nDopo aver praticato con il trapano un foro della profondit\u00e0 sufficiente a contenere il fix, lo si introduce aiutandosi col martello. Il successivo avvitamento del dado far\u00e0 s\u00ec che il fix tender\u00e0 ad uscire facendo cos\u00ec espandere il cuneo nella fascia metallica, bloccandolo. Il dado serve anche a fissare una piastrina con occhiello."}
{"id": "2467313", "revid": "25152", "url": "https://it.wikipedia.org/wiki?curid=2467313", "title": "Case di adorazione", "text": ""}
{"id": "2467318", "revid": "1543377", "url": "https://it.wikipedia.org/wiki?curid=2467318", "title": "NASBA", "text": "Il NASBA \u00e8 un metodo di biologia molecolare per lo studio di sequenze di acidi nucleici ed in particolare di RNA (e, solo in un caso, DNA). Permette la moltiplicazione (amplificazione) della sequenza allo studio cos\u00ec da poter poi essere rilevata e quantificata. La sigla sta per l'acronimo inglese \"Nucleic Acid Sequence Based Amplification\", ossia \"amplificazione basata su una sequenza di acidi nucleici\".\nIl NASBA fu sviluppato da J. Compton nel 1991, che lo defin\u00ec come \"una tecnologia basata su primer che pu\u00f2 essere usata per l'amplificazione continua di acidi nucleici in una singola miscela isotermica\".\nDopo pi\u00f9 di un lustro compare il NASBA real-time, capace di misurare il numero di copie di acido nucleico durante la reazione.\nFunzionamento.\nIn breve, la tecnica funziona nel modo seguente:\nConclusi i cicli, vengono aggiunte sonde di acido nucleico che si ibridizzano con le copie amplificate. Le sonde legate, poich\u00e9 quantificabili, permettono di rilevare il numero di copie.\nNel NASBA real-time si utilizzano sonde fluorescenti che, una volta ibridizzate, vengono rilevate da fluorimetro.\nApplicazioni.\nLa tecnica si pone come alternativa al metodo RT-PCR in molte occasioni, specie quando la sequenza di partenza \u00e8 di RNA. Rispetto alla PCR, il NASBA permette:\nIl NASBA \u00e8 stato presto introdotto nella diagnostica medica, dove le prime applicazioni hanno riguardato la diagnosi e la quantificazione rapida del virus HIV-1 nel siero.\nCon il tempo, il campo di applicazione si \u00e8 esteso a test diagnostici rapidi per molti virus patogeni con genoma a singolo filamento di RNA (come Influenza A, Foot-and-mouth disease virus e Coronavirus associati a severe acute respiratory syndrome (SARS)."}
{"id": "2467320", "revid": "119730745", "url": "https://it.wikipedia.org/wiki?curid=2467320", "title": "Mark Frechette", "text": "\u00c8 noto soprattutto per aver interpretato il ruolo di protagonista nel film \"Zabriskie Point\" (1970) di Michelangelo Antonioni. Nel corso della sua breve carriera ha interpretato anche altri due film di produzione italiana, \"Uomini contro\" (1970) di Francesco Rosi e \"La grande scrofa nera\" (1971) di Filippo Ottoni.\nBiografia.\nNato a Boston da una famiglia di origine franco-canadese, dopo un'infanzia problematica, segnata anche da abusi sessuali, lasci\u00f2 la scuola e all'et\u00e0 di 18 anni cominci\u00f2 a vagabondare fra Boston e New York, con moglie e figlio a carico, vivendo di lavoretti precari. Arrestato diverse volte e ricoverato per problemi mentali, tent\u00f2 anche di entrare nella comune di Fort Hill a Boston, guidata dal controverso guru ex-musicista Mel Lyman, ma venne rifiutato. \nNel 1968, ad una fermata d'autobus di Charles Street a Boston, mentre stava urlando durante un violento alterco con una donna affacciata a una finestra, contro la quale gett\u00f2 un vaso di fiori, Frechette venne notato da Sally Dennison, l'assistente di Antonioni e direttrice del casting per \"Zabriskie Point\". La selezione per il ruolo principale del film andava avanti da quasi un anno ed erano stati vagliati migliaia di candidati. La Dennison segnal\u00f2 il giovane ad Antonioni con la frase: \"Ha vent'anni ed odia\".\nNonostante Frechette non avesse alcuna esperienza di recitazione, e non apprezzasse molto la sceneggiatura del film, Antonioni fu molto colpito dalla sua bellezza aristocratica e dal suo carattere tormentato e gli affid\u00f2 la parte principale. Il suo ruolo nel film \u00e8 quello di Mark, uno studente ricercato dalla polizia perch\u00e9 sospettato dell'omicidio di un agente durante una manifestazione; dopo il furto di un aereo, il giovane finir\u00e0 ucciso dai poliziotti. In America la pellicola ottenne critiche discordi e fu un \"flop\" al botteghino, ma grazie ad essa Frechette godette di una certa notoriet\u00e0, nonostante le aspre critiche che rivolgeva al film durante le interviste.\nFra il 1969 ed il 1970 comparve sulle copertine di numerose riviste, fra cui \"Rolling Stone\" e \"Look Magazine\", e pos\u00f2 anche per un servizio di moda su \"Vogue\"; venne inoltre ammesso nella comune di Fort Hill guidata da Mel Lyman, la stessa che lo aveva rifiutato un anno prima. Sul set di \"Zabriskie Point\", l'attore e la sua partner Daria Halprin avevano iniziato una relazione e lui la convinse a seguirlo nella comunit\u00e0. I due vennero considerati la prima \"coppia della controcultura\".\nPur continuando a vivere a Fort Hill, l'attore accett\u00f2 altre proposte di lavoro e, dopo \"Zabriskie Point\", comparve come ospite alla televisione americana (al \"The Merv Griffin Show\", al fianco dell'attivista anarchico Abbie Hoffman, e al \"\" insieme alla compagna Daria Halprin). Tra il 1970 e il 1971 Frechette cominci\u00f2 ad essere richiesto dal cinema italiano: si rec\u00f2 quindi in Europa, tra Italia e Jugoslavia, dove gir\u00f2 due film: \"Uomini contro\" (1970) di Francesco Rosi, accanto a Gian Maria Volont\u00e9, e \"La grande scrofa nera\" (1971) di Filippo Ottoni, con Alain Cuny. L'attore vers\u00f2 i 60.000 dollari che aveva guadagnato per i suoi film alla cassa della comunit\u00e0; poco dopo per\u00f2 la Halprin abbandon\u00f2 la comune, ponendo fine alla sua relazione con Frechette alla fine del 1971, per sposarsi con Dennis Hopper.\nIn Europa l'attore aveva conosciuto un giovane cineasta ungherese, Deszo Magyar, con cui aveva iniziato a progettare un film ispirato a \"Delitto e castigo\" di Dostoevskij, ma ambientato nell'America degli anni 70. Tornato negli Stati Uniti, Frechette, che continuava a vivere nella comune di Lyman, ebbe tuttavia difficolt\u00e0 a trovare i finanziamenti per il film. Il 29 agosto 1973, insieme ad altri due membri della comunit\u00e0, tent\u00f2 una rapina alla filiale della New England Merchant's Bank di Fort Hill, il sobborgo di Boston dove la comune stessa aveva sede. Uno dei suoi due compagni venne ucciso dalla polizia e Frechette, la cui pistola era scarica, venne arrestato e rinchiuso nel carcere statale di minima sicurezza di Norfolk, per scontare una pena che sarebbe andata dai 6 ai 15 anni. L'attore mor\u00ec due anni dopo, a 27 anni, in circostanze sospette nella palestra del carcere; mentre stava facendo sollevamento pesi, il bilanciere caricato con circa 70 kg gli cadde sul collo, provocandone il soffocamento. La morte venne quindi ritenuta accidentale, tuttavia sono stati sollevati dei dubbi sulla versione ufficiale dell'accaduto in quanto da un paio d'anni Frechette soffriva di depressione.\nTributi.\nNel 2008 il regista Michael Yaroshevsky, in occasione di alcuni eventi cinematografici come il Festival International du Film sur l'Art, il San Francisco International Film Festival e il S\u00e3o Paulo International Film Festival, present\u00f2 un documentario di 27 minuti sulla vita di Frechette, intitolato \"Death Valley Superstar.\""}
{"id": "2467321", "revid": "767487", "url": "https://it.wikipedia.org/wiki?curid=2467321", "title": "Philip Ricci", "text": ""}
{"id": "2467327", "revid": "25372926", "url": "https://it.wikipedia.org/wiki?curid=2467327", "title": "Dame May Whitty", "text": ""}
{"id": "2467329", "revid": "287204", "url": "https://it.wikipedia.org/wiki?curid=2467329", "title": "Jacques Saly", "text": "Biografia.\nIl fu figlio di Francois Marie Saly e Marie Michelle. Ha iniziato la sua carriera come scultore Antoine Gilles farsi consigliare da una scuola a Valenciennes negli anni tra il 1726 e 1727. In secondo luogo, sebbene il reddito dei propri genitori erano poveri\nEgli \u00e8 stato inviato a Parigi nel 1732 per studiare con scultore Guillaume Coustou.\nMentre a Parigi, ha partecipato anche l'Accademia di Arte francese, dove ha vinto medaglie nel 1734, 1737 e 1738."}
{"id": "2467330", "revid": "1543377", "url": "https://it.wikipedia.org/wiki?curid=2467330", "title": "Rifugio Preuss", "text": "Il rifugio Preuss \u00e8 un piccolo rifugio alpino situato nel gruppo del Catinaccio, nelle Dolomiti, nel territorio comunale di Vigo di Fassa (TN), a 2.243 metri s.l.m..\nStoria.\nIl rifugio fu costruito negli anni \u201920 del Novecento per iniziativa della famosa guida ed alpinista fassano Tita Piaz, ed \u00e8 intitolato all'alpinista austriaco Paul Preuss.\nCaratteristiche e informazioni.\nIl rifugio si trova nella localit\u00e0 detta \u201cPorte Neigre\u201d, sotto le Torri del Vajolet, in posizione panoramica sopra uno sperone roccioso affacciato sul vallone del Vajolet, a pochi metri dallo storico rifugio Vajolet, ed analogamente a questo, punto di partenza ideale per escursioni ed ascensioni nel gruppo del Catinaccio.\n\u00c8 aperto da met\u00e0 giugno a fine settembre, con una disponibilit\u00e0 di 8 posti letto."}
{"id": "2467335", "revid": "599013", "url": "https://it.wikipedia.org/wiki?curid=2467335", "title": "Suore mercedarie missionarie", "text": "Le Suore Mercedarie Missionarie, dette di B\u00e9rriz (in spagnolo \"Mercedarias Misioneras de B\u00e9rriz\"), sono un istituto religioso femminile di diritto pontificio: le suore di questa congregazione pospongono al loro nome la sigla M.M.B.\nStoria.\nIl 23 maggio 1930 Margarita Mar\u00eda L\u00f3pez de Maturana (1884-1934), superiora del monastero delle mercedarie di B\u00e9rriz (fondato nel 1540), ottenne dalla Santa Sede il nulla osta per la trasformazione della sua comunit\u00e0 in istituto dedito all'apostolato attivo, dando inizio alla congregazione delle Mercedarie Missionarie.\nL'istituto e le sue costituzioni vennero approvate definitivamente dalla Santa Sede il 3 gennaio 1939.\nLa fondatrice \u00e8 stata solennemente proclamata beata a Bilbao il 22 ottobre 2006.\nAttivit\u00e0 e diffusione.\nLe Mercedarie Missionarie sono dedite prevalentemente all'apostolato missionario: ai tre voti comuni a tutti i religiosi (povert\u00e0, obbedienza, castit\u00e0) aggiungono quello di dedicarsi all'evangelizzazione dei non cristiani.\nOltre che in Spagna, sono presenti in Italia, in Africa (Repubblica Democratica del Congo, Zambia), nelle Americhe (Ecuador, Messico, Guatemala, Nicaragua, Per\u00f9, Stati Uniti d'America), in Asia (Giappone, Filippine, Taiwan) e in Oceania (Isole Marianne, Palau, Micronesia): la sede generalizia \u00e8 a Roma.\nAl 31 dicembre 2005 l'istituto contava 467 religiose in 69 case."}
{"id": "2467336", "revid": "765341", "url": "https://it.wikipedia.org/wiki?curid=2467336", "title": "Giuseppe Melograni", "text": "Biografia.\nGiuseppe Melograni era figlio di Michele Melograni e di Olimpia Costanzo. Fin dalla sua infanzia i genitori decisero di farlo studiare nel Vescovile Seminario di Tropea. In tale convento Giuseppe impar\u00f2 le lettere umane, la filosofia e la teologia. Si denota fin da piccolo il talento e il buon costume del Melograni.\nDopo aver preso il sacerdozio, sollecitato passa alla capitale del regno, Napoli. Inizia a studiare all'universit\u00e0 il diritto civile e canonico. Infine si applic\u00f2 solo allo studio delle scienze mediche e naturali. Nel 1789 il governo napoletano lo volle per un viaggio di studi e di aggiornamento in Germania, Francia e Inghilterra. Con lui ci sono: Giovanni Faicchio, Carmine Antonio Lippi, Vincenzo Raimondini, Andrea Savaresi e Matteo Tondi. Scopo del viaggio, conoscere le ultime tecniche estrattive, le ultime scoperte sui minerali, tecniche effusive e avvicinarsi sempre pi\u00f9 al mondo della metallurgia a livello industriale. Durante il viaggio i sei studiarono le scienze mineralogiche, la fisica, la chimica e le scienze forestali. Nel 1797 alla fine del viaggio rientra in patria e per ordine del re, viene inviato in Calabria assieme ai suoi colleghi, per riorganizzare la Fabbrica d'armi di Mongiana, la Ferdinandea e la ferriera di Stilo.\nMelograni e Vincenzo Raimondini furono insegnanti di mineralogia all'Universit\u00e0 di Napoli. Nel 1801 venne incaricato da Ferdinando IV di Borbone di ordinare le collezioni acquistate di recente dal sovrano nel nuovo Real Museo di Mineralogia, egli separ\u00f2 le collezioni in una parte di \"orittologia\", dedicata ai fossili, ed una di geologia, comprendente una ricca collezione di minerali. Nel 1809 circa pubblic\u00f2 il suo trattato sulla geologia. Negli anni a seguira pubblica diverse memorie e le arricchisce di anno in anno. Diventa cos\u00ec ispettore di acque e foreste, pubblica diversi manoscritti sulla graffite di Olivadi, sulle saline delle Calabria e sul comportamento dei vulcani con dovizia di particolari geologici."}
{"id": "2467347", "revid": "767487", "url": "https://it.wikipedia.org/wiki?curid=2467347", "title": "Tour du Grand Montr\u00e9al", "text": "Il Tour du Grand Montr\u00e9al era una corsa a tappe femminile di ciclismo su strada, che si tenne nel territorio circostante Montr\u00e9al, in Canada, dal 2002 al 2009 in giugno. Faceva parte del Calendario internazionale femminile UCI, classe 2.1.\nAlbo d'oro.\n\"Aggiornato all'edizione 2009.\""}
{"id": "2467351", "revid": "1494169", "url": "https://it.wikipedia.org/wiki?curid=2467351", "title": "Chiesa di Nostra Signora del Sacro Cuore", "text": ""}
{"id": "2467353", "revid": "729019", "url": "https://it.wikipedia.org/wiki?curid=2467353", "title": "Boeing C-135 Stratolifter", "text": "Il Boeing C-135 Stratolifter \u00e8 un aereo da trasporto derivato dal prototipo di jet di linea Boeing 367-80 (base anche del Boeing 707) all'inizio degli anni cinquanta. Ha una fusoliera pi\u00f9 stretta ed \u00e8 pi\u00f9 corto del 707. La Boeing ha dato all'aereo la designazione interna di Modello 717. Fin dal primo che fu costruito nell'agosto 1956, il C-135 \u00e8 sempre stato al servizio dell'United States Air Force.\nSviluppo.\nUna grande parte delle 820 unit\u00e0 fu sviluppata come KC-135 Stratotanker per il rifornimento in volo. Comunque, 45 velivoli furono costruiti come C-135A o C-135B e quindi aerei da trasporto senza l'equipaggiamento per il rifornimento.\nC-135A/E/R.\nFurono costruiti 15 C-135A, con i turbojet J57. Pi\u00f9 tardi, quasi tutti furono aggiornati con i turbofan TF33 e furono ridesignati C-135E. Qualche tempo dopo si cambiarono ancora i motori sui C-135E, utilizzando i pi\u00f9 potenti CFM-56-2A.\nC-135B.\n30 C-135B furono prodotti fin dall'inizio con i turbofan TF33. Solo un piccolo numero di essi rimane tuttora in servizio nella sua forma originale. Una parte di essi fu modificata come aereo da ricognizione meteorologica e designato WC-135B.\nC-135C.\nLa designazione di C-135C si applica a 3 WC-135B da ricognizione meteorologica che furono riportati allo stato originale di aereo cargo. La maggior parte degli altri C-135B furono convertiti per svolgere altri tipi di missioni speciali seguendo il loro servizio con il Military Airlift Command.\nBench\u00e9 molti dei rimanenti C-135, con i loro 14 posti a sedere, fossero utilizzati per trasportare personalit\u00e0 militari, il C-135C viene utilizzato come sede di test volante per le nuove tecnologie. Test di sviluppo che utilizzavano questo velivolo hanno dimostrato la possibilit\u00e0 di volare con un sistema GPS differenziale. A questo C-135 modificato sono stati implementati una videocamera ad EHF ed un radome per vedere che immagini producesse la telecamera in condizioni di bassa visibilit\u00e0.\nSpeckled Trout.\nSpeckled Trout \u00e8 il soprannome dato ad un C-135C, (numero di serie 61-2669), che fu utilizzato dal Segretario dell'Aeronautica o dal Capo di Stato Maggiore come aereo da trasporto \"executive\". Equipaggiato con attrezzi per le comunicazioni e algoritmi di crittazione, il velivolo ebbe un ruolo secondario come sede di test per sistemi di comando e controllo e per valutare i progetti di futuri aerei da trasporto. Il 412\u00b0 Flight Test Squadron (412 FLTS) dell'Air Force Material Command (AFMC) all'Edwards AFB, in California utilizz\u00f2 il C-135 Speckled Trout e condusse le sue missioni di test.\nIl nome \"Speckled Trout\" fu scelto in onore di Faye Trout che aiut\u00f2 in numerose fasi il progetto. La parola \"speckled\" (\"chiazzato\") fu aggiunta perch\u00e9 Trout apparentemente aveva molte lentiggini.\nQuesto \"Speckled Trout\" fu ritirato il 13 gennaio 2006. Un aereo \"ad interim\" fu utilizzato dino al 2008: un KC-135R Stratotanker opportunamente modificato. Il KC-135R pu\u00f2 anche, a differenza del C-135C, essere rifornito in volo.\nC-135F.\nI C-135F furono aerei di nuova costruzioni utilizzati dalla Francia come cargo, rifornitori e trasporto truppe."}
{"id": "2467355", "revid": "74801", "url": "https://it.wikipedia.org/wiki?curid=2467355", "title": "K\u014dta Hirano", "text": "Biografia.\nL'inizio della carriera lo vede come assistente mangaka e solo in seguito, a partire dalla met\u00e0 degli anni novanta come autore in proprio di manga hentai. Ricevette un discreto successo con alcuni \"H manga\" come \"Coyote\", la sua opera prima serializzata sulle pagine della rivista \"Comic Papipo\" nel 1995, \"Angel Dust\", \"Gun Mania\" e \"Hi-Tension\". Il grande successo, tuttavia, arriv\u00f2 con l'horror splatter \"Hellsing\", iniziato nel 1997 sulle pagine della rivista seinen \"Young King OURs\", dal quale sono stati tratti due adattamenti anime: una serie tv del 2003 e una serie di OVA iniziata nel 2006 e conclusa nel 2012. La serie ha anche avuto un prequel cartaceo, \"The Dawn\", ambientato 50 anni prima della storia originale, iniziato nel 2001 e che attualmente conta sei capitoli.\n\"Hellsing\" non \u00e8 stata la prima serie di Hirano ad essere pubblicata in \"Young King OURs\". Nel 1996, erano stati pubblicati due one shot: \"The Legends of Vampire Hunter\", un \"hentai\" pubblicato inizialmente dalla rivista ecchi \"Heavenly Pleasure\", ed \"Hi-And-Low\", una storia incentrata sull'Operazione Barbarossa. Assieme a \"Cross Fire\", queste due serie sono accomunate per setting, personaggi e storia dall'essere di fatto prototipi di \"Hellsing\", in favore del quale lo stesso Hirano nel 1998 interruppe la pubblicazione di \"Hi-And-Low\".\nHirano assieme a Yasuhiro Nightow \u00e8 stato uno degli ospiti principali del Lucca Comics &amp; Games 2008, occasione unica che ha permesso ai fan italiani di poter incontrare per la prima volta in Italia il famoso mangaka.\nDopo la conclusione di \"Hellsing\" nel settembre del 2008, Hirano si \u00e8 preso un breve periodo di pausa, al termine del quale, nella primavera del 2009, \u00e8 iniziata sempre sulle pagine di \"YKO\" la serializzazione di \"Drifters\"."}
{"id": "2467361", "revid": "1869172", "url": "https://it.wikipedia.org/wiki?curid=2467361", "title": "Ster Zeeuwsche Eilanden", "text": "La Ster Zeeuwsche Eilanden (it. \"Stella delle isole zelandesi\") \u00e8 una corsa a tappe femminile di ciclismo su strada che si tiene nella provincia della Zelanda, nei Paesi Bassi, ogni anno nel mese di giugno. Fa parte del Calendario internazionale femminile UCI, classe 2.2.\nStoria.\nNata nel 1988, si \u00e8 chiamata \"Ster van Walcheren\" (Stella di Walcheren, dal nome dell'isola zelandese di Walcheren) fino al 2004.\nAlbo d'oro.\n\"Aggiornato all'edizione 2012.\""}
{"id": "2467362", "revid": "767487", "url": "https://it.wikipedia.org/wiki?curid=2467362", "title": "Dubai Tennis Championships 2007", "text": "Il Dubai Tennis Championships 2007 \u00e8 stato un torneo di tennis giocato sulla cemento. \n\u00c8 stata la 15\u00aa edizione del Dubai Tennis Championships, \nche fa parte della categoria International Series Gold nell'ambito dell'ATP Tour 2007, \ne della Tier II nell'ambito del WTA Tour 2007.\nSia il torneo maschile che quello femminile si sono giocati al Dubai Tennis Stadium di Dubai negli Emirati Arabi Uniti,\ndal 26 febbraio al 4 marzo.\nCampioni.\nSingolare maschile.\n Roger Federer ha battuto in finale Michail Ju\u017enyj, 6\u20134, 6\u20132\nSingolare femminile.\n Justine Henin ha battuto in finale Am\u00e9lie Mauresmo, 6\u20134, 7\u20135\nDoppio maschile.\n Fabrice Santoro / Nenad Zimonji\u0107 hanno battuto in finale Mahesh Bhupathi / Radek \u0160t\u011bp\u00e1nek, 7\u20135, 6\u20137(3), [10\u20137]\nDoppio femminile.\n Cara Black / Liezel Huber hanno battuto in finale Svetlana Kuznecova / Alicia Molik, 7\u20136 (5), 6\u20134"}
{"id": "2467364", "revid": "729019", "url": "https://it.wikipedia.org/wiki?curid=2467364", "title": "Godrevy Island", "text": "Godrevy Island \u00e8 un'isola della Cornovaglia, situata lungo la costa atlantica del Regno Unito, al largo della baia di St Ives. Di piccole dimensioni, ospita un faro e gode di popolarit\u00e0 fra surfisti ed escursionisti.\nIl faro \u00e8 noto in quanto avrebbe ispirato il racconto gita al faro di Virginia Woolf\nIl cantante britannico Patrick Wolf ha scritto una canzone intitolata \"Godrevy Point\", pubblicata nel 2005 nel singolo \"Wind in the Wires\"."}
{"id": "2467366", "revid": "287204", "url": "https://it.wikipedia.org/wiki?curid=2467366", "title": "Renzo Alvera", "text": ""}
{"id": "2467375", "revid": "726373", "url": "https://it.wikipedia.org/wiki?curid=2467375", "title": "L'ascesa del demone", "text": "L'ascesa del demone \u00e8 un romanzo fantasy di R.A. Salvatore e il secondo del ciclo dell'eredit\u00e0 del demone.\nTrama.\nL'eroina della Guerra del Demone, Jilseponie Wyndon, baronessa di Palmaris, era da qualche anno la donna pi\u00f9 invidiata del regno: Re Danube Brock Ursal, sovrano di Honce-the-Bear, aveva mostrato un notevole interesse per lei, e aveva iniziato a corteggiarla con l'intento di sposarla. Naturalmente, i nobili della corte non potevano approvare l'amore del Re per una popolana, mentre la Chiesa invece, vedeva in un eventuale matrimonio tra i due una ghiotta possibilit\u00e0 per ampliare il proprio potere. \nNon pass\u00f2 molto tempo prima che Danube chiese alla donna di sposarlo e Jilseponie accett\u00f2 immediatamente, ormai certa di amare il sovrano di Honce-the-Bear. \nDopo la sua sconfitta a Palmaris, De Unnero, il feroce monaco guerriero pupillo di Markwart, si era ritirato in esilio ne piccolo villaggio di Micklin- un insediamento di cacciatori posto ai confini occidentali del regno -sotto le mentite spoglie del mite Bertram Dale. Per diversi anni, De Unnero era riuscito a controllare il demone che si annidava nel suo corpo, ma l'incontro con una banda di ladri vagabondi cambi\u00f2 tutto; durante la lotta contro i malviventi, la tigre mannara prese il sopravvento facendo strage dei furfanti: solo una donna menestrello riusc\u00ec a salvarsi dalla furia delle bestia. Gli abitanti del villaggio organizzarono quindi una festa in onore di Bertram Dale, per ringraziarlo per aver salvato i loro averi dai ladri. Durante il banchetto per\u00f2, alcuni cacciatori punzecchiarono il monaco, la cui volont\u00e0, indebolita dall'alcol, cedette nuovamente alla furia della tigre che si scaten\u00f2 sugli inermi abitanti dell'insediamento. Consapevole di aver fallito, De Unnero si allontan\u00f2 ulteriormente dalla terre civilizzate, rassegnato a vivere come un eremita.\nIntanto nella magica valle di Andur'Blough Inniness, il bimbo che Pony credeva di aver perduto nel suo scontro con Markwart \u00e8 stato salvato e allevato dai Touel'alfar che gli diedero il nome di Aydrian, in onore al primo ranger da loro addestrato in passato. Il giovane era potente nell'uso delle pietre magiche e abile nel combattimento ma era anche arrogante e avido di fama e gloria. Quando Brynn Dharielle termin\u00f2 il suo addestramento e divenne un ranger, Aydrian vide partire dal suo mondo l'unica persona che stimava e apprezzava. Nella speranza di placare l'atteggiamento sempre pi\u00f9 cupo e ribelle del ragazzo, Lady Dasslerond, la regina degli elfi, gli insegn\u00f2 ad usare l'Oracolo: : l'ombra che il giovane contatt\u00f2 gli consigli\u00f2 di seguire e apprezzare i consigli che i Touel'alfar gli davano, perch\u00e9 essi lo rendevano pi\u00f9 forte e saggio. Eppure, appena qualche settimana dopo, aizzato dall'ombra dell'Oracolo, Aydrian fugg\u00ec da Caer'alfar, rubando le pietre magiche e sconfiggendo la stessa Lady Dasslerond.\nLe nozze di Pony si tennero in primavera, nella grande citt\u00e0 di Ursal: la cerimonia venne officiata dall'Abate Braumin e da Fio-Bou-Raiy alla presenza di tutti i nobili del regno e del Principe Midalis. Pochi giorno dopo, come previsto, la Chiesa elarg\u00ec alla nuova regina il titolo di sorella sovrana di St.Honce concedendole il diritto di votare al Collegio degli Abati: le elezioni che si svolsero qualche tempo dopo incoronarono Fio-Bou-Ray come nuovo Padre Abate.\nAydrian viaggi\u00f2 attraverso le Terre Selvagge e arriv\u00f2 in un piccolo villaggio ai confini di Honce-the-Bear, chiamato Festertool. Fu qui che il giovane comp\u00ec le sue prime imprese per trovare la gloria: sotto il nome di Nighthawk, arriv\u00f2 a sgominare un pericoloso gruppo di banditi che tormentava la regione e sent\u00ec parlare della ferocia della tigre mannara. Ansioso di procurarsi un trofeo, Aydrian si mise alla ricerca della bestia; il suo viaggio lo port\u00f2 ad incontrare e ad affrontare De Unnero nella sua forma felina. Solo l'aiuto di Sadye imped\u00ec al giovane di ottenere una vittoria sul monaco guerriero. La donna era l'amante di De Unnero, ed era lo stesso menestrello che era scampato alla furia della tigre mannara al villaggio di Micklin. Aydrian ben presto strinse amicizia con de Unnero e Sadye e insieme a loro si diresse a Palmaris. Qui, Sadye scopr\u00ec che l'arco e la spada di Nightbird si trovavano vicino Dundalis, nei tumuli dei ranger. I tre partirono alla volta del nord e Aydrian, giunto dinanzi ai tumuli, affront\u00f2 gli spiriti di Mather ed Elbryan per conquistarsi il diritto di portare le loro armi. Il giovane per sconfiggere Mather fece risorgere parzialmente suo padre dalla tomba per poi sbarazzarsene una volta terminata la prova. Il ragazzo prima di ripartire per il sud riusc\u00ec a reclamare persino la cavalcatura del padre, il possente Symphony, piegandolo al suo volere con le pietre magiche.\nA Ursal, nei mesi successivi alle nozze crebbe il distacco tra la corte e Jilseponie: perfidi pettegolezzi circolavano per il palazzo reale e Lady Costance arriv\u00f2 addirittura a somministrarle delle erbe anti contraccettive per evitare che avesse un figlio che potesse rimettere in discussione la linea di successione alla corona. Pony tuttavia scopr\u00ec le macchinazioni della nobildonna e l'allontan\u00f2 dalla corte di Ursal insieme all'Abate Ohwan reo di averle fornito le erbe a Costance.\nDe Unnero intanto rivel\u00f2 ad Aydrian che sua madre era viva ed era la regina di Honce-the-Bear. I tre quindi si diressero ad Entel dove il monaco guerriero incontr\u00f2 Olin, suo vecchio amico e Abate di St.Bondabruce, convincendolo a partecipare ai suoi piani; inoltre chiese al vecchio prelato di procurargli una flotta di navi per recuperare le ingenti gemme preziose che si nascondevano nelle sabbie di Pimaninicuit.\nI tre tornarono dall'isola con grandi ricchezze, necessarie per creare una rete di infiltrati nell'esercito regio e per organizzare un'armata di mercenari con cui far avanzare i diritti di Aydrian sul trono. De Unnero pass\u00f2 alla fase successiva infiltrandosi nella corte del Re sotto le spoglie di Bruce di Oredale, ricco proprietario terriero amico del Conte di Fenwike; qui propose ai nobili di organizzare un grande torneo in occasione del cinquantesimo compleanno del sovrano: il monaco aveva intenzione di far gareggiare anche il suo pupillo. Aydrian non ebbe difficolt\u00e0 ad arrivare alla finale della grande giostra e si scontr\u00f2 con il Duca Kalas: durante il combattimento lo uccise e poi lo riport\u00f2 in vita, solo per dargli prova della portata dei suoi poteri magici. Il nobile rimase profondamente turbato dall'evento. De Unnero colse l'occasione e si rivel\u00f2 a Kalas per raccontargli la verit\u00e0 su Aydrian e sulla sua incredibile ascendenza: l'ex monaco riusc\u00ec a convincere il nobile a unirsi alla loro causa. Stanco di attendere la sua ascesa Aydrian indusse Lady Pemblebury a suicidarsi, simulando un avvelenamento provocato dalla Regina, in modo da incriminarla per omicidio.\nDurante il pubblico processo, tenuto pochi giorni dopo, Kalas e la corte confermarono la colpevolezza della sovrana e la condannarono alla pena capitale; il Re per\u00f2 ribalt\u00f2 il verdetto assolvendo la sua consorte da qualsiasi capo d'accusa. Proprio in quel momento Aydrian riport\u00f2 dall'aldil\u00e0 lo spirito di Costance e lo fece apparire sul patibolo dove confess\u00f2 a tutti il complotto da lei orchestrato e l'inconfutabile innocenza della regina. Non appena lo spettro della nobildonna svan\u00ec, Aydrian sferr\u00f2 un attacco magico contro Re Danube, provocandogli un infarto mortale. Mentre la folla gi\u00e0 inneggiava a Midalis come nuovo sovrano del regno, Kalas proclam\u00f2 Aydrian come il vero ed unico erede al trono. Salito sul palco dove si era svolto il processo, Aydrian accett\u00f2 di duellare con il giovane principe Merwick, furente per essere stato escluso dalla linea di discendenza degli Ursal, e lo uccise rapidamente. Successivamente fece esiliare da Ursal sia il secondo figlio di Costance, Torrence Pemblebury, sia sua madre, sicuro che non possa pi\u00f9 essere una minaccia per il suo dominio. Il maelstrom era cominciato"}
{"id": "2467377", "revid": "599013", "url": "https://it.wikipedia.org/wiki?curid=2467377", "title": "Brandon Kurtz", "text": ""}
{"id": "2467378", "revid": "125394363", "url": "https://it.wikipedia.org/wiki?curid=2467378", "title": "Camera dei deputati (Cile)", "text": "La Camera dei deputati del Cile, (\"C\u00e1mara de Diputados\" in spagnolo) \u00e8 una delle due camere che formano il Congresso nazionale cileno. Le sue funzioni sono quelle di partecipare alla formazione delle leggi collaborando assieme al Presidente della Repubblica ed il Senato.\nHa come principale funzione di approvare gli atti del governo ed iniziare le interrogazioni ai ministri di Stato e/o al Presidente della Repubblica, che \u00e8 anche il Capo del Governo. Le leggi vengono prima approvate alla Camera e poi trasferite al Senato dopo essere state discusse.\nComposizione della Camera.\nSecondo l'attuale Costituzione del 1980 la Camera \u00e8 formata da 120 membri eletti per votazione diretta ogni 4 anni, in rappresentanza dei 60 collegi elettorali in cui \u00e8 diviso il paese. \u00c8 possibile la rielezione indefinita ma esiste incompatibilit\u00e0 tra cariche quindi un Presidente o un ministro non possono essere membri della Camera (cos\u00ec come del Senato). In ciascun collegio elettorale vengono eletti come deputati i primi due candidati che ottengono la maggioranza dei voti ma se complessivamente una lista ottiene il doppio dei voti rispetto alla seconda ottiene tutti e due i deputati.\nIn caso di assenza per morte, incapacit\u00e0 o inabilit\u00e0 il deputato viene sostituito dal suo compagno di lista. Se non \u00e8 presente un sostituto il deputato uscente propone una lista di tre candidati e la presenta all'assemblea che una volta analizzato vota a maggioranza assoluta uno dei tre candidati come nuovo deputato.\nUfficio di Presidenza.\nL'Ufficio di presidenza si compone di un Presidente, di un Primo Vicepresidente e di un secondo Vicepresidente. L'attuale ufficio \u00e8 formato:"}
{"id": "2467379", "revid": "1305772", "url": "https://it.wikipedia.org/wiki?curid=2467379", "title": "Fandaglia", "text": "Il Fandaglia \u00e8 un torrente della Provincia di Torino, affluente in destra idrografica del Malone.\nCorso del torrente.\nNasce dalle pendici sud-orientali del Pian di Rossa (1.307\u00a0m) in comune di Corio e, con andamento verso sud-est, ne sfiora la frazione Cudine.\nPassa quindi tra il capoluogo comunale e l'Amiantifera di Balangero e, dopo essere stato scavalcato con un alto ponte dalla SP 22 del Colle della Forcola, inizia ad attraversare il pianalto della Vauda, in cui intaglia un vallone profondo e boscoso tra i depositi fluivioglaciali dell'area, transitando per i territori comunali di Rocca Canavese, Barbania (dove d\u00e0 il nome alla frazione \"Fandaglia\") e Vauda Canavese.\nSuperata la SP 34 va quindi a confluire nel Malone poco a nord di Front, a quota 270\u00a0m s.l.m.\nAffluenti principali.\nIl torrente non ha affluenti di particolare rilievo; nel suo tratto pi\u00f9 a valle gli apporti idrici tendono a venire soprattutto da sinistra (nord) perch\u00e9 la zona meridionale della Vauda \u00e8 drenata da altri corsi d'acqua paralleli al Fandaglia e che si gettano poi nel Malone a valle di Front.\nUtilizzi e stato ambientale.\nNell'area attraversata sono presenti varie aziende agricole che attingono acqua in diversi punti del torrente.\nNonostante l'ambiente attraversato sia complessivamente abbastanza integro nella parte alta del bacino del Fandaglia esiste la criticit\u00e0 della gigantesca discarica di residui di estrazione dell'amianto prodotti nel corso di quasi un secolo dall\"'Amiantifera di Balangero\".\nSu questa discarica sono stai quasi conclusi i lavori di stabilizzazione idrogeologica messi in atto dalla R.S.A. S.r.l., una societ\u00e0 di propriet\u00e0 interamente pubblica che lavora in convenzione con la Regione Piemonte allo scopo di bonificare l'area di cava.\nLa zona \u00e8 costantemente monitorata dai tecnici della stessa RSA sia per quanto riguarda gli aspetti ambientali che per quelli geotecnici e di valutazione del rischio."}
{"id": "2467384", "revid": "6923", "url": "https://it.wikipedia.org/wiki?curid=2467384", "title": "Luca di Girolamo degli Albizi", "text": "Biografia.\nNonostante facesse parte di una famiglia tradizionalmente avversa ai Medici, fu un fervente filomediceo, per questo, con la terza cacciata medicea, venne espulso dalla citt\u00e0 (1529). Vi fece ritorno solo nel 1554, un anno prima di morire.\nFu commissario generale dell'Ordinanza fiorentina, una milizia nazionale inventata da Niccol\u00f2 Machiavelli. Venne sospettato di aver avvelenato Francesco Guicciardini, ma senza prove sicure.\nIncaric\u00f2 Gherardo Silvani di ammodernare e ingrandire il palazzo Albizi nella via che dalla sua famiglia prese il nome (Borgo Albizi). Fece da mediatore tra Benvenuto Cellini e Cosimo I de' Medici per la valutazione del prezzo da pagare per il \"Perseo\", scontentando il primo."}
{"id": "2467386", "revid": "290948", "url": "https://it.wikipedia.org/wiki?curid=2467386", "title": "Scorrimento viscoso (calcestruzzo)", "text": ""}
{"id": "2467391", "revid": "320578", "url": "https://it.wikipedia.org/wiki?curid=2467391", "title": "Cormorani", "text": ""}
{"id": "2467394", "revid": "28592", "url": "https://it.wikipedia.org/wiki?curid=2467394", "title": "Gruppo di isole", "text": ""}
{"id": "2467395", "revid": "834", "url": "https://it.wikipedia.org/wiki?curid=2467395", "title": "Place de la Concorde (concerto)", "text": "Place de la Concorde fu il primo concerto di Jean-Michel Jarre, tenutosi il 14 luglio 1979 nell'omonima piazza parigina, a celebrazione del Giorno della Bastiglia, festa nazionale francese. Un milione di spettatori assistettero all'evento, facendo entrare per la prima volta il musicista francese nel Guinness World Record. Una videocassetta, oggi considerata rara, che riprendeva l'evento venne pubblicata qualche tempo dopo."}
{"id": "2467404", "revid": "33751", "url": "https://it.wikipedia.org/wiki?curid=2467404", "title": "Al-Jazira Club", "text": "L'Al-Jazira Club () \u00e8 una societ\u00e0 sportiva emiratina di Abu Dhabi e comprendente diverse sezioni, di cui una delle pi\u00f9 importanti \u00e8 quella calcistica, la cui squadra milita nella Lega professionistica degli Emirati Arabi Uniti, la massima serie del campionato emiratino di calcio.\nStoria.\nLa societ\u00e0 fu fondata nel 1974 quando i membri di \"Al Khalidiyah Club\" (fondato nel 1969) e \"Al Bateen Club\" (fondato nel 1973) decisero di unirsi per creare un club in grado di accogliere un numero maggiore di giovani interessati a praticare sport. Nel 2007 arriv\u00f2 il primo trofeo ufficiale per l'Al-Jazira, che vinse in finale contro la squadra saudita dell'Al-Ittifaq la Coppa dei Campioni del Golfo. La squadra vinse anche la UAE Federation Cup. Nel 2009 si aggiudic\u00f2 la Etisalat Emirates Cup.\nIl 16 maggio 2011, con la vittoria per 4-0 sull'Al-Wasl, si aggiudic\u00f2 per la prima volta il campionato, che abbin\u00f2 alla vittoria della sua prima Coppa del Presidente degli Emirati Arabi Uniti, titolo riconfermato anche nella stagione 2011-2012.\nNel dicembre 2017 ha partecipato, in qualit\u00e0 di squadra campione nazionale del paese ospitante, alla Coppa del mondo per club FIFA. Dopo aver eliminato nel primo turno (1-0) e nel secondo (1-0), ha perso in semifinale per 2-1 contro il , dopo essersi clamorosamente portata in vantaggio. Ha perso poi per 4-1 la finale per il terzo posto contro il , chiudendo il torneo al quarto posto. Partecipa nuovamente alla competizione internazionale nell'edizione 2021, in cui al primo turno vince 4-1 contro i polinesiani del Pirae.\nNel febbraio 2022, nella Coppa del mondo per club FIFA, l'Al-Jazira, che partecip\u00f2 nuovamente al torneo in qualit\u00e0 di squadra campione del paese ospitante, super\u00f2 il primo turno sconfiggendo per 4-1 i tahitiani del , poi usc\u00ec al secondo turno perdendo per 6-1 contro i sauditi dell'; perdendo anche la finale per il quinto posto (3-1) contro i messicani del , chiuse poi il torneo in sesta posizione.\nRosa.\nOrganico.\nAggiornato al 2019-2020."}
{"id": "2467406", "revid": "599013", "url": "https://it.wikipedia.org/wiki?curid=2467406", "title": "Julio C\u00e9sar Ch\u00e1vez", "text": "Biografia.\nJulio C\u00e9sar Ch\u00e1vez nasce a Ciudad Obreg\u00f3n nello stato di Sonora in Messico; ma cresce e vive nella citt\u00e0 di Culiac\u00e1n. Il padre, Rodolfo Chavez, era un ferroviere e Julio \u00e8 cresciuto in povert\u00e0 assieme ai quattro fratelli e alle cinque sorelle. Ha iniziato a praticare la boxe a sedici anni. Soprannominato prima \"il Toro di Culiac\u00e0n\" e successivamente \" JC\" viene spesso definito dai ring announcer \"el gran Campeon Mexicano\". Infatti di questo si tratta, Chavez nella sua carriera durata 25 anni combatte 115 incontri, vincendone 107 di cui 86 per KO perdendone 6 e pareggiandone 2. Con 87 vittorie consecutive vanta la pi\u00f9 lunga striscia positiva della storia della boxe mondiale, tra i professionisti .\nCampione del mondo in tre diverse categorie superpiuma, leggeri e superleggeri ha boxato per 633 round ed ha avuto una media di vittorie per KO del 74,78%. Nella sua gloriosa carriera ha affrontato molti Campioni come: Roger Mayweather, Rocky Lockridge, Edwin \"Chapo\" Rosario, Meldrick Taylor (2 volte), Hector \"Macho\" Camacho, Greg Haugen, Pernell Whitaker, Tony Lopez, \u00d3scar de la Hoya (2 volte), Miguel \u00c1ngel Gonz\u00e1lez, Kostya Tszyu. Boxer amato in tutto il Messico, si \u00e8 confrontato nel loro paese con grandi campioni di boxe ed \u00e8 considerato dai suoi fan pi\u00f9 accaniti ed esperti di boxe come uno dei pugili \"pi\u00f9 grandi di tutti i tempi nel pound for pound\".\nCarriera.\nCarriera da dilettante.\nGli inizi.\nDopo 14 incontri amatoriali Chavez ha deciso di partecipare ad un torneo locale a Citt\u00e0 del Messico, dove ha subito la sua unica sconfitta da pugile dilettante.\nI primi passi.\nJulio Cesar Chavez ha fatto il suo debutto professionale il 5 febbraio 1980, all'et\u00e0 di 17 anni. Il suo primo passo \u00e8 stato molto buono: vittoria per KO su Andres Felix al 6\u00ba round. Nel suo 12\u00ba match, datato 4 marzo 1981, ha affrontato Miguel Ruiz a Culiacan. Alla fine della 1\u00aa ripresa Chavez ha sferrato un pugno da KO all'avversario, atterrandolo. Poich\u00e9 il colpo \u00e8 stato lanciato durante il gong, Julio \u00e8 stato squalificato per il pugno e Ruiz \u00e8 stato dichiarato vincitore del match. Il giorno dopo, tuttavia, dopo ulteriori esami sull'esito della gara, la commissione messicana ha invertito il risultato del match, proclamando Chavez vincitore. Il manager di Julio, Ram\u00f3n Felix, era un membro della commissione.\nSuperpiuma.\nChavez ha vinto il suo primo titolo da professionista (la corona vacante WBC dei superpiuma) il 13 settembre 1984, mettendo KO il compatriota Mario \"Azabache\" Mart\u00ednez al Grand Olympic Auditorium di Los Angeles, California. Martinez era il favorito per la vittoria.\nIl 19 aprile 1985 Chavez ha difeso il suo titolo contro Ruben Castillo (63-4-2), trionfando per KO alla 7\u00aa ripresa. Il 7 luglio 1985 Chavez ha sconfitto il futuro campione Roger Mayweather (zio dell'imbattuto Floyd Mayweather Jr.), per KO alla 2\u00aa ripresa. Difende il titolo vittoriosamente contro Pratchett, Barrios e Rojas prima di affrontare 3 agosto 1986 Rocky Lockridge ex campione WBA e futuro campione IBF dei superpiuma) a Monte Carlo, Monaco, vincendo ai punti per majority decision. Nell'incontro successivo ha sconfitto l'ex campione Juan Laporte per verdetto unanime dopo 12 round e difendendolo ulteriormente per altre due volte avendo la meglio su Da Cruz e Cabrera. Chavez cos\u00ec dopo 9 difese del titolo di cui 6 ottenute prima del limite decide di salire di categoria ed approdare nei leggeri.\nLeggeri.\nIl 21 novembre 1987 sul ring dell'Hilton Hotel affronta e sconfigge per KO all'undicesima ripresa Edwin Rosario conquistando cos\u00ec il titolo dei leggeri) WBA titolo che difende contro Aguilar. Il 29 ottobre 1988 sempre all'Hilton Hotel affronta e sconfigge Jos\u00e8 Luis Ramirez (101-6) vincendo per decisione tecnica all'undicesima ripresa e conquistando anche la cintura di Campione del Mondo versione WBC. Chavez ottenuta anche questa straordinaria vittoria decide di salire ancora di categoria e di passare tra i superleggeri.\nSuperleggeri.\nIl 13 maggio 1989 al Great Western Forum di Inglewood California ritrova Roger Mayweather e lo sconfigge anche nella rivincita per KO alla decima ripresa conquistando il titolo superleggeri WBC. Chavez difende il titolo contro Sammy Fuentes prima di affrontare il 17 marzo 1990 sul ring dell'Hilton Hotel per la riunificazione del titolo WBC e IBF il pugile americano Meldrick Taylor. Il Messicano affronta una sfida difficile, sta chiaramente perdendo a causa di un avversario scomodo in quanto tecnico e agile, ma riesce a buttarlo gi\u00f9 con un colpo di destro durante l'assalto finale e l'arbitro Richard Steele decreta un knock out favorendo il messicano con una vittoria inaspettata. Come molti avrebbero poi fatto presente, mancava solo un secondo alla fine del match. Questo match viene premiato come match dell'anno del 1990. Dopo questa bella e controversa vittoria Chavez difende vittoriosamente il titolo contro Ahn, Duplessis, Smith, Hernandez, Mitchell, Hector \"Macho\" Camacho. Il 20 febbraio 1993 Chavez affronta l'americano Greg Haugen allo Stadio Azteca di citt\u00e0 del Messico e lo sconfigge per KO alla quinta ripresa di fronte a 125.000 spettatori stabilendo il secondo record di pubblico per un match di pugilato."}
{"id": "2467408", "revid": "62004", "url": "https://it.wikipedia.org/wiki?curid=2467408", "title": "Route de France f\u00e9minine", "text": "La Route de France F\u00e9minine era una corsa a tappe femminile di ciclismo su strada, svoltasi annualmente in Francia dal 2006 al 2016. Faceva parte del Calendario internazionale femminile UCI come gara di classe 2.1 (2.2 nella prima edizione). Organizzata dalla societ\u00e0 \"Organisation Routes et Cycles\" diretta da Herv\u00e9 G\u00e9rardin, si svolgeva nel mese di agosto per una durata di circa 7-9 giorni.\nAlbo d'oro.\n\"Aggiornato all'edizione 2016.\""}
{"id": "2467412", "revid": "869733", "url": "https://it.wikipedia.org/wiki?curid=2467412", "title": "Velvet", "text": "Velvet (velluto in lingua inglese) pu\u00f2 riferirsi a:"}
{"id": "2467414", "revid": "767487", "url": "https://it.wikipedia.org/wiki?curid=2467414", "title": "Fran Torres", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 della Spagna al FIFA Futsal World Championship 1996 dove la Spagna \u00e8 giunta alla medaglia d'argento. Precedentemente, nello stesso 1996 Fran \u00e8 stato tra gli spagnoli che hanno disputato e vinto il primo Campionato europeo per nazioni in Spagna."}
{"id": "2467415", "revid": "287204", "url": "https://it.wikipedia.org/wiki?curid=2467415", "title": "Velvet (album)", "text": ""}
{"id": "2467418", "revid": "974994", "url": "https://it.wikipedia.org/wiki?curid=2467418", "title": "The Concerts in China (tour)", "text": "The Concerts in China \u00e8 stato un tour del musicista francese Jean-Michel Jarre, svoltosi interamente in Cina nel 1981, con due date a Pechino (21 e 22 novembre) e tre a Shanghai (26-27-28). Jarre fu, con questo tour, il primo musicista di origini occidentali a suonare nella Cina post-comunista, dopo il regime di Mao Tse Tung. In totale, assistettero alle esibizioni circa 120.000 persone.\nI concerti vennero registrati e commercializzati sul mercato. A causa della bassa qualit\u00e0 sonora delle registrazioni, queste vennero ri-masterizzate e riunite nel doppio album The Concerts in China. Nel 1989, inoltre, venne realizzata una videocassetta con un documentario e varie clip provenienti dai vari concerti."}
{"id": "2467420", "revid": "254059", "url": "https://it.wikipedia.org/wiki?curid=2467420", "title": "Pietro Giovanni Aliotti", "text": "Biografia.\nPietro Giovanni Aliotti, o Pier Giovanni Aliotti, gi\u00e0 nel 1532 era Guardarobiere Pontificio, Maestro di Camera, prima di Clemente VII e poi di Giulio III, che lo nomin\u00f2 vescovo di Forl\u00ec nel 1551, carica che tenne fino alla morte. Dai pontefici fu spesso impiegato come uomo di fiducia per diversi incarichi.\nVasari riport\u00f2 come Michelangelo non lo potesse soffrire, tanto da avergli affibbiato il soprannome di Tantecose, perch\u00e9 \"voleva fare ogni cosa [...] e voleva che ogni cosa dipendesse da lui\".\nAnche Benvenuto Cellini si lament\u00f2 di lui, perch\u00e9 lo sollecitava, per conto di Clemente VII a finire quanto gli era stata commissionato.\nPartecip\u00f2 ai lavori conclusivi del Concilio di Trento.\nAliotti, come vescovo, esplic\u00f2 un'incisiva azione che port\u00f2 Forl\u00ec ad essere \"citata come esempio di ortodossia e di zelo religioso\". Prosegu\u00ec sulla stessa linea il suo successore Antonio Giannotti (1563-1578). Come risultato, negli anni sessanta del secolo, il patetismo nell'arte forlivese si poneva sostanzialmente \"in anticipo sui fatti romani degli anni settanta\".\nL'Aliotti \u00e8 fra i dedicatari delle poesie della raccolta \"Rime\" di Bernardo Cappello."}
{"id": "2467421", "revid": "36426", "url": "https://it.wikipedia.org/wiki?curid=2467421", "title": "Pietro Giovanni Aleotti", "text": ""}
{"id": "2467422", "revid": "36426", "url": "https://it.wikipedia.org/wiki?curid=2467422", "title": "Pier Giovanni Aleotti", "text": ""}
{"id": "2467423", "revid": "36426", "url": "https://it.wikipedia.org/wiki?curid=2467423", "title": "Pier Giovanni Aliotti", "text": ""}
{"id": "2467427", "revid": "31886", "url": "https://it.wikipedia.org/wiki?curid=2467427", "title": "Valkenburg Hills Classic", "text": "La Valkenburg Hills Classic era una corsa in linea femminile di ciclismo su strada, svoltasi dal 2004 al 2016 con cadenza annuale nella provincia del Limburgo, nei Paesi Bassi.\nOrganizzata dalla \"Fondation Holland Ladies Tour\", societ\u00e0 che gestisce anche l'Holland Ladies Tour, era inserita nel programma del Calendario internazionale femminile UCI come prova di classe 1.1. Fino al 2011 fu nota come Holland Hills Classic.\nL'arrivo era situato a Valkenburg aan de Geul, sulla sommit\u00e0 del \"Geulhemmerberg\".\nAlbo d'oro.\n\"Aggiornato all'edizione 2016.\""}
{"id": "2467429", "revid": "122547756", "url": "https://it.wikipedia.org/wiki?curid=2467429", "title": "Herc's Adventures", "text": "Herc's Adventures \u00e8 un videogioco pubblicato la console Sony PlayStation (in tutto il mondo) e per il Sega Saturn (soltanto in Nord America) dalla LucasArts nel 1997. Il suo genere avventura dinamica e il suo stile lo accostavano a \"Zombies Ate My Neighbors\". \u00c8 possibile scegliere fra tre antichi eroi greci; Herc (Ercole/Hercules), Atlanta (Atalanta), o Jason (Giasone), che cercheranno e sconfiggeranno Ade salvando la dea della natura, Persefone, dalle grinfie del signore degli inferi.\nModalit\u00e0 di gioco.\nIl gioco, disponibile anche per due giocatori, si presenta in una mappa enorme e singolare, senza caricamenti o interstizi tra le varie aree, con l'importante eccezione del passaggio da e all'oltretomba.\nI personaggi acquisiscono varie armi e oggetti, come l'alito di pepe (da usare contro vespe e api), il potere di congelare nemici, le saette che provocano danni quando scagliate, lance, trappole per orsi, fiammiferi (usati contro l'Hydra per prevenire che la sua testa si rigeneri), bombe esplosive, un vaso di Pandora maligno che se aperto libera maltempo, bambole per miniaturizzare qualsiasi obbiettivo, e una pistola laser dagli alieni. Gli oggetti disponibili sono le pozioni di Circe (che pu\u00f2 mutare il giocatore in un maialino adatto ad accedere i piccoli ingressi di alcune fessure), le teste di Medusa e del Minotauro, il Vello d'oro (che pu\u00f2 aprire un cancello) e i Gyros (capaci di incrementare la barra della salute).\nOgni eroe ha una seconda barra, la barra della forza, che si esaurisce ogni volta che il personaggio corre o solleva e trasporta un oggetto. Entrambe le barre possono espandersi comprando delle lezioni da un allenatore o trovando dei cuori rossi lungo il gioco. Ogni volta che il giocatore muore, esso precipita nell'Oltretomba, dove deve farsi strada per risalire e continuare il gioco. Pi\u00f9 volte si muore, pi\u00f9 in profondit\u00e0 si scende nell'oltretomba, diventando via via sempre pi\u00f9 difficile risalire. Morire cinque volte porta al game over.\nUmorismo.\nIl videogioco presenta un'abbondanza di umorismo in stile cartone animato. I viaggi del personaggio, anche se inizieranno in Grecia, lo porteranno, tra gli altri luoghi, anche nell'antico Egitto e dalle Amazzoni, dove si combatte contro gli alieni. Alla fine del gioco, si apprende che Ade era in realt\u00e0 un robot gigante pilotato dai marziani, e il personaggio verr\u00e0 a conoscenza che tutto \u00e8 stato creato dalla Lucas Arts Entertainment; nel suo studio, si potranno vedere le persone che hanno contribuito alla creazione del gioco."}
{"id": "2467433", "revid": "767487", "url": "https://it.wikipedia.org/wiki?curid=2467433", "title": "Jos\u00e9 Lucas Mena", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 della Spagna al FIFA Futsal World Championship 1996 dove la Spagna \u00e8 giunta alla medaglia d'argento. Precedentemente, nello stesso 1996 Pato \u00e8 stato tra gli spagnoli che hanno disputato e vinto il primo campionato europeo per nazioni. In totale, ha disputato 49 incontri con la Nazionale, mettendo a segno 21 reti.Terminata la carriera di giocatore, ha iniziato ad allenare e nella stagione 2008-09 ha guidato il nella \"Division de Honor\"."}
{"id": "2467434", "revid": "599013", "url": "https://it.wikipedia.org/wiki?curid=2467434", "title": "Paul Shirley", "text": ""}
{"id": "2467437", "revid": "287204", "url": "https://it.wikipedia.org/wiki?curid=2467437", "title": "Libertad (album)", "text": ""}
{"id": "2467441", "revid": "599013", "url": "https://it.wikipedia.org/wiki?curid=2467441", "title": "Luis Tejada", "text": "Carriera.\nNazionale.\nViene convocato per la Copa Am\u00e9rica Centenario del 2016. \u00c8 il miglior marcatore della nazionale panamense con 43 gol, a pari merito con Blas P\u00e9rez.\nViene anche convocato per il mondiale di Russia nel 2018, prima edizione di sempre a cui partecipa la Nazionale panamense. Gioca la partita d'esordio persa 3-0 contro il Belgio entrando dalla panchina.\nAl termine della manifestazione lascia la Nazionale."}
{"id": "2467443", "revid": "107831", "url": "https://it.wikipedia.org/wiki?curid=2467443", "title": "Campionato europeo di scherma", "text": ""}
{"id": "2467446", "revid": "1305772", "url": "https://it.wikipedia.org/wiki?curid=2467446", "title": "Slither", "text": ""}
{"id": "2467447", "revid": "28592", "url": "https://it.wikipedia.org/wiki?curid=2467447", "title": "Surfisti", "text": ""}
{"id": "2467448", "revid": "28592", "url": "https://it.wikipedia.org/wiki?curid=2467448", "title": "Escursionisti", "text": ""}
{"id": "2467450", "revid": "228587", "url": "https://it.wikipedia.org/wiki?curid=2467450", "title": "Fall to Pieces", "text": ""}
{"id": "2467453", "revid": "666668", "url": "https://it.wikipedia.org/wiki?curid=2467453", "title": "Oleh Zozulja", "text": "Carriera.\nCome massimo riconoscimento in carriera ha la partecipazione con la Nazionale di calcio a 5 dell'Ucraina al FIFA Futsal World Championship 1996 ad Hong Kong dove la nazionale est-europea, al suo primo campionato del mondo \u00e8 giunta al quarto posto finale, battuta nella finalina dalla . Zozulja \u00e8 giunto con la sua nazionale alla fase finale del mondiale partecipando al primo torneo continentale sempre nel 1996 e sempre in Spagna, dove la nazionale ucraina \u00e8 giunta quinta classificata."}
{"id": "2467454", "revid": "729019", "url": "https://it.wikipedia.org/wiki?curid=2467454", "title": "Manuel de Guirior", "text": " Fu vicer\u00e9 della Nuova Granada dal 1772 al 1776 e vicer\u00e9 del Per\u00f9 dal 17 luglio 1776 al 21 luglio 1780.\nBiografia.\nGuirior nacque da una nobile famiglia della Navarra. Entr\u00f2 nella marina nel 1733 come tenente. Combatt\u00e9 nella guerra dei sette anni contro gli inglesi, e contro i corsari barbareschi del Mediterraneo. Fu cavaliere degli Ospedalieri.\nVicer\u00e9 della Nuova Granada.\nNel 1772 fu nominato vicer\u00e9 della Nuova Granada. Durante l'incarico cerc\u00f2 di riformare le comunit\u00e0 religiose, rivitalizzare le missioni ed assicurare un trattamento pi\u00f9 umano agli indigeni. Oper\u00f2 per migliorare l'economia e stimolare l'industria. Divise la citt\u00e0 di Bogot\u00e0 in barrio.\nMiglior\u00f2 anche le difese della colonia, specialmente sulla costa. Fond\u00f2 l'Universit\u00e0 di Santaf\u00e9, l'ospedale ed un ospizio. Il 20 luglio 1773 fond\u00f2 la prima biblioteca pubblica della colonia, a Bogot\u00e0. La collezione originale della biblioteca conteneva i libri espropriati ai gesuiti, espulsi da tutti i domini dell'impero spagnolo per ordine di re Carlo III di Spagna nel 1767. La nuova biblioteca fu aperta il 9 gennaio 1777, ed \u00e8 conosciuta oggi come Biblioteca Nacional de Colombia.\nNel 1774 Guirior fu promosso a tenente-generale.\nVicer\u00e9 del Per\u00f9.\nNel 1775 fu nominato vicer\u00e9 del Per\u00f9, e nel 1776 giunse a Lima assumendo l'incarico. Assistette alla spedizione scientifica di Hip\u00f3lito Ruiz L\u00f3pez, Jos\u00e9 Antonio Pav\u00f3n e Joseph Dombey, inviata a studiare la flora del vicereame. Le scoperte furono in seguito pubblicate col titolo di \"La flora peruana y chilena\". Un altro obiettivo era la stimolazione dell'economia, che persegu\u00ec adottando misure liberali in agricoltura, industria estrattiva, commercio ed industria.\nSi guadagn\u00f2 una reputazione di uomo intelligente e compassionevole, oltre che di lavoratore instancabile. Istitu\u00ec due nuove cattedre presso l'universit\u00e0, miglior\u00f2 il sistema sanitario in dieci ospedali di Lima fondando anche un orfanotrofio.\nNel giugno del 1777 Jos\u00e9 Antonio de Areche giunse a Lima come \"visitador\" per conto della corona di Spagna. Aument\u00f2 le tasse dal 4% al 6%, ed il vicer\u00e9 Guirior impose una tassa del 12\u00bd% sul liquore. Gli screzi col \"visitador\" Areche portarono alla rimozione di Guirior dal suo incarico nel luglio del 1780. Fu soggetto ad un \"juicio de residencia\" e la sua pensione fu dimezzata. Fu poi assolto dopo la morte. Mor\u00ec il 25 novembre 1788. Fu sostituito come vicer\u00e9 dal governatore del Cile, Agust\u00edn de J\u00e1uregui.\nAl tempo della defenestrazione di Guirior, gli indigeni peruviani erano sull'orlo di una rivolta che, guidata da T\u00fapac Amaru II, scoppi\u00f2 il 4 novembre 1780.\nDiscendenza.\nLa sua unica figlia, Cristina de Guirior (1739-1766), spos\u00f2 il conte di Brusson Anselmo Frigerio (1711-1778)."}
{"id": "2467455", "revid": "1656773", "url": "https://it.wikipedia.org/wiki?curid=2467455", "title": "Sforza Almeni", "text": "Biografia.\nEntrato a servizio dei Medici fu il pi\u00f9 stretto servitore di Cosimo (cameriere \"segreto\") per ventiquattr'anni, ricevendo moltissimi onori, come il titolo di cavaliere di Santo Stefano o il palazzo a Firenze sequestrato a Baccio Valori, che ancora oggi porta il nome del perugino.\nNel 1566 rivel\u00f2 al principe ereditario, Francesco, la relazione del padre Cosimo con la giovane Eleonora degli Albizi, e per questo pag\u00f2 con la propria vita, venendo assassinato da Cosimo di propria mano in Palazzo Vecchio."}
{"id": "2467456", "revid": "834", "url": "https://it.wikipedia.org/wiki?curid=2467456", "title": "Velvet Underground", "text": ""}
{"id": "2467458", "revid": "3115", "url": "https://it.wikipedia.org/wiki?curid=2467458", "title": "Abbey Lee", "text": "Carriera.\nDopo aver vinto nel 2004 il concorso di bellezza \"Girlfriend Model Search\" ed essersi trasferita da Melbourne a Sydney, Abbey Lee ottiene un contratto con l'agenzia di moda Chic Management, e compare nelle campagne pubblicitarie di Gucci, D&amp;G e CK Jeans. La modella viene inoltre fotografata per editoriali di varie riviste, tra cui \"V\", \"Num\u00e9ro\", \"Vogue Cina\" e \"W\", oltre che sulle copertine di \"Vogue Australia\", \"V\" e \"Dazed\". Lavora tra i vari fotografi anche con Inez van Lamsweerde, Vinoodh Matadin, Nick Knight, Mario Testino, Steven Meisel e Craig McDean.\nSi classifica al quinto posto (a pari merito con Karlie Kloss) nella lista delle \"Migliori 50 Top Model\", stilata dal sito \"models.com\". Nel 2008 partecipa alla sfilata di moda di Victoria's Secret a Miami. Durante la stagione primavera/estate 2009 la modella riceve una certa attenzione mediatica per essere svenuta durante la sfilata di Alexander McQueen nel corso della settimana della moda di Parigi, ufficialmente a causa di un corsetto troppo stretto.\nNel 2009 partecipa alla Settimana della moda di New York sfilando per Philip Lim, Michael Kors, Alexander Wang, Altuzarra, Donna Karan, Jason Wu, Marc Jacobs, Ralph Lauren, Zac Posen; apre le sfilate di Milly by Michelle Smith e chiude quelle di Badgley Mischka e Willow. Seguono gli eventi di Milano e Parigi, nei quali \u00e8 una delle modelle pi\u00f9 richieste dagli stilisti. Nello stesso anno appare senza veli insieme alla collega Catherine McNeil nell'editoriale di agosto di \"Vogue Australia\", che celebra i cinquant'anni della rivista. Il 19 novembre partecipa al Victoria's Secret Fashion Show, sfilando per la linea \"Pink\" del celebre marchio statunitense. Compare sul numero autunnale della rivista \"i-D\". A dicembre partecipa, insieme ad altre colleghe, ad un particolare editoriale di \"Vogue Italia\" dedicato alla piattaforma di microblogging Twitter: le foto, ad opera di Steven Meisel, vengono scattate in bassa qualit\u00e0 per emulare i \"post\" degli utenti del celebre social network.\nPartecipa (insieme a Freja Beha Erichsen) alla campagna pubblicitaria di Chanel autunno/inverno 2010-2011, e diventa inoltre il volto delle campagne pubblicitarie di Versace e del profumo Flora by Gucci e Fan di Fendi. Nel 2010 e nel 2011 \u00e8 una delle protagoniste del Calendario Pirelli, nel quale posa senza veli fotografata da Terry Richardson.\nAttrice (2015-...).\nNel 2015 esordisce come attrice nel quarto film della saga di Mad Max, \"\", diretto da George Miller. Nel 2016 \u00e8 nel cast di \"Gods of Egypt\". Sempre nel 2016 partecipa al film \"La festa prima delle feste\" (\"Office Christmas Party\") ed \u00e8 uno dei personaggi principali dell'horror-thriller \"The Neon Demon\", diretto da Nicolas Winding Refn e presentato al Festival di Cannes.\nNel 2020 ha interpretato Christina Braithwaite nella serie televisiva horror \"Lovecraft County\", prodotta da HBO."}
{"id": "2467468", "revid": "599013", "url": "https://it.wikipedia.org/wiki?curid=2467468", "title": "Jurij Usakovs'kyj", "text": "Carriera.\nGemello di Serhij Usakovs'kyj, come massimo riconoscimento in carriera ha la partecipazione con la Nazionale di calcio a 5 dell'Ucraina al FIFA Futsal World Championship 1996 ad Hong Kong dove la nazionale est-europea, al suo primo campionato del mondo \u00e8 giunta al quarto posto finale, battuta nella finalina dalla . Usakovs'kyj \u00e8 giunto con la sua nazionale alla fase finale del mondiale partecipando al primo torneo continentale sempre nel 1996 e sempre in Spagna, dove la nazionale ucraina \u00e8 giunta quinta classificata."}
{"id": "2467474", "revid": "599013", "url": "https://it.wikipedia.org/wiki?curid=2467474", "title": "Serhij Usakovs'kyj", "text": "Carriera.\nGemello di Jurij Usakovs'kyj, utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Ucraina al FIFA Futsal World Championship 1996 ad Hong Kong dove la nazionale est-europea, al suo primo campionato del mondo \u00e8 giunta al quarto posto finale, battuta nella finalina dalla . Usakovs'kyj \u00e8 giunto con la sua nazionale alla fase finale del mondiale partecipando al primo torneo continentale sempre nel 1996 e sempre in Spagna, dove la nazionale ucraina \u00e8 giunta quinta classificata."}
{"id": "2467475", "revid": "599013", "url": "https://it.wikipedia.org/wiki?curid=2467475", "title": "Oleh Bezuhlyj", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Ucraina al FIFA Futsal World Championship 1996 ad Hong Kong dove la nazionale est-europea, al suo primo campionato del mondo \u00e8 giunta al quarto posto finale, battuta nella finalina dalla . \u00c8 poi giunto con la sua nazionale alla fase finale del mondiale partecipando al primo torneo continentale sempre nel 1996 e sempre in Spagna, dove la nazionale ucraina \u00e8 giunta quinta classificata."}
{"id": "2467476", "revid": "599013", "url": "https://it.wikipedia.org/wiki?curid=2467476", "title": "Taras Vonjarcha", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Ucraina al FIFA Futsal World Championship 1996 ad Hong Kong dove la nazionale est-europea, al suo primo campionato del mondo \u00e8 giunta al quarto posto finale, battuta nella finalina dalla . \u00c8 poi giunto con la sua nazionale alla fase finale del mondiale partecipando al primo torneo continentale sempre nel 1996 e sempre in Spagna, dove la nazionale ucraina \u00e8 giunta quinta classificata."}
{"id": "2467477", "revid": "61051", "url": "https://it.wikipedia.org/wiki?curid=2467477", "title": "Bell V-22", "text": ""}
{"id": "2467479", "revid": "287204", "url": "https://it.wikipedia.org/wiki?curid=2467479", "title": "Loaded", "text": ""}
{"id": "2467480", "revid": "599013", "url": "https://it.wikipedia.org/wiki?curid=2467480", "title": "Vitalij Brun'ko", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Ucraina al FIFA Futsal World Championship 1996 ad Hong Kong dove la nazionale est-europea, al suo primo campionato del mondo \u00e8 giunta al quarto posto finale, battuta nella finalina dalla ."}
{"id": "2467481", "revid": "1543377", "url": "https://it.wikipedia.org/wiki?curid=2467481", "title": "Heorhij Mel'nikov", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Ucraina, al FIFA Futsal World Championship 1996 in Spagna dove la selezione ucraina, al suo primo campionato del mondo \u00e8 giunta al quarto posto finale, battuta nella finalina dalla ."}
{"id": "2467483", "revid": "666668", "url": "https://it.wikipedia.org/wiki?curid=2467483", "title": "Oleksandr Kosenko", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Ucraina, al FIFA Futsal World Championship 1996 nel quale la selezione est-europea, alla sua prima apparizione, \u00e8 giunta al quarto posto finale, sconfitta nella finalina dalla . Nello stesso anno aveva disputato all'edizione inaugurale del campionato europeo, dove la nazionale ucraina si \u00e8 classificata quinta."}
{"id": "2467484", "revid": "287204", "url": "https://it.wikipedia.org/wiki?curid=2467484", "title": "Loaded (singolo)", "text": ""}
{"id": "2467485", "revid": "1543377", "url": "https://it.wikipedia.org/wiki?curid=2467485", "title": "Oleksandr Moskaljuk", "text": "Biografia.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Ucraina al FIFA Futsal World Championship 1996 ad Hong Kong, dove la nazionale est-europea, al suo primo campionato del mondo, \u00e8 giunta al quarto posto finale, battuta nella finalina dalla . \u00c8 poi giunto con la sua nazionale alla fase finale del mondiale, partecipando al primo torneo continentale sempre nel 1996 e sempre in Spagna, dove la nazionale ucraina \u00e8 giunta quinta classificata."}
{"id": "2467486", "revid": "1543377", "url": "https://it.wikipedia.org/wiki?curid=2467486", "title": "Volodymyr Obichod", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Ucraina al FIFA Futsal World Championship 1996 ad Hong Kong dove la nazionale est-europea, al suo primo campionato del mondo \u00e8 giunta al quarto posto finale, battuta nella finalina dalla ."}
{"id": "2467487", "revid": "666668", "url": "https://it.wikipedia.org/wiki?curid=2467487", "title": "Ihor Moskvy\u010dov", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Ucraina al FIFA Futsal World Championship 1996 ad Hong Kong dove la nazionale est-europea, al suo primo campionato del mondo \u00e8 giunta al quarto posto finale, battuta nella finalina dalla ."}
{"id": "2467488", "revid": "287204", "url": "https://it.wikipedia.org/wiki?curid=2467488", "title": "Loaded (film)", "text": ""}
{"id": "2467489", "revid": "61051", "url": "https://it.wikipedia.org/wiki?curid=2467489", "title": "Bell V-22 Osprey", "text": ""}
{"id": "2467490", "revid": "599013", "url": "https://it.wikipedia.org/wiki?curid=2467490", "title": "Aleksandr Kondratenko", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Ucraina, al FIFA Futsal World Championship 1996 a Hong Kong dove la nazionale est-europea, al suo primo campionato del mondo, \u00e8 giunta al quarto posto finale, battuta nella finalina dalla ."}
{"id": "2467493", "revid": "729019", "url": "https://it.wikipedia.org/wiki?curid=2467493", "title": "Abierto Mexicano Telcel 2007", "text": "L'Abierto Mexicano Telcel 2007 \u00e8 stato un torneo di tennis giocato sulla terra rossa. \u00c8 stata la 14\u00aa edizione del torneo maschile che fa parte della categoria International Series Gold nell'ambito dell'ATP Tour 2007, e la 7\u00aa del torneo femminile che fa parte della categoria Tier III nell'ambito del WTA Tour 2007. Sia il torneo maschile che quello femminile si sono giocati al Fairmont Acapulco Princess di Acapulco in Messico, \ndal 26 febbraio al 3 marzo 2007.\nCampioni.\nSingolare maschile.\n Juan Ignacio Chela ha battuto in finale Carlos Moy\u00e1, 6\u20133, 7\u20136(2)\nSingolare femminile.\n \u00c9milie Loit ha battuto in finale Flavia Pennetta, 7\u20136(0), 6\u20134\nDoppio maschile.\n Potito Starace / Mart\u00edn Vassallo Arg\u00fcello hanno battuto in finale Luk\u00e1\u0161 Dlouh\u00fd / Pavel V\u00edzner, 6\u20130, 6\u20132\nDoppio femminile.\n Lourdes Dom\u00ednguez Lino / Arantxa Parra Santonja hanno battuto in finale \u00c9milie Loit / Nicole Pratt, 6\u20133, 6\u20133"}
{"id": "2467502", "revid": "287204", "url": "https://it.wikipedia.org/wiki?curid=2467502", "title": "Volejbolen klub CSKA (pallavolo maschile)", "text": "Il Volejbolen klub CSKA \u00e8 una societ\u00e0 pallavolistica maschile bulgara con sede a Sofia, appartenente all'omonima polisportiva: milita nel campionato di Superliga.\nStoria.\nIl club viene fondato il 5 maggio 1948 nell'ambito della costituzione della societ\u00e0 polisportiva Septemvri pri CDV, durante la quale nasce anche la sezione pallavolistica femminile; conquista immediatamente il campionato bulgaro, bissato nella stagione successiva. Raggiunge il periodo di massimo splendore a cavallo fra gli anni 1960 e 1970, quando oltre agli scudetti e alle coppe nazionali riesce a conquistare la Coppa dei Campioni 1968-69 e la Coppa delle Coppe 1975-76.\nPur non tornando al successo in campo europeo, conquista altri nove campionati in dieci stagioni fra il 1980 e la met\u00e0 degli anni 1990.\nTra il 1995 e il 2008 vive un periodo di crisi durante il quale l'unica vittoria \u00e8 la Coppa di Bulgaria 2001-02, mentre tra il 2008 e il 2011 conquista tre scudetti e tre coppe nazionali."}
{"id": "2467503", "revid": "247222", "url": "https://it.wikipedia.org/wiki?curid=2467503", "title": "Centocitt\u00e0", "text": ""}
{"id": "2467508", "revid": "124578483", "url": "https://it.wikipedia.org/wiki?curid=2467508", "title": "Bindo Altoviti", "text": "Biografia.\nEra figlio del patrizio fiorentino Antonio, che si era trasferito a Roma per seguire le sue attivit\u00e0 bancarie e sposando, nel 1487, Dianora di Clarenza Cibo, nipote di Innocenzo VIII, grazie a cui aveva ottenuto la carica di tesoriere o zecchiere pontificio. Bindo rimase orfano di padre a sedici anni, ereditandone le cospicue sostanze e riuscendo nel difficile intento di accrescerle ancora, sfruttando abilmente i vuoti lasciati dalle indebolite relazioni d'affari tra i Medici e la Curia romana.\nA poco pi\u00f9 di vent'anni si spos\u00f2 con Fiammetta Soderini, pure appartenente a un'importante famiglia fiorentina che fu, come poi gli Altoviti, nelle file del partito antimediceo.\nAttivit\u00e0 finanziarie.\nLa sua abilit\u00e0 si manifest\u00f2 anche dopo la scomparsa dalla scena del ricchissimo banchiere Agostino Chigi (1520) e tanto pi\u00f9 dopo la chiusura del suo banco nel 1528, pur dovendo spartire il mercato con gli agguerriti banchieri genovesi e i tedeschi Fugger e Welser. Gradualmente ampli\u00f2 e diversific\u00f2 le proprie attivit\u00e0 finanziarie. Il 20 gennaio 1525 fu nominato esattore delle imposte straordinarie per le spese dei festeggiamenti in onore dell'imperatore Carlo V in visita a Roma, e il 24 maggio 1529, commissario generale per l'esazione delle tasse della Camera apostolica. Seguirono l'appalto per il sale nei territori di Spoleto e delle Marche, quello delle dogane, e quello, nel 1540, per il trasporto dei tronchi usati nella fabbrica di San Pietro che arrivavano dalle abetaie di Camaldoli nel Casentino; fu inoltre depositario dei denari stanziati per la ricostruzione della basilica vaticana. Tra i clienti ebbe Carlo di Savoia, durante la lotto contro gli eretici svizzeri (1529), e re Enrico II di Francia, che nel gennaio 1526 gli chiese un prestito di 300.000 scudi con interesse del 16%.\nPartito antimediceo.\nAccanto alle attivit\u00e0 finanziarie, Bindo segu\u00ec sempre le vicende politiche della patria fiorentina, spesso intervenendo direttamente in chiave antimedicea. Dopo l'assedio di Firenze e il rientro in citt\u00e0 di Alessandro de' Medici come duca (1530), cel\u00f2 la sua insofferenza forse per non inimicarsi papa Clemente VII (Giulio de' Medici), accettando di buon grado le onorificenze che gli offr\u00ec Alessandro: membro del nuovo consiglio dei Duecento (1532) e console della \"nazione fiorentina\" a Roma. Tuttavia quando Alessandro fu assassinato dal cugino Lorenzino de' Medici non tard\u00f2 a congratularsi con lui e a offrirgli sostegno finanziario nella sua fuga a Venezia.\nLa salita al soglio pontificio di Paolo III Farnese segn\u00f2 l'inizio dell'apogeo della ricchezza e dell'influenza di Bindo. Fin dall'inizio il banchiere estern\u00f2 la sua devozione alla casa Farnese facendone installare uno stemma sulla facciata del proprio palazzo romano. In quegli anni risultano sempre pi\u00f9 esplicite le sue azioni antimedicee, a partire dalla scelta di un emblema personale di un toro che scaglia lontano un giogo. Suo figlio Giovanni Battista partecip\u00f2 alla battaglia di Montemurlo a fianco dei fuorusciti fiorentini contro il nuovo duca di Firenze Cosimo I, ma ebbe la peggio (1537). Inizialmente Cosimo, attento a consolidare le alleanze del suo giovane potere, per non irritare il papa dissimul\u00f2 la sua avversione all'Altoviti confermando la nomina di console ed eleggendolo senatore nel 1546. Con la morte di Paolo III per\u00f2 l'astio tra i due rivali venne pienamente allo scoperto.\nNel 1552 Cosimo richiese formalmente a Giulio III che l'Altoviti fosse ricondotto a Firenze, accusandolo di complottare contro di lui. Al rifiuto del papa Cosimo oppose una ferma risoluzione a impedire l'insediamento a Firenze del nuovo arcivescovo Antonio Altoviti, figlio di Bindo, nominato gi\u00e0 dal 1548 ma impossibilitato a prendere la propria diocesi. da parte sua Bindo, gi\u00e0 in et\u00e0 avanzata, continu\u00f2 a prodigare aiuti verso i fuorusciti, aiutandoli nella difesa di Siena e invocando l'aiuto del re di Francia e dei ricchi esuli fiorentini di Lione, Venezia e Ancona. Arm\u00f2 ben otto compagnie, una delle quali aveva a capo ancora suo figlio Giovanni Battista, e le dot\u00f2 di vessilli con lo stemma francese e il motto \"Libert\u00e0 delle citt\u00e0 oppresse\", accompagnato sul retro dai versi danteschi: \"Libert\u00e0 v\u00f2 cercando ch'\u00e8 si cara Come sa chi per lei vita rifiuta\".\nNonostante l'unione a Buonconvento delle truppe di Piero Strozzi, gli antimedicei furono di nuovo sconfitti nella battaglia di Marciano (1554). Bindo sub\u00ec allora la confisca di tutti i suoi beni a Firenze e in Toscana, compresa la dote della moglie, per un valore complessivo che superava i 50.000 scudi. Nonostante ci\u00f2 Bindo non si pieg\u00f2, anzi continu\u00f2 a sostenere gli esuli e la casa di Francia: risale a questo periodo il citato prestito di 300.000 scudi a Enrico II, marito di Caterina de' Medici (altra grande avversaria di Cosimo), sperando che egli muovesse contro Firenze per liberarla dai Medici, cosa che per\u00f2 non avvenne, per gli impegni militari del re contro Inghilterra e Spagna.\nNel 1557 Bind\u00f2 mor\u00ec, ancora fiducioso, probabilmente, di una riscossa della fazione antimedicea e della liberazione di Firenze. Tuttavia il successivo crollo finanziario della Francia e la pace di Cateau-Cambr\u00e9sis avrebbero definitivamente spento tali speranze degli esuli toscani.\nFu sepolto nella sua cappella in Trinit\u00e0 dei Monti; con la speranza di riportarlo a Firenze la sua famiglia fece erigere dall'Ammannati anche un monumento funebre nella chiesa di Santi Apostoli, luogo di sepoltura familiare, che per\u00f2 rest\u00f2 vuoto.\nMecenatismo.\nColto e dotato di uno spiccato gusto per l'arte, fu amico e protettore di numerosi artisti. Raffaello ne esegu\u00ec un delicato ritratto giovanile e per lui dipinse la \"Madonna dell'Impannata\", poi confiscata da Cosimo I e finita nella quadreria medicea a palazzo Pitti. Michelangelo ebbe per lui tanta stima (mentre ne disprezzava il rivale Agostino Chigi) da fargli dono del cartone dell'\"Ebbrezza di No\u00e8\" usato nella volta della cappella Sistina (e oggi perduto), nonch\u00e9 un disegno di una Venere colorito poi da Vasari; quest'ultimo realizz\u00f2 per lui una famosa \"Allegoria della Concezione\" per la cappella di famiglia nella chiesa dei Santi Apostoli a Firenze, poi oggetto di numerose repliche. Benvenuto Cellini lo effigi\u00f2 in un busto bronzeo che lo mostra in et\u00e0 avanzata, riferibile al 1550 circa, mentre Andrea Sansovino gli fece dono del modello della statua di \"San Giacomo\". Fu ritratto inoltre, tra gli altri, da Jacopino del Conte, Francesco Salviati, Santi di Tito e Girolamo da Carpi. Domenico Poggini coni\u00f2 una medaglia col suo ritratto e sul retro un'allegoria della Fortezza nella tempesta, che alludeva alle sue tormentate vicende, un motivo presente anche nel ritratto di Jacopino del Conte.\nA Roma Bindo viveva nel palazzo acquistato dal padre, restaurato dal 1513 acquistando le case confinanti e trasformandolo in una grande residenza signorile, nel rione vicino al ponte Sant'Angelo. Distrutto nel 1888 per la creazione dei muraglioni del Tevere, era situato in una piazza fatta ampliare da Bindo stesso e detta in suo onore \"degli Altoviti\", chiusa sul lato del fiume da una fila di botteghe affittate ad artigiani. Si entrava nel palazzo dal portone rivolto verso la chiesa di San Giovanni dei Fiorentini, immettendo nel piccolo cortile da cui, una scala che ricordava le opere del Sangallo, portava al piano nobile dove, nel suo scrittoio personale, Vasari aveva affrescato un \"Trionfo di Cerere\" (1553) che oggi \u00e8 nel Museo di palazzo Venezia.\nL'Altoviti possedeva inoltre una villa suburbana lungo il Tevere, in localit\u00e0 Prati di Castello, dove lo stesso Vasari aveva affrescato una vasta loggia detta della \"vigna\", in cui erano collocati anche le statue e i marmi di spoglio provenienti da villa Adriana a Tivoli, che allora era di propriet\u00e0 degli Altoviti. Anche la villa and\u00f2 distrutta nell'Ottocento, durante l'assedio di Roma del 1849."}
{"id": "2467509", "revid": "287204", "url": "https://it.wikipedia.org/wiki?curid=2467509", "title": "Liga ACB 2009-2010", "text": "La Liga ACB 2009-2010 \u00e8 stata la 54\u00aa edizione del massimo campionato spagnolo di pallacanestro maschile.\nIl torneo si compone di diciotto formazioni, che si affrontano in un unico girone all'italiana con partite di andata e ritorno. Le prime otto si qualificano per i play-off per il titolo nazionale, disputati al meglio delle tre gare per i quarti di finale, con la prima e la terza gara in casa della migliore classificata al termine della stagione regolare. Le semifinali e la finale invece sono disputate al meglio delle cinque partite, con la prima, la seconda e l'eventuale quinta in casa della migliore classificata. Le ultime due retrocedono in Liga LEB Oro.\nLa stagione regolare comincia sabato 10 ottobre 2009 e termina domenica 16 maggio 2010.\nStatistiche.\nPunti\nRimbalzi\nAssist"}
{"id": "2467510", "revid": "599013", "url": "https://it.wikipedia.org/wiki?curid=2467510", "title": "Love &amp; War (Daniel Merriweather)", "text": "Love &amp; War \u00e8 il secondo album del cantante australiano Daniel Merriweather, pubblicato nel giugno 2009.\nL'album, prodotto da Mark Ronson, \u00e8 stato pubblicato su etichetta Columbia Records. Grazie ai singoli \"Change\" e \"Red\", l'album ha raggiunto la posizione numero 2 nella Official Albums Chart."}
{"id": "2467511", "revid": "287204", "url": "https://it.wikipedia.org/wiki?curid=2467511", "title": "Cifra", "text": "Una cifra (dall'arabo \"sifr\" \u0623\u064e\u0644\u0635\u0650\u0651\u0641\u0652\u0631 \u02bea\u1e63-\u1e63ifr) \u00e8 un simbolo utilizzato per rappresentare numeri in un sistema numerico (per esempio il numero 37 \u00e8 composto dalle cifre 3 e 7). Il sistema numerico decimale utilizza dieci cifre per rappresentare i numeri naturali.\nSimboli di numerazione.\nNei sistemi di numerazione, le cifre vengono combinate per rappresentare i numeri. Se hanno un valore fissato, come ad esempio nella numerazione romana (in VIII ogni I rappresenta un'unit\u00e0) si parla di \"notazione additiva\". Altrimenti, il loro valore \u00e8 determinato dalla loro posizione nella sequenza, e si parla di notazione posizionale (in 22 i due 2 rappresentano uno le decine e l'altro le unit\u00e0).\nOltre alle cifre indicate sopra, i romani usavano le seguenti cifre:"}
{"id": "2467512", "revid": "287204", "url": "https://it.wikipedia.org/wiki?curid=2467512", "title": "Le donne (album)", "text": ""}
{"id": "2467515", "revid": "1745361", "url": "https://it.wikipedia.org/wiki?curid=2467515", "title": "In questo mondo di ladri", "text": ""}
{"id": "2467516", "revid": "61051", "url": "https://it.wikipedia.org/wiki?curid=2467516", "title": "Granville Gee Bee R-1", "text": ""}
{"id": "2467517", "revid": "88740", "url": "https://it.wikipedia.org/wiki?curid=2467517", "title": "Lilly", "text": ""}
{"id": "2467519", "revid": "171091", "url": "https://it.wikipedia.org/wiki?curid=2467519", "title": "Becca di Moncorv\u00e9", "text": "La Becca di Moncorv\u00e9 o Becca de Montcorv\u00e9 (in francese, T\u00eate de Montcorv\u00e9 - pron. fr. : - 3.875 ) \u00e8 una montagna del Massiccio del Gran Paradiso nelle Alpi Graie. Si trova totalmente in Valle d'Aosta e lungo lo spartiacque tra la Valsavarenche e la Valle dell'Orco.\nCaratteristiche.\n\u00c8 collocata a sud-ovest del pi\u00f9 importante Gran Paradiso e si trova sul bordo del Ghiacciaio del Gran Paradiso.\nSi presenta come uno spuntone che si erge dal ghiacciaio sottostante.\nSalita alla vetta.\nLa prima salita risale al 12 agosto 1885 per opera di Luigi Vaccarone.\nLa salita alla vetta corrisponde per ampia parte alla salita al Gran Paradiso che parte dal Rifugio Vittorio Emanuele II. Arrivati sulla parte alta del ghiacciaio si risale la facile becca. Difficolt\u00e0 alpinistiche maggiori presentano i versanti sud ed est."}
{"id": "2467522", "revid": "287204", "url": "https://it.wikipedia.org/wiki?curid=2467522", "title": "Becca di Moncorv\u00e8", "text": ""}
{"id": "2467523", "revid": "438678", "url": "https://it.wikipedia.org/wiki?curid=2467523", "title": "Canzone d'autore (disambigua)", "text": ""}
{"id": "2467525", "revid": "239447", "url": "https://it.wikipedia.org/wiki?curid=2467525", "title": "SV Stockerau", "text": ""}
{"id": "2467527", "revid": "239447", "url": "https://it.wikipedia.org/wiki?curid=2467527", "title": "Kremser SC", "text": ""}
{"id": "2467531", "revid": "239447", "url": "https://it.wikipedia.org/wiki?curid=2467531", "title": "Grazer AK", "text": ""}
{"id": "2467535", "revid": "729019", "url": "https://it.wikipedia.org/wiki?curid=2467535", "title": "Claude d'Annebault", "text": "Fu un militare assai caro al re francese, che lo nomin\u00f2 Maresciallo nel 1538 e Ammiraglio di Francia dal 1543."}
{"id": "2467536", "revid": "36426", "url": "https://it.wikipedia.org/wiki?curid=2467536", "title": "Claude d'Ailly d'Annebaut", "text": ""}
{"id": "2467538", "revid": "290948", "url": "https://it.wikipedia.org/wiki?curid=2467538", "title": "Deattivazione del catalizzatore", "text": ""}
{"id": "2467541", "revid": "36426", "url": "https://it.wikipedia.org/wiki?curid=2467541", "title": "Claude d'Annebaut", "text": ""}
{"id": "2467543", "revid": "239447", "url": "https://it.wikipedia.org/wiki?curid=2467543", "title": "TSV Hartberg", "text": ""}
{"id": "2467549", "revid": "767487", "url": "https://it.wikipedia.org/wiki?curid=2467549", "title": "John McMillen", "text": "Carriera.\nIn Serie A1 ha allenato la Fortitudo Bologna e l'AMG Sebastiani Rieti, mentre in A2 \u00e8 stato coach di Sebastiani Rieti, Caserta e Rimini. Nel 1976 ha vinto lo scudetto con la Virtus Bologna, come viceallenatore. Ha raggiunto la finale di Coppa Kora\u0107 1976-77 contro la Jugoplastika Spalato e fu sconfitto di soli 3 punti, pur non potendo far giocare l'oriundo Carlos Rafaelli perch\u00e9 venne squalificato prima della finale."}
{"id": "2467552", "revid": "239447", "url": "https://it.wikipedia.org/wiki?curid=2467552", "title": "SC Bregenz", "text": ""}
{"id": "2467553", "revid": "638792", "url": "https://it.wikipedia.org/wiki?curid=2467553", "title": "Nando (Pok\u00e9mon)", "text": ""}
{"id": "2467554", "revid": "287204", "url": "https://it.wikipedia.org/wiki?curid=2467554", "title": "Becca di Montandayn\u00e9", "text": "La Becca di Montandayn\u00e9 (in francese, \"Pic de Montandayn\u00e9\" - 3.838 ) \u00e8 una montagna del Massiccio del Gran Paradiso nelle Alpi Graie. Si trova in Valle d'Aosta lungo lo spartiacque tra la Valsavarenche e la Val di Cogne a nord del pi\u00f9 importante Gran Paradiso.\nSu versante ovest della montagna, quello verso la Valsavarenche, prende forma il Ghiacciaio di Montandayn\u00e9. Per salire alla vetta si pu\u00f2 partire da Valnontey passando per il Bivacco Leonessa.\nCollegamenti esterni.\nScheda su Summitpost.org"}
{"id": "2467556", "revid": "239447", "url": "https://it.wikipedia.org/wiki?curid=2467556", "title": "SV Austria Salisburgo", "text": ""}
{"id": "2467557", "revid": "287204", "url": "https://it.wikipedia.org/wiki?curid=2467557", "title": "Becca di Montandayne", "text": ""}
{"id": "2467560", "revid": "122869983", "url": "https://it.wikipedia.org/wiki?curid=2467560", "title": "Dazed", "text": "Dazed (precedentemente Dazed &amp; Confused) \u00e8 una rivista britannica fondata nel 1991 e pubblicata bimestralmente. I principali argomenti trattati dal magazine sono: moda, musica, cinema, arte e letteratura. Dazed \u00e8 pubblicata da Dazed Media, un gruppo media indipendente. Il portfolio della compagnia include anche AnOther, Dazed Beauty e NOWNESS. La nuova divisione della compagnia, Dazed Studio, crea campagne editoriali per brand. La sua sede \u00e8 Londra e i founders sono Jefferson Hack e Rankin."}
{"id": "2467561", "revid": "712828", "url": "https://it.wikipedia.org/wiki?curid=2467561", "title": "Pok\u00e9tch", "text": ""}
{"id": "2467562", "revid": "287204", "url": "https://it.wikipedia.org/wiki?curid=2467562", "title": "Giuliano di Baccio d'Agnolo", "text": "Biografia.\nFiglio di Baccio d'Agnolo, fu architetto come gli altri due fratelli, ma fu quello che spicc\u00f2 maggiormente. Dopo aver creato opere in chiave minore (come la canonica della chiesa di San Martino a Montughi nel 1539) entr\u00f2 al servizio di Cosimo I de' Medici. Nel 1542-1543 lavor\u00f2 con Baccio Bandinelli alla realizzazione della Tribuna nel Salone dei Cinquecento di Palazzo Vecchio. Sempre nel 1543, con la morte del padre, prese il suo posto nella direzione dell'Opera del Duomo di Firenze.\nTra il 1543 e il 1548 realizz\u00f2 la Cupola della Cattedrale di San Feliciano a Foligno.\nNel 1546 lavor\u00f2 al ciborio in legno della basilica della Santissima Annunziata e nel 1563 inizi\u00f2 la costruzione di Palazzo Budini Gattai, portata poi avanti da Bartolomeo Ammannati.\nDisegn\u00f2 inoltre i palazzi Campana a Colle di Val d'Elsa (1539) e Grifoni a San Miniato."}
{"id": "2467563", "revid": "697352", "url": "https://it.wikipedia.org/wiki?curid=2467563", "title": "Palazzo Venusio", "text": "Il palazzo Venusio \u00e8 un palazzo storico di Napoli, ubicato in via Sant'Anna dei Lombardi.\nLa fondazione del palazzo risalirebbe al XVI secolo, ma la struttura \u00e8 stata modificata pi\u00f9 volte in epoche successive, fino al rifacimento ottocentesco (realizzato da Camillo Napoleone Sasso) che ha cancellato i tratti originari dell'edificio.\nIl palazzo \u00e8 caratterizzato da un portale di epoca barocca, composto da una cornice modanata con chiave di volta scolpita, ed \u00e8 affiancato da lesene tuscaniche bugnate che sormontano una trabeazione con un timpano spezzato ed interrotto dalla finestra del mezzanino. Le finestre presentano cornici in stucco dell'Ottocento. Sulla volta dell'androne \u00e8 affrescato lo stemma della famiglia Venusio (i cui discendenti abitano ancora nel palazzo); mentre lungo lo scalone sono disposte alcune statue."}
{"id": "2467564", "revid": "1543377", "url": "https://it.wikipedia.org/wiki?curid=2467564", "title": "Tennis Channel Open 2007", "text": "Il Tennis Channel Open 2007 \u00e8 stato un torneo di tennis giocato sul cemento.\n\u00c8 stata la 20\u00aa edizione del Tennis Channel Open,che fa parte della categoria International Series nell'ambito dell'ATP Tour 2007.\nSi \u00e8 giocato al The Amanda &amp; Stacy Darling Memorial Tennis Center di Las Vegas in Nevada, \ndal 26 febbraio al 4 marzo 2007. Al tradizionale torneo maschile si \u00e8 unito la Mirage Cup, torneo del circuito ITF femminile.\nRound Robin.\nIl torneo maschile \u00e8 stato giocato con la formula del round robin:i giocatori sono stati divisi in 8 gironi da 3.\nIl tennista che dopo avere affrontato gli altri 2 aveva accumulato pi\u00f9 vittorie o in caso di pari merito vinto pi\u00f9 set o pi\u00f9 games passava ai quarti di finale con l'eliminazione diretta.\nCampioni.\nSingolare maschile.\n Lleyton Hewitt ha battuto in finale J\u00fcrgen Melzer 6-4, 7-6 (12-10)\nDoppio maschile.\n Bob Bryan / Mike Bryan hanno battuto in finale Jonathan Erlich / Andy Ram 7-6 (8-6), 6-2\nSingolare femminile.\n Caroline Wozniacki ha battuto in finale Akiko Morigami 6-3, 6-2\nDoppio femminile.\n Viktoryja Azaranka / Tat'jana Pu\u010dek hanno battuto in finale Maret Ani / Alberta Brianti 6-2, 6-4"}
{"id": "2467568", "revid": "729019", "url": "https://it.wikipedia.org/wiki?curid=2467568", "title": "Orazio Baglioni", "text": "Biografia.\nAppartenente alla famiglia Baglioni, assunse il comando delle Bande Nere alla morte di Giovanni de' Medici, avvenuta nel 1526. Papa Clemente VII lo ritenne responsabile dei torbidi che agitavano Perugia, arrivando a rinchiuderlo nel Castel Sant'Angelo. Nel 1527, per\u00f2, quando Roma fu assediata prima del sacco, gli affid\u00f2 la difesa della citt\u00e0. Mor\u00ec durante l'assedio di Napoli a causa di un'imboscata."}
{"id": "2467570", "revid": "25375812", "url": "https://it.wikipedia.org/wiki?curid=2467570", "title": "H.C. Ambr\u00ec-Piotta 2008-2009", "text": ""}
{"id": "2467571", "revid": "239447", "url": "https://it.wikipedia.org/wiki?curid=2467571", "title": "SV Horn", "text": ""}
{"id": "2467572", "revid": "339392", "url": "https://it.wikipedia.org/wiki?curid=2467572", "title": "Z.S.C. Lions 2008-2009", "text": ""}
{"id": "2467576", "revid": "1494169", "url": "https://it.wikipedia.org/wiki?curid=2467576", "title": "Montandayn\u00e9", "text": "Montandayn\u00e9 si pu\u00f2 riferire a:"}
{"id": "2467578", "revid": "36426", "url": "https://it.wikipedia.org/wiki?curid=2467578", "title": "Studio di Pisa", "text": ""}
{"id": "2467580", "revid": "24443", "url": "https://it.wikipedia.org/wiki?curid=2467580", "title": "Montandayne", "text": ""}
{"id": "2467583", "revid": "984922", "url": "https://it.wikipedia.org/wiki?curid=2467583", "title": "Riazzale", "text": "Il Riazzale \u00e8 un piccolo torrente che scorre totalmente nel territorio del comune di Ispra dividendola approssimativamente in due met\u00e0, una settentrionale ed una meridionale.\nPercorso.\nNasce nella frazione di \"Barza\", cos\u00ec come il Quassera, da una risorgiva probabilmente dovuta all'infiltrarsi dell'acqua piovana e lacustre nel sottosuolo. Sfocia nel Lago Maggiore in localit\u00e0 Riviera dopo aver ricevuto le acque di alcuni suoi affluenti."}
{"id": "2467591", "revid": "599013", "url": "https://it.wikipedia.org/wiki?curid=2467591", "title": "Ad\u00e9kambi Olufad\u00e9", "text": "Carriera.\nClub.\nCresciuto nel Dynamic Togolais, club togolese, nella stagione 1999-2000 si \u00e8 trasferito nel Satellite FC, club guineano.\nNel 2000 \u00e8 approdato in Europa, in Belgio, nel \nNel 2001 si \u00e8 trasferito in Francia, prima nel e poi nel .\nNel 2003 \u00e8 tornato in Belgio e ha trascorso una discreta stagione tra le file del .\nNel 2004 viene acquistato dai qatarioti dell'Al-Siliya.\nNel 2006 \u00e8 tornato in Belgio, nel ; nella prima stagione ha segnato 15 reti in 27 presenze ed ha mantenuto una buona media gol anche nelle stagioni successive.\nIl 13 settembre 2007 ha prolungato il contratto che lo lega al Gent fino al 2011.\nSi \u00e8 ritirato nel 2011.\nNazionale.\nHa debuttato in Nazionale togolese il 4 giugno 1997 contro .\nCon il ha partecipato alla Coppa d'Africa 2006 ed al ."}
{"id": "2467592", "revid": "239447", "url": "https://it.wikipedia.org/wiki?curid=2467592", "title": "SC Wacker Wien", "text": ""}
{"id": "2467594", "revid": "339392", "url": "https://it.wikipedia.org/wiki?curid=2467594", "title": "Mercedes-Benz W111", "text": ""}
{"id": "2467595", "revid": "287204", "url": "https://it.wikipedia.org/wiki?curid=2467595", "title": "Mercedes-Benz W112", "text": ""}
{"id": "2467596", "revid": "729019", "url": "https://it.wikipedia.org/wiki?curid=2467596", "title": "Curtiss R3C", "text": "Il Curtiss R3C era un monomotore biplano da competizione realizzato dall'azienda statunitense Curtiss Aeroplane and Motor Company nel 1925 allo scopo di conquistare il primato di velocit\u00e0 per aerei della sua categoria.\nTecnica.\nL'R3C era un velivolo dall'aspetto convenzionale per l'epoca; monomotore biplano monoposto realizzato in legno, sia in configurazione \"terrestre\", designata C-1, che idrovolante, designata C-2.\nLa fusoliera era caratterizzata dalla struttura monoscocca realizzata in legno e dall'abitacolo aperto. Posteriormente terminava in un impennaggio tradizionale monoderiva caratterizzato dall'adozione di piani orizzontali montati a sbalzo.\nLa configurazione alare era biplano-sesquiplana, con l'ala inferiore, montata bassa, di dimensioni inferiori della superiore, montata alta, collegate tra loro da un paio di montanti integrati da tiranti in filo d'acciaio.\nA seconda delle versioni, alla parte inferiore della fusoliera era collegato, tramite un castello tubolare, o un carrello biciclo tradizionale, fisso, integrato posteriormente da un pattino d'appoggio, o un paio di galleggianti nella versione idro.\nLa propulsione era affidata ad un motore Curtiss V-1400 posizionato sul muso, un dodici cilindri a V capace di erogare una potenza di 619 hp (462 kW)."}
{"id": "2467599", "revid": "1431409", "url": "https://it.wikipedia.org/wiki?curid=2467599", "title": "Alaixys Romao", "text": "Carriera.\nHa giocato nelle giovanili francesi, ma ha scelto la nazionale maggiore del Togo. \u00c8 stato convocato ai mondiali 2006.\nStatistiche.\nPresenze e reti nei club.\n\"Statistiche aggiornate al 7 marzo 2020.\"\nCronologia presenze e reti in nazionale.\n \n \n "}
{"id": "2467602", "revid": "1776051", "url": "https://it.wikipedia.org/wiki?curid=2467602", "title": "Allegiance (Firewind)", "text": "Allegiance \u00e8 il quarto album in studio del gruppo musicale heavy metal greco Firewind ed il secondo ad essere pubblicato sotto Century Media. Da questo album Apollo Papathanasio sostituisce al microfono Chitral Somapala.\nCon questo disco i Firewind mostrano un sound molto influenzato dall'hard rock, pur mantenendo il loro stile sul power metal dei dischi precedenti."}
{"id": "2467603", "revid": "599013", "url": "https://it.wikipedia.org/wiki?curid=2467603", "title": "Ludovic Assemoassa", "text": "Carriera.\nHa giocato nelle giovanili del Lione ed \u00e8 stato convocato dalla Nazionale togolese ai Mondiali 2006."}
{"id": "2467607", "revid": "986213", "url": "https://it.wikipedia.org/wiki?curid=2467607", "title": "Onofrio Bartolini", "text": "Biografia.\nFu amministratore apostolico dell'Arcidiocesi di Pisa dal 1519 al 27 dicembre 1555, giorno della sua morte. Varie fonti testimoniano la sua fama di uomo onesto e prodente. Durante il sacco di Roma (1527) resistette in Castel Sant'Angelo con papa Clemente VII."}
{"id": "2467608", "revid": "606039", "url": "https://it.wikipedia.org/wiki?curid=2467608", "title": "Vanessa cardui", "text": "La vanessa del cardo (Vanessa cardui ()) \u00e8 un lepidottero appartenente alla famiglia Ninfalidi.\nBiologia.\nMigrazioni.\nQuesta specie ha la capacit\u00e0 di migrare ed \u00e8 solita passare gli inverni solo nella fascia tropicale e a volte nelle aree meridionali del Mediterraneo pi\u00f9 calde (ad esempio in Sicilia), ma in primavera, e talvolta nuovamente in autunno, migra. Ad esempio la vediamo spostarsi dal Nord Africa e dal Mediterraneo all'Europa meridionale e centrale fino ad arrivare alla Gran Bretagna nei mesi di maggio e giugno.\nCiclo vitale.\nL'uovo si schiude da 3 a 5 giorni dalla deposizione. Il bruco, di colore nero, impiega da 15 a 21 giorni per trasformarsi in una crisalide. \u00c8 necessario un tempo analogo per passare dallo stadio di crisalide a quello finale di farfalla. A metamorfosi avvenuta non rimane in una stessa zona a lungo: nella sua vita vola per oltre 1.000 chilometri. La sua apertura alare \u00e8 di circa 5 cm.\nAlimentazione.\nIl bruco si pu\u00f2 nutrire di una vasta gamma di piante della famiglia delle Asteraceae, prediligendo i generi \"Carduus\" (\"Carduus crispus\") e \"Cirsium\" (\"Cirsium arvense\"), ma a volte \u00e8 ospitato anche da Boraginaceae, Malvaceae come la \"Malva neglecta\", e poche Fabaceae.\nGli adulti prendono il nettare da molti fiori di campo (tra le preferite il \"Carduus\") e da alcune specie di piante da giardino come girasole.\nDistribuzione e habitat.\n\u00c8 diffusa in tutti i continenti con l'eccezione dell'Antartide. In Australia invece ha una diffusione limitata a poche aree della zona occidentale, tuttavia un'altra specie, talvolta considerata una sottospecie, \u00e8 diffusa in buona parte del territorio."}
{"id": "2467609", "revid": "36426", "url": "https://it.wikipedia.org/wiki?curid=2467609", "title": "Onofrio de' Bartolini", "text": ""}
{"id": "2467611", "revid": "767487", "url": "https://it.wikipedia.org/wiki?curid=2467611", "title": "Affo Erassa", "text": "Carriera.\nHa partecipato al con la nazionale del Togo."}
{"id": "2467615", "revid": "1272592", "url": "https://it.wikipedia.org/wiki?curid=2467615", "title": "Jason Calacanis", "text": "\u00c8 stato il fondatore di blog di successo come engadget.com, direttore di netscape.com e fondatore di Mahalo.com.\nBiografia.\nDi origini irlandesi e greche, nativo di Brooklyn, si laurea all'Universit\u00e0 di Fordham. Attivo nel settore informatico negli anni novanta, fonda la Rising Tide Studios, specializzata negli eventi Business to Business."}
{"id": "2467616", "revid": "131358", "url": "https://it.wikipedia.org/wiki?curid=2467616", "title": "Unirea Voluntari Urziceni", "text": ""}
{"id": "2467617", "revid": "767487", "url": "https://it.wikipedia.org/wiki?curid=2467617", "title": "Demetra (Pok\u00e9mon)", "text": ""}
{"id": "2467618", "revid": "124808", "url": "https://it.wikipedia.org/wiki?curid=2467618", "title": "Golden Reel Award", "text": ""}
{"id": "2467620", "revid": "124808", "url": "https://it.wikipedia.org/wiki?curid=2467620", "title": "Golden Reel Awards", "text": ""}
{"id": "2467621", "revid": "6923", "url": "https://it.wikipedia.org/wiki?curid=2467621", "title": "Gatto mammone", "text": "Il gatto mammone o gattomammone \u00e8 una creatura magica della tradizione popolare, con le caratteristiche di un enorme gatto dall'aspetto terrificante. Il suo nome deriva dall'incontro del termine \"gatto\" (animale nel Medioevo associato al diavolo) con un'altra parola come \"maim\u016bn\" (che in arabo significa \u2018scimmia\u2019) oppure \"Mammona\", parola dall'incerta etimologia che in lingua aramaica \u00e8 attributo del demonio. Tale Gatto sarebbe stato infatti dedito a spaventare le mandrie al pascolo e avrebbe avuto movenze ed espressioni demoniache. Il suo verso \u00e8 una via di mezzo tra il ruggito e un inquietante miagolio, ci\u00f2 nonostante \u00e8 tanto furtivo da assalire persone ignare e sbranarle senza lasciare neppure le ossa.\nTuttavia, in altre narrazioni ha funzione protettiva ed \u00e8 uno spirito positivo, immune agli effetti nefasti degli incantesimi di altri spiriti (vedi strego). In alcuni casi, ha una \u201cemme\u201d bianca sul muso nero, talvolta \u00e8 tutto nero e si nasconde negli angoli bui.\nSecondo alcuni studi, la tradizione del gatto mammone affonderebbe le sue radici tra la civilt\u00e0 dei Fenici: dio Maimone o nell'Antico Egitto, in cui i gatti erano animali sacri e simboli di fertilit\u00e0 (dio Amon). Con l'avvento del Cristianesimo questi antichi rituali pagani sarebbero stati prima demonizzati e poi racchiusi nel Carnevale che precede la Quaresima, ed i loro simboli trasformati in maschere.\nNell'isola di Sardegna \u00e8 ricorrente il legame del termine Maimone (con tutte le sue varianti) con numerosi toponimi relativi a fonti e/o sorgenti, legame forse derivante dall'antica parola fenicia \"\"mem\" (in ebraico, \"mayim\"\"), che significa appunto \"acqua\", e ad una divinit\u00e0 ad essa collegata, e che si ritrova anche in varie altre localit\u00e0 del Mediterraneo (ad esempio, Fonte Maimonide a Patern\u00f2 in provincia di Catania, Sicilia). A Sarule (provincia di Nuoro) il \"Maim\u00f2ne\" \u00e8 un fantoccio fatto con stracci e pelli di gatto e con una testa dai tratti del gatto, personificazione del Carnevale, ma esiste anche una personificazione del Marted\u00ec grasso: \"Martiperra\" (da \"Martis\" / marted\u00ec e \"Perra\" dallo spagnolo \"emperrarse\" \"adirarsi, irritarsi\"), concepita come un gatto malevolo che assume proporzioni gigantesche per punire chi osa lavorare in quel giorno. Sempre in Sardegna, ad Iglesias, esiste una fontana sormontata dalla statua di un personaggio di aspetto grottesco chiamato \"Maimoni\" la cui bruttezza \u00e8 in quei dintorni proverbiale: \"L\u00e9giu cumenti su Maimoni in pracia\" = \"Brutto come (la statua di) Maimone che sta in piazza\".\nIn Puglia, in provincia di Bari e in generale nel nord barese, il termine \"mam\u00e0un\" \u00e8 usato nel significato di \"stupido\" o anche \"birichino\". Infatti, secondo altre interpretazioni, la parola \"maim\u00f2ne\" deriverebbe dall'arabo e avrebbe sia il significato di \"benedetto, fausto, di buon auspicio\" (il buon auspicio che sembrano chiedere i ragazzi che, durante il Carnevale, portano in giro una lettiga di rami e frasche verdi nel rituale per scacciare la siccit\u00e0), che quello di \"mandrillo, babbuino\" e anche \"scimmia\".\nNel 1968, Serafina dal Pont segnal\u00f2 ai giornali la comparsa presso Cesiomaggiore (provincia di Belluno, Veneto) del gatto mammone, un mostruoso felino che si limit\u00f2 a spaventare un gruppo di mucche al pascolo. La donna si sarebbe salvata grazie all'intervento miracoloso di Santa Rita, apparsa sotto forma di un enorme topo, il quale distrasse l'attenzione del mostro che si mise ad inseguirlo attraverso la campagna, sottraendosi ben presto alla vista. Dino Buzzati, divertito, fece un disegno commemorativo dell'avvenimento. I naturalisti, ovviamente, affermarono che il racconto corrispondeva a pura fantasia o allucinazione.\nLetteratura.\nIl gatto mammone appare di frequente nelle fiabe di tradizione italiana, ad esempio nel \"Pentamerone\" di Giambattista Basile o nella \"Novellaja Fiorentina\" di Vittorio Imbriani, e spesso lo si menziona per spaventare i bambini (in questo simile al babau).\nCompare spesso anche nelle letteratura italiana sin dalle sue origini, ad esempio ne \"Lo specchio della vera penitenza\" di Iacopo Passavanti (\"\"animale a modo d'un satiro, o d'un gatto mammone\"), nel \"Bisbio a magnificentia di messer Cane de la Scala\" di Immanuel Romano (\"Qui sono leoni, e gatti mammoni\"), nel \"Milione\" di Marco Polo, a volte anche col significato di leopardo. Un gatto mammone, che si accompagna ai cavalieri di Re Art\u00f9 e narra in prima persona la propria vicenda, \u00e8 anche il protagonista del \"Detto del gatto lupesco\", di un anonimo toscano del Duecento.\nAnche nella letteratura tedesca, nel \"Faust\" di Goethe, viene descritta la famiglia di una Gatta Mammona che vive in una fucina di filtri magici, dove viene incaricata da Mefistofele di preparare una pozione alchemica in grado di ridare la giovent\u00f9 al protagonista.\nIl gatto mammone, inoltre, ricompare a volte anche nella narrativa moderna quale animale fantastico, ad esempio ne \"La famosa invasione degli orsi in Sicilia\" di Buzzati. Dello stesso autore troviamo \"Il gatto mammone,\" uno dei racconti contenuti nell'opera \"Per grazia ricevuta (I miracoli di Val Morel)\", pubblicata nel 1971.\nSono stati ripresi alcuni caratteri del gatto mammone in \"Le avventure di Alice nel Paese delle Meraviglie\" per il Gatto del Cheshire (Stregatto nella versione italiana del cartone della Disney).\nSebbene non vi siano certezze, anche il personaggio di Tevildo, signore dei Gatti Mannari, dei \"Racconti perduti\" di J. R. R. Tolkien potrebbe derivare da questa figura.\nNel romanzo \"L'Inferno di Malinverno ovvero Diabolici e inutili tentativi di liberarsi di un gatto nero\" di Stefano Amadei il gatto mammone \u00e8 coprotagonista del libro ambientato all'Inferno di Dante. Dello stesso autore troviamo il racconto intitolato \"Il gatto mammone\". La storia, che riprende una novella della tradizione orale della Toscana e della Lombardia, \u00e8 contenuta nella raccolta di fiabe per bambini \"Racconti Svolazzanti\", pubblicata nel 2014."}
{"id": "2467630", "revid": "599013", "url": "https://it.wikipedia.org/wiki?curid=2467630", "title": "Franck Atsou", "text": "Carriera.\n\u00c8 stato convocato al dal Togo."}
{"id": "2467654", "revid": "1522738", "url": "https://it.wikipedia.org/wiki?curid=2467654", "title": "Mario &amp; Sonic ai Giochi Olimpici", "text": " \u00e8 un videogioco sportivo per le console Wii e Nintendo DS. In vista dei giochi della XXIX Olimpiade a Pechino nel 2008, \u00e8 un crossover tra le serie di videogiochi \"Mario\" e \"Sonic\".\nModalit\u00e0 di gioco.\nSono disponibili 16 personaggi fin dall'inizio, senza la possibilit\u00e0 di sbloccarne nuovi. In modalit\u00e0 \"un giocatore\", le opzioni di gioco sono 3 e sono le seguenti:\nGare normali.\nBisogna scegliere uno dei 16 personaggi e partecipare a una delle varie gare olimpiche (100m, Martello, Salto in Lungo, Giavellotto ecc.) Andando avanti nella modalit\u00e0 \"Circuito\" si potranno sbloccare nuove gare.\n\u00c8 stata aggiunta una serie con un totale di otto gare (quattro per il Wii) sbloccabili durante il gioco di \"Eventi sogno\", che rappresentano sport esistenti (scherma, canoa, pallacanestro, pugilato...) con regole diverse pi\u00f9 simili alle solite avventure dell'idraulico e del riccio blu.\nCircuito.\nCon uno dei 16 personaggi, bisogna terminare una serie di gare varianti dalle tre alle sei, suddivise in tre livelli di difficolt\u00e0.\nVincendo o arrivando secondo (su quattro partecipanti) si sbloccheranno nuovi circuiti e gare sportive, o eventi sogno.\nMissioni.\nOgni personaggio ha una serie di missioni da portare avanti. Per ogni personaggio ci sono 5 eventi pi\u00f9 uno da sbloccare completando gli altri dove alla fine si dovr\u00e0 battere il proprio rivale (per esempio Luigi dovr\u00e0 rivaleggiare contro Shadow). Completando tutte le missioni di quel personaggio si avr\u00e0 il suo emblema.\nMultiplayer.\nIn modalit\u00e0 \"multi player\", le opzioni sono le 3 seguenti:\nConnessione con 2-4 DS dotati di cartuccia.\nCi si potr\u00e0 collegare con 2/4 amici dotati del gioco e giocare insieme un totale di sei gare, uguali per ogni gruppo di partecipanti, e vedere chi fa pi\u00f9 punti. C'\u00e8 una classifica finale che rimarr\u00e0 salvata sul DS per vedere chi ha vinto pi\u00f9 gare.\nConnessione con 2-4 DS non dotati di cartuccia.\nCome sopra, solo che basta che un solo partecipante abbia la cartuccia del gioco.\nConnessione WI-FI.\nCi si potr\u00e0 connettersi on-line e giocare con persone di tutto il mondo, proprio come alle vere Olimpiadi, grazie alla Nintendo Wi-Fi connection. La classifica qui \u00e8 globale, ed \u00e8 molto pi\u00f9 difficile essere i primi in tutto il mondo, ma possibile. Si potr\u00e0 scambiare i record con persone da tutto il mondo, e confrontarsi per diventare il campione del mondo.\nPersonaggi.\nI personaggi disponibili sono divisi in quattro categorie di quattro personaggi ciascuno: Potenza, Completo, Velocit\u00e0 e Abilit\u00e0. Come suggerisce il nome, i quattro personaggi della categoria \"Potenza\" sono pi\u00f9 forti fisicamente, e quindi pi\u00f9 adatti nelle gare come il Martello o il Giavellotto. Lo stesso vale per Velocit\u00e0 e Abilit\u00e0. Completo \u00e8 un personaggio che ha statistiche nella media, come ad esempio Mario, ed \u00e8 adatto a gare tipo la Piattaforma 10m o il Trampolino.\nInoltre, esclusivamente nella versione Wii, \u00e8 possibile utilizzare il proprio personaggio Mii.\nAbilit\u00e0.\nI personaggi sono divisi in due Team, il Team Mario e il Team Sonic.\nArbitri.\nNel gioco sono presenti inoltre, personaggi della serie Mario e Sonic come arbitri in certi eventi, i principali sono Toad e Cream the Rabbit, rispettivamente dalla serie Mario e Sonic.\nAccoglienza.\nBrady Langmann, Dom Nero e Cameron Sherrill di \"Esquire\" lo classificarono come il sesto migliore gioco della serie di \"Sonic\".\nSequel.\nIl 12 febbraio 2009 \u00e8 stato annunciato il seguito del gioco ovvero \"Mario &amp; Sonic ai Giochi Olimpici Invernali\" dove gli eventi si svolgeranno ai Giochi Olimpici Invernali di Vancouver, nel 2010. Il gioco \u00e8 uscito il 16 ottobre 2009 in tutto il mondo.\nNel 2012 usc\u00ec anche \"Mario &amp; Sonic ai Giochi Olimpici di Londra 2012\", nel 2014 \"Mario &amp; Sonic ai Giochi Olimpici Invernali di Sochi 2014\", mentre nel 2016 \u00e8 uscito \"Mario &amp; Sonic ai Giochi Olimpici di Rio 2016\"."}
{"id": "2467656", "revid": "124808", "url": "https://it.wikipedia.org/wiki?curid=2467656", "title": "AFI Award", "text": ""}
{"id": "2467659", "revid": "124808", "url": "https://it.wikipedia.org/wiki?curid=2467659", "title": "AFI Awards", "text": ""}
{"id": "2467662", "revid": "131358", "url": "https://it.wikipedia.org/wiki?curid=2467662", "title": "Rui Manuel Jord\u00e3o", "text": ""}
{"id": "2467670", "revid": "767487", "url": "https://it.wikipedia.org/wiki?curid=2467670", "title": "Kodjovi Obilal\u00e9", "text": "Carriera.\nClub.\nObilale inizia la sua carriera nelle giovanili del . Dopo un solo anno torna in Togo firmando un contratto con l'\u00c9toile Filante de Lom\u00e9, dove gioca tre anni. Nel luglio 2006 torna in Francia al CS Qu\u00e9ven, in cui gioca per 56 partite in due anni, quindi lascia il club nell'estate 2008 per passare al GSI Pontivy, squadra della quarta serie del campionato francese.\nNazionale.\nCome portiere della nazionale togolese, ha partecipato alla Coppa d'Africa 2006, e alla Coppa d'Africa 2010. L'8 gennaio 2010, durante un attacco da parte dei guerriglieri del FLEC (Fronte Liberazione Enclave Cabinda), viene ferito e successivamente trasportato all'ospedale di Johannesburg per essere operato. A causa delle ferite riportate \u00e8 stato costretto al ritiro dall'attivit\u00e0 agonistica.\nNell'estate del 2006 ha preso parte al mondiale tedesco, come terzo portiere dietro a Kossi Agassa e a Ouro-Nimini Tchagnirou."}
{"id": "2467686", "revid": "889336", "url": "https://it.wikipedia.org/wiki?curid=2467686", "title": "Petur Reinert", "text": "Carriera.\nPetur Reinert ha iniziato ad interessarsi al mondo dell'arbitraggio attorno ai 15 anni: all'epoca era un calciatore, gli venne chiesto di arbitrare una partita. Accett\u00f2, e questa prima esperienza positiva, sotto gli occhi di un osservatore arbitrale, lo spinse ad iscriversi a un corso arbitri vero e proprio. Nei successivi quattro anni comp\u00ec la scalata che lo port\u00f2, circa ventenne, alla massima serie faroese, la Formuladeildin. Tuttavia, nel 2000 fu costretto a recarsi in Danimarca per motivi di studio, ma comunque continu\u00f2 a coltivare la sua passione, dirigendo costantemente partite. Dopo quattro anni pot\u00e9 nuovamente fare ritorno nelle F\u00e6r \u00d8er, dovendo per\u00f2 ripartire da una serie minore. Riusc\u00ec comunque di nuovo ad essere promosso senza problemi, e dal 2005 \u00e8 ufficialmente un arbitro della massima serie faroese. Successivamente, dal 1\u00ba gennaio 2007 ha sostituito il ritirato Lassin Isaksen nell'unico posto disponibile come arbitro internazionale delle Isole F\u00e6r \u00d8er.\nNel campo delle nazionali maggiori dirige per lo pi\u00f9 partite amichevoli, il suo esordio \u00e8 avvenuto in Islanda - Liechtenstein giocata l'11 febbraio 2009 e vinta 2 a 0 dai padroni di casa.\nNell'ottobre 2011 gli viene affidata per la prima volta una gara tra nazionali maggiori in una competizione ufficiale. Si tratta dell'ultima giornata delle qualificazioni ad Euro 2012 e la partita \u00e8 Moldavia - San Marino.\n\u00c8 un arbitro UEFA di \"Third Category\"."}
{"id": "2467710", "revid": "73843", "url": "https://it.wikipedia.org/wiki?curid=2467710", "title": "Confesso", "text": ""}
{"id": "2467724", "revid": "6923", "url": "https://it.wikipedia.org/wiki?curid=2467724", "title": "Nh\u00e0 xu\u1ea5t b\u1ea3n Kim \u0110\u1ed3ng", "text": "Nh\u00e0 xu\u1ea5t b\u1ea3n Kim \u0110\u1ed3ng (abbreviato \"NXB Kim \u0110\u1ed3ng\") \u00e8 una casa editrice vietnamita. Ha pubblicato pi\u00f9 di 1000 titoli di vario genere come letteratura, scienze, arte, fumetti (tra cui manga, come ad esempio Detective Conan e Doraemon)."}
{"id": "2467729", "revid": "1728", "url": "https://it.wikipedia.org/wiki?curid=2467729", "title": "Cavallotto", "text": "Il cavallotto era una moneta diffusa nell'Italia settentrionale e centrale in argento od in lega.\nIl conio venne effettuato limitatamente nello spazio di tempo tra il XV ed il XVI secolo, nella moneta vi era impressa la figura di un principe oppure di un santo a cavallo, come San Maurizio, San Secondo o San Martino."}
{"id": "2467735", "revid": "318966", "url": "https://it.wikipedia.org/wiki?curid=2467735", "title": "Cece di terra", "text": ""}
{"id": "2467737", "revid": "326822", "url": "https://it.wikipedia.org/wiki?curid=2467737", "title": "NXB Kim \u0110\u1ed3ng", "text": ""}
{"id": "2467745", "revid": "287204", "url": "https://it.wikipedia.org/wiki?curid=2467745", "title": "Janos Szekely", "text": ""}
{"id": "2467748", "revid": "767487", "url": "https://it.wikipedia.org/wiki?curid=2467748", "title": "Crazy Ex-Girlfriend (album)", "text": "Crazy Ex-Girlfriend \u00e8 il terzo album di studio della cantante country statunitense Miranda Lambert. Ha venduto oltre 900.000 copie negli Stati Uniti ed \u00e8 stato certificato disco d'oro. Da esso sono stati lanciati quattro singoli, che sono riusciti tutti ad entrare nella classifica delle canzoni country statunitense, ma solo tre sono entrate nella Billboard Hot 100, la classifica ufficiale dei singoli americana. Tra queste, c'\u00e8 \"Gunpowder &amp; Lead\", che \u00e8 entrata nella top 10 della classifica della canzoni country ed \u00e8 stata la canzone di Miranda con maggior successo.\nRecensioni.\nIl CD ha ricevuto alcune recensioni e alcune valutazioni da alcuni famosi siti o riviste musicali: \"AllMusic\" ha valutato l'album (4.5/5); \"Rolling Stone\" ha valutato l'album (4/5); \"Slant Magazine\" ha valutato l'album (5/5); Robert Christgau e \"Stylus Magazine\" hanno valutato l'album A; e, per finire, \"Entertainment Weekly\" ha dato A- al disco. Complessivamente, i voti dati al CD sono molto migliorati rispetto all'album precedente."}
{"id": "2467751", "revid": "287204", "url": "https://it.wikipedia.org/wiki?curid=2467751", "title": "Pacific Life Open 2007", "text": "L'Indian Wells Masters 2007 (conosciuto anche come \"Pacific Life Open\" per motivi di sponsorizzazione) \n\u00e8 stato un torneo di tennis giocato sul cemento. \n\u00c8 stata la 31\u00aa edizione dell'Indian Wells Masters, che fa parte della categoria ATP Masters Series nell'ambito dell'ATP Tour 2007, \ne della Tier I nell'ambito del WTA Tour 2007. \nSia il torneo maschile che quello femminile si sono giocati all'Indian Wells Tennis Garden di Indian Wells in California, \ndal 5 al 18 marzo 2007.\nCampioni.\nSingolare maschile.\n Rafael Nadal ha battuto in finale Novak \u0110okovi\u0107 6\u20132, 7\u20135\nSingolare femminile.\n Daniela Hantuchov\u00e1 ha battuto in finale Svetlana Kuznecova 6\u20133, 6\u20134\nDoppio maschile.\n Martin Damm / Leander Paes hanno battuto in finale Jonathan Erlich / Andy Ram 6\u20134, 6\u20134\nDoppio femminile.\n Lisa Raymond / Samantha Stosur hanno battuto in finale Chan Yung-jan / Chuang Chia-jung 6\u20133, 7\u20135"}
{"id": "2467756", "revid": "1924342", "url": "https://it.wikipedia.org/wiki?curid=2467756", "title": "Distretto di Eskeldi", "text": "Il distretto di Eskeldi () \u00e8 un distretto (\"audan\") del Kazakistan con capoluogo Karabulak."}
{"id": "2467758", "revid": "287204", "url": "https://it.wikipedia.org/wiki?curid=2467758", "title": "Crazy Ex-Girlfriend (singolo)", "text": "Crazy Ex-Girlfriend \u00e8 il primo singolo della cantante country statunitense Miranda Lambert estratto dall'album omonimo. Lanciato il 26 dicembre 2006, il singolo \u00e8 quello che ha ottenuto il minor successo tra quelli estratti dal disco: \u00e8 arrivato sino alla posizione 50 della classifica delle canzoni country americane, senza mai entrare nella classifica principale, la Billboard Hot 100."}
{"id": "2467759", "revid": "1543377", "url": "https://it.wikipedia.org/wiki?curid=2467759", "title": "Luigi Cantarelli", "text": "Fu tra i pi\u00f9 importanti studiosi della civilt\u00e0 bizantina.\nBiografia.\nNato nel Friuli, quando Udine era ancora sotto la giurisdizione della Repubblica di Venezia, fu libero docente ed incaricato di storia bizantina all'Universit\u00e0 di Roma, inoltre entr\u00f2 nell'Accademia dei Lincei e fu membro di molte altre istituzioni culturali.\nI suoi interessi principali erano lo studio dell'archeologia e della storia altomedievale.\nTra le sue maggiori pubblicazioni si annoverano: \"Annali d'Italia\" (455-476), \"La diocesi italiana\", \"Studi romani e bizantini\"."}
{"id": "2467760", "revid": "404449", "url": "https://it.wikipedia.org/wiki?curid=2467760", "title": "Derge", "text": "Derge (o D\u00eag\u00ea) \u00e8 una citt\u00e0 della Contea di D\u00eag\u00ea della Prefettura autonoma tibetana di Garz\u00ea, nella provincia cinese di Sichuan. Un tempo era il centro del Regno di Derge del Tibet orientale.\nStoria.\nStoricamente, Derge, che significa \"Terra della Piet\u00e0\", era uno dei tre antichi centri della cultura tibetana, insieme a Lhasa e Xiahe. Derge era la sede dei re del Regno di Derge, la cui linea di successione, che durava dal 1300, fu interrotta nei primi anni novanta con la morte dell'ultimo erede maschio. Il regno era un importante centro industriale, religioso e politico del Tibet orientale. Nei primi decenni del ventesimo secolo, il regno si trov\u00f2 in una contesa politica tra gli ultimi eredi al trono, Djembel Rinch'en e Doje Senkel. L'ultimo cedette il regno alla Cina nel 1908, in cambio della cacciata del suo rivale. Il palazzo dei re di Derge vebbe successivamente adibito a scuola.\nCultura.\nLa citt\u00e0 di Derge \u00e8 famosa per il Derge Parkhang, un edificio a tre piani, costruito nel 1729, dove Kangyur, una collezione di scritti buddhisti, e Tengyur, una collezione di commenti, sono ancora stampati su blocchi di legno. Fu stabilito durante il regno del re Tenpa Tsering. Il Parkhang, gestito dai monaci, continua a usare le sue antiche tecniche e non utilizza l'elettricit\u00e0. Il tetto \u00e8 usato per asciugare i fogli stampati.\n\u00c8 stato stimato che i 217.000 blocchi memorizzati a Derge comprendono il 70% dell'eredit\u00e0 letteraria tibetana.\nLa citt\u00e0 contiene anche diversi storici monasteri tibetani, tra cui il Monastero Gongchen. Nella contea ve ne sono poi diversi altri, tra cui: Palpung, Kathok, Palyul, Shechen e Dzogchen.\n\u00c8 nato a Derge il maestro tibetano Ch\u00f6gyal Namkhai Norbu, Rinpoche (letteralmente \"prezioso\")."}
{"id": "2467764", "revid": "363629", "url": "https://it.wikipedia.org/wiki?curid=2467764", "title": "Canon EF-S 55-250mm", "text": "Il Canon EF-S 55-250mm f/4-5.6 IS \u00e8 uno zoom tele per DSLR Canon EOS con sensore a formato ridotto ed attacco EF-S.\nOffre un angolo di campo equivalente a quello di un obiettivo 88-400mm su full frame.\nL'obiettivo offre uno stabilizzatore d'immagine di quarta generazione, che offre fino a quattro stop di guadagno. Inoltre, ha un rapporto di ingrandimento massimo abbastanza elevato, non essendo un obiettivo macro.\nLa lente \u00e8 stata distribuita in America nell'aprile 2008 con un prezzo consigliato di 299.99 USD, e pubblicizzato come obiettivo ideale da essere accoppiato con il 18-55mm."}
{"id": "2467767", "revid": "320578", "url": "https://it.wikipedia.org/wiki?curid=2467767", "title": "Luigi Lombardi-Satriani", "text": ""}
{"id": "2467768", "revid": "767487", "url": "https://it.wikipedia.org/wiki?curid=2467768", "title": "Famous in a Small Town", "text": "Famous in a Small Town \u00e8 il secondo singolo della cantante country statunitense Miranda Lambert dall'album Crazy Ex-Girlfriend. Lanciato nell'aprile 2007, il singolo \u00e8, dopo \"Gunpowder &amp; Lead\", quello che ha ottenuto pi\u00f9 successo tra quelli lanciati dall'album: \u00e8 arrivato sino alla posizione 87 della classifica delle canzoni americane. Il video musicale \u00e8 ambientato a Shelbyville, nel Tennessee."}
{"id": "2467771", "revid": "318966", "url": "https://it.wikipedia.org/wiki?curid=2467771", "title": "Cardamomo silvestre", "text": ""}
{"id": "2467772", "revid": "106908", "url": "https://it.wikipedia.org/wiki?curid=2467772", "title": "Bino (nome)", "text": "Origine e diffusione.\nNome di origine medievale, si tratta di un ipocoristico di svariati altri nomi che terminano in \"-bino\", quali Albino, Cherubino, Balbino e Jacobino, e di altri ancora quali Baldino, Bernardino, Beniamino e cos\u00ec via.\n\u00c8 attestato in Toscana per oltre la met\u00e0 delle sue occorrenze.\nOnomastico.\nL'onomastico si festeggia lo stesso giorno di quello del nome da cui viene ricavato."}
{"id": "2467774", "revid": "767487", "url": "https://it.wikipedia.org/wiki?curid=2467774", "title": "Gunpowder &amp; Lead", "text": "Gunpowder &amp; Lead \u00e8 il terzo singolo della cantante country statunitense Miranda Lambert dall'album \"Crazy Ex-Girlfriend\". Lanciato nel gennaio 2008, il singolo \u00e8 quello che ha ottenuto il maggior successo di Miranda tra quelli estratti dal suo terzo album: \u00e8 arrivato sino alla posizione 52 della classifica delle canzoni americane ed \u00e8 entrato nella top 10 della classifica country americana."}
{"id": "2467777", "revid": "1941276", "url": "https://it.wikipedia.org/wiki?curid=2467777", "title": "More Like Her", "text": "More Like Her \u00e8 il quarto singolo della cantante country statunitense Miranda Lambert dall'album Crazy Ex-Girlfriend. Lanciato il 1\u00ba settembre 2008, \u00e8 arrivato sino alla posizione 90 della classifica delle canzoni americane."}
{"id": "2467778", "revid": "318966", "url": "https://it.wikipedia.org/wiki?curid=2467778", "title": "Cavalier Bevilacqua", "text": ""}
{"id": "2467779", "revid": "889336", "url": "https://it.wikipedia.org/wiki?curid=2467779", "title": "Costas Kapitanis", "text": "Carriera.\nInternazionale dal 1996, Costas Kapitanis ha partecipato a diversi tornei internazionali: Nel 1996 ha diretto qualche gara dell'Europeo Under-16 in svizzera, nel 1999 prima disputa gli Europei Under-18 in Svezia poi i Mondiali Under-17 in Nuova Zelanda. Oltre ad arbitrare in questi tornei ha anche diretto diverse gare di Coppa Uefa e, nel dicembre 2008, debutta nella fase a gironi di UEFA Champions League dirigendo Juventus-.\n\u00c8 famoso per aver espulso 4 giocatori ucraini nella gara Polonia U-21 - Ucraina U-21.\nAppartiene alla Premier Category UEFA (la seconda fascia di merito degli arbitri europei).\nIl 16 dicembre 2009 pone termine, per raggiunti limiti d'et\u00e0, alla sua carriera internazionale dirigendo la gara valida per i gironi eliminatori della Europa League tra CD Nacional e ."}
{"id": "2467782", "revid": "2111144", "url": "https://it.wikipedia.org/wiki?curid=2467782", "title": "Dead Flowers", "text": "Dead Flowers \u00e8 il primo singolo della cantante country statunitense Miranda Lambert dall'album \"Revolution\" Lanciato il 4 maggio 2009, ha raggiunto il numero 37 nella classifica delle canzoni country americane."}
{"id": "2467783", "revid": "767487", "url": "https://it.wikipedia.org/wiki?curid=2467783", "title": "My Heart Will Always Be the B-Side to My Tongue", "text": " My Heart Will Always Be B-Side to My Tongue \u00e8 un EP pubblicato dalla pop punk band Fall Out Boy sotto la Fueled by Ramen, con un totale di cinque tracce. \"Grand Theft Autumn / Where Is Your Boy\" \u00e8 stata rifatta dalla versione pubblicata in precedenza di \"Take This to Your Grave\". \"Nobody Puts Baby in the Corner\" appare sul loro terzo album \"From Under the Cork Tree\", e \"My Heart is the Worst Kind of Weapon\" \u00e8 inclusa nell'edizione limitata di questo album. Vi si trova una reinterpretazione di \"Love Will Tear Us Apart\", della band Joy Division. Il CD \u00e8 confezionato con un bonus DVD, con lo sfondo della band, video musicali di \"Dead on Arrival\" e \"Grand Theft Autumn/Where Is Your Boy \", e una performance acustica. \u00c8 inclusa anche una galleria di foto."}
{"id": "2467789", "revid": "1887796", "url": "https://it.wikipedia.org/wiki?curid=2467789", "title": "Karolina Andriette Ahlsell", "text": "Fu la figlia di un ragioniere di origine contadina. Nel 1827 spos\u00f2 Immanuel Nobel, la coppia visse a Stoccolma per diversi anni in condizioni economiche discrete. Nel 1833 il marito fece bancarotta e la famiglia si dovette trasferire in un alloggio popolare di Stoccolma.\nQui nacque il primo dei loro figli, Robert (1829-1896); gli altri furono, Ludvig (1831-1888), Alfred (1833-1896), Emil (1843-1864) ed altri due bambini che morirono in fasce.\nI cinque anni seguenti furono particolarmente difficili ed Immanuel tent\u00f2 di rifarsi una vita in Finlandia ed in Russia. Andriette trov\u00f2 il modo di contribuire al bilancio familiare gestendo una latteria con annessa rivendita di ortaggi.\nFu una ferma sostenitrice delle attivit\u00e0 del marito, anche nei momenti pi\u00f9 duri della sua carriera.\nEbbe una predilezione per il figlio Alfred il quale, nonostante il fatto che non sopportasse n\u00e9 il clima n\u00e9 il cibo svedesi, torn\u00f2 sempre a Stoccolma per festeggiare il compleanno della madre."}
{"id": "2467797", "revid": "322321", "url": "https://it.wikipedia.org/wiki?curid=2467797", "title": "Aldobrandino Cavalcanti", "text": "Biografia.\nNato a Firenze probabilmente nel 1217, nonostante studi recenti propongano il 1223. All'et\u00e0 di 13 anni venne ordinato da Giovanni da Salerno. Sotto la guida di fra Ruggiero Calcagni divenne un predicatore esperto. Fu compagno di san Pietro da Verona. Svolse la carica di priore di Santa Maria Novella per in periodo dal 1250 al 1253, dal 1254 al 1257. Dopo la rottura di Montaperti fugg\u00ec a Lucca dove fu maestro e priore esemplare di San Romano. Frequent\u00f2 san Tommaso d'Aquino e il beato Sansedoni da Siena. Secondo i pi\u00f9 recenti studi fu uno dei maestri di Guido Cavalcanti, suo parente.\nFu eletto vescovo di Orvieto e vicario di papa Gregorio X. Alla morte venne innalzato presso la chiesa \"vecchia\" un monumento in suo ricordo. Mor\u00ec a firenze il 31 agosto 1279.\nConcesse all'ordine domenicano a Roma il convento di Santa Maria sopra Minerva e a Firenze la chiesa di Santa Maria Novella, dove fu sepolto.\nSotto il nome del Cavalcanti vengono trasmessi numerosissimi sermoni, la maggior parte del tutto inesplorati."}
{"id": "2467799", "revid": "86599", "url": "https://it.wikipedia.org/wiki?curid=2467799", "title": "91428 Cortesi", "text": "91428 Cortesi \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,1435277, inclinata di 11,84435\u00b0 rispetto all'eclittica.\nL'asteroide \u00e8 dedicato all'astronomo svizzero Sergio Cortesi."}
{"id": "2467806", "revid": "339392", "url": "https://it.wikipedia.org/wiki?curid=2467806", "title": "Autorit\u00e0 garante della concorrenza", "text": ""}
{"id": "2467814", "revid": "547034", "url": "https://it.wikipedia.org/wiki?curid=2467814", "title": "Discografia di Miranda Lambert", "text": "Questa voce contiene la discografia della cantante country statunitense Miranda Lambert."}
{"id": "2467817", "revid": "35813", "url": "https://it.wikipedia.org/wiki?curid=2467817", "title": "Fran\u00e7ois Adrien Boieldieu", "text": ""}
{"id": "2467835", "revid": "287204", "url": "https://it.wikipedia.org/wiki?curid=2467835", "title": "Sony Ericsson Open 2007", "text": "Il Miami Masters 2007 (conosciuto anche come \"Sony Ericsson Open\" per motivi di sponsorizzazione) \u00e8 stato un torneo di tennis giocato sul cemento.\n\u00c8 stata la 23\u00aa edizione del Miami Masters, che fa parte della categoria ATP Masters Series nell'ambito dell'ATP Tour 2007, e della Tier I nell'ambito del WTA Tour 2007. Sia il torneo maschile che quello femminile si sono giocati al Tennis Center at Crandon Park di Key Biscayne in Florida, dal 21 marzo al 1\u00ba aprile 2007.\nCampioni.\nSingolare maschile.\n Novak \u0110okovi\u0107 ha battuto in finale Guillermo Ca\u00f1as 6\u20133, 6\u20132, 6\u20134\nSingolare femminile.\n Serena Williams ha battuto in finale Justine Henin 0\u20136, 7\u20135, 6\u20133\nDoppio maschile.\n Bob Bryan / Mike Bryan hanno battuto in finale Martin Damm / Leander Paes 6\u20137 (7\u20139), 6\u20133, [10\u20137]\nDoppio femminile.\n Lisa Raymond / Samantha Stosur hanno battuto in finale Cara Black / Liezel Huber 6\u20134, 3\u20136, [10\u20132]\nSingolare ragazzi.\n Kei Nishikori ha battuto in finale Michael McClune 6\u20137 (2\u20137), 6\u20134, 6\u20131\nSingolare ragazze.\n Sorana C\u00eerstea ha battuto in finale Anastasija Pivovarova 6\u20132, 6\u20131"}
{"id": "2467839", "revid": "767487", "url": "https://it.wikipedia.org/wiki?curid=2467839", "title": "SunSet Swish", "text": "I - conosciuti anche con la sigla SSS - sono un gruppo musicale J-pop giapponese.\nDiscografia.\nAlbum.\n1. - Pubblicato il 15 novembre 2006\n2. PASSION - Pubblicato il 23 luglio 2008"}
{"id": "2467840", "revid": "11266", "url": "https://it.wikipedia.org/wiki?curid=2467840", "title": "Castello Alfonsino", "text": ""}
{"id": "2467859", "revid": "1442080", "url": "https://it.wikipedia.org/wiki?curid=2467859", "title": "Antonio Lubin", "text": " \nBiografia.\nNato da una famiglia attestata da secoli a Tra\u00f9 ma di modeste sostanze, il padre - Renzo - era fabbro, mentre la madre - Domenica Ko\u0161\u010dina - era di madrelingua croata. Iniziati gli studi nel collegio di San Lazzaro nell'isola di Bua (dirimpetto a Tra\u00f9), si trasfer\u00ec poi nel celebre seminario di Spalato, terminando infine il liceo a Zara nel 1829. Inizi\u00f2 allora il percorso per diventare sacerdote, ma dovette sospenderlo a causa della salute malferma. Da seminarista inizi\u00f2 ad insegnare nella scuola elementare di Tra\u00f9, poi si trasfer\u00ec a Padova, dove presso la locale universit\u00e0 si laure\u00f2 in filosofia nel 1838.\nTornato in Dalmazia si consacr\u00f2 sacerdote, e dopo un breve servizio ecclesiastico si dedic\u00f2 completamente agli studi e all'insegnamento. Precettore della famiglia dei conti Gozze a Ragusa (\"Dubrovnik\"), fra il 1842 e il 1844 fu professore di grammatica e di filosofia teoretica e pratica al ginnasio di Zara. Dal 1844 al 1846 insegn\u00f2 umanit\u00e0 al ginnasio di Spalato, poi - dal 1846 al 1854 - torn\u00f2 a Zara ad insegnare la stessa materia. Fra il 1854 e il 1856 fu al liceo-convitto Santa Caterina di Venezia.\nIl 21 gennaio 1857 fu chiamato ad insegnare lingua e letteratura italiana all'universit\u00e0 di Graz, dove rimase fino al collocamento a riposo nel 1875.\nVisse ancora a lungo, dedicandosi agli amati studi danteschi, fino alla morte a novantun anni nella sua Tra\u00f9.\nIl dantista.\nAntonio Lubin fu assieme al Tommaseo il pi\u00f9 importante dantista della Dalmazia, nonch\u00e9 uno dei pi\u00f9 noti del suo tempo.\nNon si limit\u00f2 a commentare il poeta fiorentino nei suoi corsi universitari e a pubblicare una lunga serie di saggi e studi in italiano e in tedesco, ma volendo far conoscere Dante al popolo, a scopo divulgativo lo volt\u00f2 in prosa, corredando la versione con numerose note esplicative di facile comprensione.\nIl suo commento alla Divina commedia fu il vertice della sua opera, ma le polemiche da esso provocate lo spinsero a pubblicare uno studio successivo: quel \"Dante spiegato con Dante e polemiche dantesche\" (Trieste, 1884), che riscosse un notevole successo.\nLa visione politica.\nGli anni di Lubin furono caratterizzati da una fortissima polemica in Dalmazia, fra i \"Nazionali\" - che volevano l'unione della regione col Regno di Croazia e Slavonia all'interno dell'Impero austroungarico - e gli \"Autonomisti\", che ritenevano i dalmati un popolo italo-slavo, rifiutando di considerarsi croati.\nLa polemica si combatt\u00e9 anche a colpi di libelli: significativamente l'ultima opera di Lubin fu uno studio pubblicato a Trieste nel 1898 in italiano e in tedesco, dal titolo \"Contro l'annessione della Dalmazia alla Croazia incidentemente contro la slavizzazione delle province tedesche e italiane dell'Austria\"."}
{"id": "2467860", "revid": "93556", "url": "https://it.wikipedia.org/wiki?curid=2467860", "title": "Sovranit\u00e0", "text": "La sovranit\u00e0 \u00e8 l'espressione della somma dei poteri di governo (legislativo, esecutivo e giudiziario), riconosciuta a un soggetto di diritto pubblico internazionale (es. Stato) che pu\u00f2 essere una persona o un organo collegiale. La modalit\u00e0 in cui questa somma di poteri \u00e8 organizzata e ripartita \u00e8 detta forma di governo.\nGeneralit\u00e0.\nIn dottrina, il diritto pubblico teorizza tale istituto giuridico essenzialmente come uno degli elementi costitutivi dello Stato, insieme con il territorio e il popolo. Tale assunto, tuttavia, ha incontrato delle eccezioni che vedono riconosciuta la sovranit\u00e0 anche in capo a soggetti privi di un proprio territorio o di un proprio popolo, come inteso in senso tecnico-giuridico stretto. Cos\u00ec come avviene ad esempio per il Sovrano Militare Ordine di Malta (SMOM) e l'Organizzazione delle Nazioni Unite (ONU).\nNel diritto costituzionale e internazionale.\nNel diritto costituzionale e nel diritto internazionale la \"sovranit\u00e0\" connota il potere supremo nell'ambito dello Stato e nei rapporti internazionali l'indipendenza di un'entit\u00e0/soggetto statale.\nL'esercizio della sovranit\u00e0 esprime la possibilit\u00e0 di esercitare una supremazia nell'ambito di una comunit\u00e0 stanziata su un certo territorio.\nPer il diritto internazionale ha rilevanza solo il gruppo di persone di un \"soggetto di diritto pubblico internazionale\" le cui azioni, considerate dall'esterno, hanno valore vincolante per lo Stato e cio\u00e8 il Capo di uno Stato o i rappresentanti di un Governo.\nL'aspetto esterno della sovranit\u00e0 riguarda l'indipendenza. Stato sovrano \u00e8 sinonimo di \"Stato indipendente\", in posizione di uguaglianza giuridica con gli altri stati e in condizione di determinare liberamente la propria politica estera il che all'interno implica analoghe libert\u00e0 di scelte.\nIn tempi recenti con l'affermazione delle super potenze e del connesso fenomeno degli \"stati satelliti\" e con il sostituirsi di nuove forme di colonialismo economico a quelle del colonialismo ottocentesco, si tende a dare un'interpretazione pi\u00f9 formale che sostanziale della nozione esterna di sovranit\u00e0: si ritiene cio\u00e8 che la sovranit\u00e0 sussista quando manchino vincoli giuridici che la limitino. Che tale nozione, pur cos\u00ec interpretata, resti un punto di riferimento importante nelle relazioni internazionali \u00e8 testimoniato dalle reazioni di ripulsa registrate contro la teoria -proclamata dal'URSS nel 1968 in occasione dell'invasione della Cecoslovacchia- della \"sovranit\u00e0 limitata\" dei singoli paesi socialisti.\nL'esercizio effettivo e indisturbato della sovranit\u00e0 nell'ambito di un territorio \u00e8 il presupposto cui il diritto internazionale ricollega come conseguenze il diritto dello \"Stato sovrano\" di pretendere che altri non penetri nel suo territorio e il dovere corrispettivo di astenersi dall'invadere il territorio altrui: in questo si concreta la cosiddetta \"sovranit\u00e0 territoriale\".\nAltro diritto discendente dall'esercizio della sovranit\u00e0 \u00e8 quello di proteggere i propri cittadini che si trovino nel territorio di un altro Stato.\nSovranit\u00e0 monarchica e repubblicana.\nNell'antichit\u00e0 il termine sovranit\u00e0 deriva da quello di sovrano, che appunto assommava in s\u00e9 la pienezza dei poteri di governo. Con l'avvento delle monarchie costituzionali, ai sovrani sono state lasciate normalmente funzioni solo rappresentative dello Stato. Un residuo del potere sovrano in genere riconosciuto a monarchi o ai capi di Stato in genere \u00e8 il potere di concedere la grazia ai condannati e il conferimento di onorificenze cavalleresche.\nUn'espressione attuale della coincidenza dei pieni poteri di governo nella persona del sovrano \u00e8 offerta dall'art. 1 della \"Legge fondamentale\" dello Stato della Citt\u00e0 del Vaticano che recita: \n\"\"Il Sommo Pontefice, Sovrano dello Stato della Citt\u00e0 del Vaticano, ha la pienezza dei poteri legislativo, esecutivo e giudiziario\".\nAll'art. 2 si rinviene un interessante esempio di sovranit\u00e0 propria di una monarchia assoluta in capo a un organo collegiale: \"Durante il periodo di Sede vacante, gli stessi poteri appartengono al Collegio dei Cardinali, il quale tuttavia potr\u00e0 emanare disposizioni legislative solo in caso di urgenza e con efficacia limitata alla durata della vacanza, salvo che esse siano confermate dal Sommo Pontefice successivamente eletto a norma della legge canonica\".\nUn esempio di espressione della sovranit\u00e0 nelle odierne repubbliche parlamentari \u00e8 offerto invece dall'art. 1 della Costituzione della Repubblica Italiana che al II comma recita: \"La sovranit\u00e0 appartiene al popolo, che la esercita nelle forme e nei limiti della Costituzione\".\nNelle monarchie costituzionali, il sovrano \u00e8 sempre il monarca, anche se il suo potere \u00e8 limitato dagli organi costituzionali e, spesso, solo simbolico e di rappresentanza, ad esempio nelle monarchie del Commonwealth rette dal re o dalla regina del Regno Unito; al contrario, il principe di Monaco esercita effettivamente i poteri stabiliti dalla costituzione.\nNegli stati repubblicani, invece, il sovrano \u00e8 il popolo stesso, quale corpo elettorale dei cittadini, il quale esprime il proprio potere nel limite delle Costituzioni, di solito eleggendo i propri rappresentanti; essi non hanno la sovranit\u00e0, ma solo la funzione di rappresentanza di coloro che la detengono, cio\u00e8 gli elettori.\nLimiti della sovranit\u00e0.\nLa sovranit\u00e0 dello Stato incontra dei limiti. Questi limiti sono:\nSovranit\u00e0 e extraterritorialit\u00e0.\nLo \"jus majestatis\" dello Stato si estende su tutto il suo territorio, ivi comprese le acque interne e marittime, cosiddette territoriali, nonch\u00e9 lo spazio aereo a essi sovrastante secondo il principio \"usque ad inferos, usque ad sidera\"\". Questa affermazione trova per\u00f2 delle deroghe e delle eccezioni: cos\u00ec come non c'\u00e8 dubbio che la sovranit\u00e0 spiega tutta la sua efficacia nelle \"exclave\" non ne ha alcuna per le \"enclave\"; ovvero, sino alla met\u00e0 dell'Ottocento il territorio di Benevento e Pontecorvo pur essendo compreso all'interno del territorio del Regno delle Due Sicilie costituiva parte integrante, come \"exclave\", dello Stato Pontificio e come \"enclave\" del napoletano non era in alcun modo assoggettato all'autorit\u00e0 borbonica. \nDiverso \u00e8 il caso delle \"extraterritorialit\u00e0\", quali le sedi delle Ambasciate di uno Stato ovvero i numerosi palazzi, ospedali, ville pontificie o Basiliche romane di propriet\u00e0 dello Stato della Citt\u00e0 del Vaticano e della Santa Sede. Infatti nelle sedi extraterritoriali - che sono sempre territorio dello Stato ospitante - lo Stato rinuncia a esercitare in buona parte le prerogative della \"propria\" sovranit\u00e0. Parimenti va evidenziato che la \"sovranit\u00e0\" si estende sulle navi italiane della marina mercantile anche in alto mare ed \u00e8 invece ininterrotta sulle navi da guerra della Marina Militare, ovunque esse si trovino. Lo stesso principio vale per gli aeromobili nazionali, civili e militari.\nContenuti della sovranit\u00e0.\nIus imperii.\n\u00c8 il diritto del sovrano di esercitare il comando su chi gli sia sottoposto.\nIus gladii.\n\u00c8 il diritto del sovrano a disporre della forza armata dello Stato: in senso esteso \u00e8 il potere di infliggere le pene (prima fra tutte la capitale, ossia di amministrare l\"'alta giustizia\") ai sottoposti, o di levarle.\nIus honorum (fons honorum).\nLa fons honorum (fonte degli onori) \u00e8 il legittimo diritto che ha un capo di stato, in virt\u00f9 della sua posizione ufficiale, di insignire di titoli nobiliari, di ordini cavallereschi, o di merito altre persone. Il diritto si conserva \"in perpetuo\", quando un pretendente al trono discende da un sovrano che non abbia abdicato o abbia compiuto atti contrari all'esercizio del diritto (es. acquiescenza formale al nuovo ordinamento costituzionale del gi\u00e0 proprio regno).\nDebellatio.\nAl pretendente al trono che si sottometta ad altra sovranit\u00e0 con atto manifesto si applica l'istituto del diritto internazionale della debellatio: ne consegue che quando l'atto sia prestato liberamente, il pretendente perde l'ultima prerogativa sovrana, lo \"jus honorum\", venendo ad assumere lo status di privato cittadino, sebbene col trattamento di Altezza Reale . Il caso \u00e8 tipico delle repubbliche facenti seguito a un regno: la rinuncia alla \"pretensione\" \u00e8 condizione \"sine qua non\" per il rientro degli eredi al trono esiliati (es. il Conte di Parigi, Otto di Asburgo, Vittorio Emanuele di Savoia)."}
{"id": "2467862", "revid": "22475", "url": "https://it.wikipedia.org/wiki?curid=2467862", "title": "Mercedes-Benz W180", "text": "La serie W180 \u00e8 una serie di autovetture di lusso prodotte tra il 1954 ed il 1960 dalla Casa automobilistica tedesca Mercedes-Benz.\nStoria e profilo.\nLa serie \"W180\" \u00e8 stata inaugurata nel marzo del 1954 al Salone dell'automobile di Ginevra, nella cui cornice \u00e8 stata presentata la 220a, primo modello facente parte di questa famiglia e destinato a sostituire la precedente 220 W187. In seguito sarebbero arrivati altri tre modelli che avrebbero costituito la famiglia \"W180\", anche se alcuni di essi portavano altre sigle di progetto.\nTutti questi modelli erano caratterizzati da due propriet\u00e0 fondamentali: la scocca portante e la moderna carrozzeria di tipo \"Ponton\", termine che stava ad indicare quelle carrozzerie di tipo moderno con parafanghi integrati nel resto del corpo vettura, anzich\u00e9 essere separati come nelle vetture d'anteguerra. Anche la \"220 W187\", che non aveva ancora una carrozzeria di tipo \"Ponton\", risultava essere piuttosto datata nel look, ed infatti il corpo vettura risultava molto simile a quello della 170V, il cui progetto era di met\u00e0 anni trenta. La moderna carrozzeria \"Ponton\" a tre volumi venne ripresa dalla pi\u00f9 piccola 180 presentata l'anno prima, ma rispetto alla quale se ne differenziava per il passo e per il cofano motore pi\u00f9 lunghi. Ci\u00f2 contribuiva a dare maggior slancio alla linea della vettura, mentre la \"180\" appariva pi\u00f9 tozza. Mentre il maggior interasse contribuiva a migliorare l'abitabilit\u00e0 interna per i passeggeri, il cofano motore pi\u00f9 lungo serviva ad ospitare pi\u00f9 comodamente i motori M180 a 6 cilindri da 2.2 litri di cubatura (la \"180\" montava motori quadricilindrici).\nMolti dei modelli della famiglia W180, inoltre, si distinguevano dalla \"180\" per la presenza di cromature volte ad impreziosire la carrozzeria ed a sottolineare che ci si trovava di fronte ad una vettura ben differente. Solo le versioni base ne erano prive. Tra le altre differenze estetiche con la \"180\" va ricordato il radiatore pi\u00f9 grande ed inclinato, i fari posteriori di maggiori dimensioni ed i fendinebbia di serie.\nLe Mercedes-Benz W180 montavano sospensioni a ruote indipendenti. L'avantreno era a doppio trapezio trasversale oscillante e barra antirollio, mentre il retrotreno era a ponte oscillante con articolazione centrale, una novit\u00e0 per una Mercedes-Benz stradale, visto che fino a quel momento era stata utilizzata solo su modelli da competizione. Molle elicoidali ed ammortizzatori idraulici completavano il quadro delle sospensioni ed erano presenti su entrambi gli assi. Vale la pena aggiungere che l'avantreno, come su tutte le Ponton, anche le \"W120/121\", era fissato su un telaietto ausiliario, al quale veniva anche fissato il cambio a 4 marce tutte sincronizzate, cambio in blocco con il motore e dotato di frizione monodisco a secco.\nL'impianto frenante era di tipo idraulico con quattro tamburi di tipo alettato per favorirne il raffreddamento.\nDi seguito vengono esaminati pi\u00f9 in dettaglio i quattro modelli costituenti la famiglia \"W180\".\nMercedes-Benz 220a (W180 I).\nIl primo modello appartenente alla famiglia \"W180\" \u00e8 stato il \"220a\". Questo modello ancora non possedeva tutte quelle cromature che hanno caratterizzato gran parte degli altri modelli, ma la linea risultava comunque gi\u00e0 molto elegante e signorile. Il prezzo di vendita della \"220a\" berlina era di 12.500 marchi. La \"220a\" montava il motore \"M180 II\", una rivisitazione dell'originario motore della \"220 W187\", che sul nuovo modello \u00e8 in grado di erogare fino ad 85 CV, cos\u00ec da permettere alla vettura di raggiungere una velocit\u00e0 massima di 150\u00a0km/h.\nNel settembre del 1955, venne introdotto il servofreno di serie. Contemporaneamente, al Salone di Francoforte vengono presentate due varianti di cabriolet basate sulla \"220a\", a 2 posti e a 4 posti. Queste due varianti della \"220a\" non sarebbero per\u00f2 mai state commercializzate, perch\u00e9 il corpo vettura pi\u00f9 pesante richiedeva un motore pi\u00f9 potente del 2.2 litri da 85 CV, perci\u00f2 sarebbero state lanciate nel luglio del 1956 sulla base della versione \"S\".\nLa \"220a\" venne tolta di produzione nel marzo 1956 dopo 25.937 esemplari prodotti e venne sostituita da due modelli, uno pi\u00f9 semplice e l'altro pi\u00f9 sofisticato: la 219 e la 220S.\nMercedes-Benz 219 (W105).\nLanciata nel marzo del 1956, la \"219\" \u00e8 il pi\u00f9 economico dei due modelli che hanno sostituito la \"220a\". Si tratta praticamente di una \"180 W120\" con il cofano allungato delle \"W180\". Il passo \u00e8 quindi ridotto, anche se non ai livelli della \"180\" (2.82 m per le normali berline \"W180\", 2.65 m per la \"180\" e 2.75 m per la \"219\"), e comunque l'abitabilit\u00e0 interna \u00e8 analoga a quella del modello \"W120\", perch\u00e9 l'allungamento del passo rispetto a quest'ultima ha interessato solo la zona relativa al cofano motore, in maniera tale da poter continuare ad ospitare il 2.2 litri.\nNella \"219\" il servofreno non era di serie come nelle ultime \"220a\", ma optional. Nel 1957 ci furono alcuni aggiornamenti tecnici per questo modello: il motore sub\u00ec un aumento nel rapporto di compressione ed arriv\u00f2 ad erogare 90 CV di potenza massima, mentre a richiesta, con sovrapprezzo di 450 marchi, divenne possibile avere una frizione idraulica. Le prestazioni, comunque, non si discostavano di molto da quelle del modello \"220a\": la \"219\" viaggiava sempre intorno ai 150 orari.\nLa \"219\", commercializzata parallelamente alla pi\u00f9 lussuosa \"220S\", se ne distingueva, oltre che per la carrozzeria leggermente pi\u00f9 ridotta, anche per l'assenza di cromature.\nLa \"219\" fu proposta a 10.500 marchi ed ottenne un buon successo di vendite (27.845 esemplari). La sua produzione si protrasse fino al 1959, anno in cui venne sostituita dalla 220 W111 di base.\nMercedes-Benz 220S (W180 II).\nContemporaneamente alla \"219\" venne lanciata la \"220S\", dedicata a chi esigeva una vettura dotata delle prestazioni della \"220a\", ma senza rinunciare al lusso ed al comfort. La carrozzeria era la stessa della \"220a\", ma impreziosita da cromature lungo i fianchi, sulle maniglie e sulla sommit\u00e0 dei parafanghi anteriori, dove erano posizionati gli indicatori di direzione. In ogni caso, la novit\u00e0 pi\u00f9 sostanziosa si ha sotto il cofano, dove trova posto il motore \"M180 III\", capace di erogare fino a 100 CV di potenza massima, spingendo cos\u00ec la \"220S\" ad una velocit\u00e0 massima di 160\u00a0km/h.\nStoricamente, la \"220S\" ha un'importanza particolare, perch\u00e9 \u00e8 la primissima Mercedes-Benz a portare la lettera \"S\". Ci\u00f2, unito al fatto che seguendo le varie successioni fino ai giorni nostri si arriva in effetti agli attuali modelli della Classe S, pone la \"220S\" come antesignana delle attuali berline di rappresentanza e viene spesso inclusa dagli storici proprio tra i modelli della Classe S.\nA partire dal luglio 1956, la gamma della \"220S\" si arricch\u00ec con l'arrivo della 220S Cabriolet, disponibile subito sia a 2 che a 4 posti e caratterizzata dal passo accorciato di 12 cm rispetto alla berlina. Con un prezzo di 21.500 marchi, oltre il doppio di una \"219\", la \"220S Cabriolet\" \u00e8 la versione pi\u00f9 esclusiva della gamma \"220S\" e dell'intera famiglia \"W180\" e derivate. Motore e prestazioni rimangono invariate.\nTre mesi dopo il lancio delle \"220S Cabriolet\", venne lanciata anche la \"220S Coup\u00e9\", praticamente una cabriolet con tetto fisso in metallo, dalla linea meno apprezzata rispetto al resto della gamma, ma sicuramente molto elegante e slanciata e che d\u00e0 la possibilit\u00e0 di abbattere il piccolo sedile posteriore per disporre di ulteriore spazio per i bagagli.\nSe la \"219\" ottenne un buon successo di vendite, la \"220S\" fece molto di pi\u00f9, raggiungendo ben 58.708 esemplari in tre anni di produzione, di cui 55.279 solo con carrozzeria berlina, un dato tutt'altro che negativo considerando il periodo e la fascia di mercato della vettura. Anche la \"220S\", infatti, usc\u00ec di produzione nel 1959, sostituita dalla \"220S W111\".\nMercedes-Benz 220SE (W128).\nPer un lasso di tempo relativamente breve, vale a dire tra la fine del 1958 e la fine del 1959, viene commercializzata la \"220SE\", dove la \"E\" sta per \"Einspritzung\", che in tedesco significa iniezione. La differenza sostanziale con le altre Ponton a 6 cilindri stava infatti in questo tipo di alimentazione per il motore, che prese la sigla M127 ed arriv\u00f2 ad erogare fino a 115 CV di potenza massima. Le prestazioni rimasero comunque molto simili. In questo modo, quindi, la Casa tedesca port\u00f2 l'alimentazione ad iniezione a pi\u00f9 ampi livelli di produzione. Fino a quel momento l'alimentazione ad iniezione era infatti riservata alla 300SL \"Ali di gabbiano\", sportiva per pochi fortunati.\nL'alimentazione ad iniezione raggiunge quindi fasce di mercato pi\u00f9 ampie all'interno della gamma tedesca.\nAnche la \"220SE\" venne declinata nelle versioni coup\u00e9 e cabriolet. Queste ultime sono state prodotte in totale in 1.942 esemplari e le berline non fecero molto di pi\u00f9, arrivando a 1.974 esemplari. Mentre le berline vennero tolte di produzione nel 1959, le coup\u00e9 e le cabriolet rimasero in listino ancora un anno, fino al 1960, per essere sostituite nel 1961 dalle corrispondenti coup\u00e9 e cabriolet della serie \"W111\"."}
{"id": "2467863", "revid": "767487", "url": "https://it.wikipedia.org/wiki?curid=2467863", "title": "Idillio infranto", "text": "Idillio infranto - Film folkloristico pugliese \u00e8 un film del 1931 diretto da Nello Mauri.\nIl regista umbro realizz\u00f2 ad Acquaviva delle Fonti, tra il 1930 e il 1931 uno degli ultimi film muti del cinema italiano, con protagonista femminile la moglie attrice, la \"diva\" Ida Mantovani da Milano. Entrambi in paese provenivano dall'Umbria.\nTrama.\nCarlo e Maria sono amanti. Lui \u00e8 tornato dalla citt\u00e0, da Bari, dove si appena laureato. Lei \u00e8 la figlia di un fattore, legata alla terra, quella di Alberobello, arsa dal sole e difficile da spietrare. Carlo teme che Maria lo tradisca, ignaro che il padre l'abbia venduta in sposa al padrone Silvestro per sanare i suoi debiti. Maria invece si oppone alle nozze con il padrone e viene cacciata di casa ma Carlo, roso dalla gelosia, \u00e8 tornato a Bari dai suoi compagni d'Universit\u00e0 per frequentare il Circolo della citt\u00e0, ascoltare jazz, perdersi tra fumo, divertimenti e gioco. V'incontra Silvana e ne diventa l'amante.\nDopo averlo atteso invano Maria cede alla volont\u00e0 del padre e una volta sposa, inaspettatamente, scopre il calore del suo popolo, dei contadini. Al contrario, Carlo torner\u00e0 da lei troppo tardi, avendo tradito oltre a Maria anche la sua terra.\nIl film si chiude con una tarantella, quando ancora quella danza era diffusa in provincia di Bari.\nRealizzazione tecnica.\n\u00c8 il terzo film muto realizzato in Puglia. \u00c8 molto importante per la storia del cinema della regione, perch\u00e9 soltanto tre pellicole mute risultano girate nella regione.\nFurono effettuate le riprese dal fotografo Raoul Giovanni Perugini interamente in Puglia. Il film fu ambientato ad Alberobello e Bari. Ma la storia fu \"girata\" in gran parte nel paese di Acquaviva delle Fonti, con alcune scene filmate anche nelle campagne della Murgia, tra Gioia del Colle, Cassano delle Murge, Santeramo in Colle, Alberobello, e con alcuni scorci della citt\u00e0 di Bari.\nIl produttore non professionista Orazio Campanella (1900-1986) da Acquaviva delle fonti fond\u00f2 la \"Apulia Cine\" e realizz\u00f2 il suo \"sogno di celluloide\", coinvolgendo tutta la cittadinanza. La pellicola, ovviamente in bianco e nero, ha una durata di 53 minuti.\n\"\u201cNel 1931 per la prima volta, su una pellicola cinematografica, appare Bari. Dal parabrezza di una vecchia auto d'epoca s'affacciano, nella lunga sequenza, corso Vittorio Emanuele, il \"teatro Margherita\", il lungomare e via Sparano, dove s'intravedono \"Mincuzzi\" e gli altri negozi. Poi la cinepresa s'addentra nei circoli dove si gioca a carte e si fuma, e dove fumano anche le donne, \"femmes fatales\", le cui passioni traviano i sani ragazzotti della provincia.\u201d\"\n\"\"La Bari del \"Teatro Margherita\", la Bari del 1930, che noi pensiamo con uno sguardo miserabilista, come si fa quando si guarda al passato. \u00c8 invece una societ\u00e0 gi\u00e0 complessa, gi\u00e0 ricca. \u00c8 un mondo contadino che sta dissodando le pietre della campagna di Alberobello. \u00c8 un modo di rivivere il rapporto con la nostra storia ed \u00e8 importante straordinario ed emozionante.\u201d\"\nPrima.\nIl film \u00e8 stato proiettato in prima visione in un fine settimana del 1933 al \"Cinema Reale\" di Acquaviva delle Fonti, (si trattava del \"Salone delle Feste\" del \"Palazzo De Mari\"). Per realizzare il film, il produttore Orazio Campanella, un ricco possidente di Acquaviva delle Fonti, cre\u00f2 l\u2019\"Apulia Cine\", che ebbe, per\u00f2, vita breve.\n\"\u201cUn imprenditore amante del cinema e della fotografia, convinto che il cinema era l'arte e l'affare del futuro e fond\u00f2 la Apulia, stabilimento di arte cinematografica. Ingaggi\u00f2 un'attrice piuttosto nota, Ida Mantovani, e con Raoul Perugini, un marchigiano trasferitosi ad Acquaviva per aprire un laboratorio fotografico, decise di realizzare un film. Ingaggi\u00f2 il regista Nello Mauri, e con i due scrisse soggetto e sceneggiatura del film. Ma il lavoro andava per le lunghe, e i soldi non bastavano. Campanella vendette alcune terre per finanziare la produzione. Il film usc\u00ec nelle sale di Acquaviva, Conversano, Alberobello\u201d\".\nCritica.\n\"\u201cUna vicenda d'amore svolgentesi nelle zone caratteristiche della nostra terra di Puglia\u201d, come \u00e8 scritto sulla locandina sulla quale si parla di un \u201cfilm folkloristico\u201d, volendo indicare che si tratta di una storia popolare. La locandina invita a \u201cvisionare il primo esperimento riuscito di Cinematografia Pugliese\u201d\".\n\"\u201cC'\u00e8 la scena di Lei che viene cacciata di casa e che sembra, prima di raggiungere la zia, fare una vera e propria Via Crucis, sembra un pezzettino di Gerusalemme. Ed anche la sofferenza della donna di citt\u00e0, \u00e8 una sofferenza moderna, \u00e8 una sofferenza messa a fuoco da questa pellicola.\u201d\"\n\"II film \u00e8 una vicenda d'amore in un'atmosfera di verit\u00e0 e di originalit\u00e0. Non visioni di traffici, automobili o palazzi lussuosi, non fumaioli di officine infuocate, ma soltanto la visione di un lembo di Puglia nella sua bella cornice di ulivi, silenzioso e solitario con i suoi costumi all'antica e la sua semplice vita\".\n\"\"In effetti, anche se la realizzazione pu\u00f2 apparire modesta - ma non \u00e8 molto dissimile da altri film coevi tra muto e sonoro, ispirati al dualismo citt\u00e0 / campagna \u2013 Idillio infranto, senza essere pedantemente documentaristico, ci riporta, alla visione odierna, uno squarcio di vita dell'Italia di quegli anni e risulta per certi versi, pi\u00f9 fresco e genuino della contemporanea produzione nazionale\".\"\nOscar Iarussi parla di \u201cun'impresa culturale\u201d e sostiene che \"\u201ccol suo presagio di neorealismo, il film vive su un orlo estremo il crepuscolo del silenzio\u201d e \u201cvale anche come un nitido invito al cinema, a ricomporre l'idillio infranto tra il Sud e le sue visioni\u201d\".\n\"\u201cSono colpito dal fatto che un film pensato nel 1930 \u00e8 privo di qualunque retorica di quelle che il regime in qualche maniera immetteva quasi come un dato naturale nel DNA delle produzioni culturali. Un film in cui le figure femminili sono di una autenticit\u00e0, raccontano di una sofferenza figlia di questa condizione di soggezione al patriarcato a rapporti sociali arcaici. C'\u00e8 un accenno di conflitto sociale di lotte contadine e c'\u00e8 sullo sfondo il contrasto tra citt\u00e0 e campagna, non assunto soltanto come un dato sociologico, ma come una complessit\u00e0 di mondi, ciascuno dei quali non \u00e8 uno stereotipo\u201d.\"\n\"\u201cStoriellina quasi muta in tre parti, scritta in versi perch\u00e9 la prosa sta nel contenuto\u201d\", come viene proposto in una divertente poesia (\"Cinem\u00e0\u2026 Cinem\u00e0\"), dedicata nel 1938 al film, da Giacomo Rossi (1896-1941), poeta.\nRestauro del film.\nL'unica copia fu conservata in una cassapanca nella villa del produttore, dove fu ritrovata intorno al 1986: ora, in 35\u00a0mm, \u00e8 custodita presso la Cineteca Nazionale.\nIl film \u00e8 stato restaurato due volte. Nel 1995 con procedimento tradizionale e nel 2010 passando per il digitale. Di questa versione, edita con una colonna sonora originale, \u00e8 stata prodotta una copia su pellicola 35\u00a0mm depositata alla Cineteca Nazionale e una stampa su DVD edita dalla Teca del Mediterraneo con un apparato critico scritto da Oscar Iarussi, Angelo Amoroso d'Aragona, Nicola Girasole, Mario Musumeci, Anna C. Scamacca e Waldemaro Morgese.\nPartecipazione a Festival.\nIl film in data 25 giugno 2005 \u00e8 stato proiettato a Procida al \"Procida Hall\", per il festival \"Il vento del cinema\"\nAl festival, diretto da Enrico Ghezzi, la proiezione \u00e8 stata accompagnata dal vivo dall'orchestra \"Ariele artisti associati\", diretta dal compositore Nico Girasole, che ha riscritto una nuova versione della colonna sonora. A volere questa presenza al festival di Procida sono stati i due curatori del programma cin\u00e9phile di Raitre \"Fuori orario\", Giuseppe Sansonna e Stefano Francia.\nIl film \u00e8 stato inoltre proiettato come \"\u201cevento\u201d\" anche a Toronto, a Istanbul ed a Roma nella \"Trevi\"."}
{"id": "2467864", "revid": "984922", "url": "https://it.wikipedia.org/wiki?curid=2467864", "title": "Geoffrey Household", "text": "Biografia.\nGeoffrey svolse i suoi studi presso il Clifton College di Bristol (1914-1919) e, in seguito, al Magdalen College di Oxford, presso il quale nel 1922 ottenne un B.A. in letteratura inglese. Nel 1929, Household si trasfer\u00ec negli Stati Uniti dove scrisse per enciclopedie per ragazzi e per la radio. Dal 1933 al 1939 svolge il lavoro di commesso viaggiatore in Europa, Medio Oriente e Sud America. Durante la Seconda guerra mondiale prest\u00f2 servizio nei servizi di intelligence inglese.\nA partire dal 1936 Household si dedic\u00f2 con regolarit\u00e0 alla scrittura, ottenendo il successo con il terzo romanzo, \"L'uomo che non doveva vivere\" (\"Rogue Male\") (1939), dal quale fu tratto nel 1941 il film \"Duello mortale\" diretto da Fritz Lang. Da allora l'attivit\u00e0 letteraria di Household prosegu\u00ec senza interruzione.\nGli elementi di molti romanzi di Household includono la fantascienza e il soprannaturale. Il tipico eroe descritto da Household \u00e8 un gentiluomo inglese forte e con grande senso dell'umorismo."}
{"id": "2467865", "revid": "214509", "url": "https://it.wikipedia.org/wiki?curid=2467865", "title": "Geoffrey Edward West Household", "text": ""}
{"id": "2467867", "revid": "729019", "url": "https://it.wikipedia.org/wiki?curid=2467867", "title": "Crociati Noceto", "text": "Il Crociati Noceto, nota anche come Noceto fu una societ\u00e0 calcistica italiana con sede a Noceto, in provincia di Parma.\nNata nel 2006 dopo l'assorbimento del Noceto Calcio da parte dei Crociati Parma, ebbe un breve periodo nel calcio professionistico quando milit\u00f2 per due stagioni nella Lega Pro Seconda Divisione tra il 2009 e il 2011 prima di chiedere la retrocessione in Eccellenza.\nDopo un'ennesima retrocessione per inadempienze finanziarie, la societ\u00e0 fu radiata dalla FIGC il 14 settembre 2016.\nStoria.\nIl Collecchio fu fondato nel 1913 e la societ\u00e0 milit\u00f2 nelle categorie dilettantistiche, dalla Terza Categoria alla Serie D; assunta la denominazione \"Crociati Parma\", la squadra a partire dagli anni '90 trasfer\u00ec il campo di gioco in diverse localit\u00e0 della provincia per cercare di sopperire alla mancanza di pubblico.\nDopo aver mancato la promozione nella stagione 1999-2000 si lotta sempre per evitare la zona retrocessione, che arriva dopo 4 stagioni e la riporta indietro al massimo livello regionale attuale, l'Eccellenza.\nNel 2006 si combinano due situazioni favorevoli: il Noceto Calcio abbandona l'attivit\u00e0 calcistica cedendo il proprio titolo sportivo al Soragna, una societ\u00e0 limitrofa ed \u00e8 l'anno del ritorno in Serie D per i Crociati Parma, che militava in Eccellenza, altro cambio di sede (e un anno dopo anche di denominazione) e da Parma si passa a Noceto dove il pubblico pagante abituato al calcio dilettantistico va allo Stadio per vedere una squadra che lotta per il salto di categoria e di qualit\u00e0.\nE dopo un campionato chiuso all'11\u00ba posto, i giallo-blu, nel campionato 2008-09, raggiungono il loro massimo storico, vincendo il girone e raggiungendo il calcio professionistico. Dopo aver centrato la salvezza nel campionato 2009/2010 di Lega Pro Seconda Divisione, nel campionato 2010/2011 ha lottato per una salvezza conquistata sul campo ma poi persa per gravissime difficolt\u00e0 economiche che hanno portato alla mancata iscrizione al nuovo torneo.\nQuindi nella stagione 2011-2012 si iscrive nel girone A dell'Eccellenza.\nNel 2015-16 dovette ripartire dall'ultimo gradino della piramide calcistica italiana, la Terza Categoria della provincia di Parma.\nA settembre 2016 fu presentata istanza di fallimento presso il tribunale di Parma per inadempienze verso creditori ed erario, e contestualmente al fallimento giudiziario la FIGC decise la revoca dell'affiliazione e la radiazione della societ\u00e0.\nColori e simboli.\nColori.\nIl Crociati Noceto adottava come colori sociali il giallo e il blu. Le precedenti colorazioni erano state utilizzate anche dal Crociati Parma.\nColori e simboli.\nStemma.\nLo stemma della squadra era un ancile bordato di nero diviso in due parti; a destra c'erano due righe rispettivamente blu e gialla, mentre a sinistra era presente una croce nera su sfondo bianco. In alto si trovava una fascia contenente la denominazione societaria.\nStrutture.\nStadio.\nIl Crociati Noceto disputava le partite interne allo stadio Il Noce, l'impianto disponeva di 1000 posti suddivisi in due tribune poste ai lati del campo, delle quali una scoperta e l'altra scoperta, il terreno \u00e8 in erba naturale.\nCentro di allenamento.\nLa squadra si allenava allo stadio Il Noce."}
{"id": "2467877", "revid": "1272592", "url": "https://it.wikipedia.org/wiki?curid=2467877", "title": "Hands (Little Boots)", "text": "Hands \u00e8 l'album di debutto della cantante britannica Little Boots, pubblicato l'8 giugno 2009 in Gran Bretagna dall'etichetta Atlantic Records.\nL'album.\nHa riscontrato giudizi generalmente positivi da parte di numerose riviste inglesi, tra le quali \"The Times\" e \"The Guardian\".\nLa raccolta fonde stili musicali molto diversi, tra cui disco music, pop anni '80, ed eurodance. Ha raggiunto la posizione numero cinque in Inghilterra, mentre il suo maggiore singolo, \"New in Town\", ha raggiunto la ventesima posizione."}
{"id": "2467887", "revid": "110157", "url": "https://it.wikipedia.org/wiki?curid=2467887", "title": "Gar\u00e9", "text": "Gar\u00e9 \u00e8 un comune dell'Ungheria di 324 abitanti (dati 2008) situato nella provincia di Baranya, nella regione Transdanubio Meridionale."}
{"id": "2467892", "revid": "110157", "url": "https://it.wikipedia.org/wiki?curid=2467892", "title": "Gerde (Ungheria)", "text": "Gerde \u00e8 un comune dell'Ungheria di 583 abitanti (dati 2001) situato nella provincia di Baranya, nella regione Transdanubio Meridionale."}
{"id": "2467896", "revid": "729019", "url": "https://it.wikipedia.org/wiki?curid=2467896", "title": "Ger\u00e9nyes", "text": "Ger\u00e9nyes \u00e8 un comune dell'Ungheria di 265 abitanti (dati 2008) situato nella provincia di Baranya, nella regione Transdanubio Meridionale."}
{"id": "2467899", "revid": "1543377", "url": "https://it.wikipedia.org/wiki?curid=2467899", "title": "Yasser Mohamed", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Egitto, a due edizioni della Coppa del Mondo: nel 1996 a Hong Kong dove la nazionale nordafricana, all'esordio, \u00e8 stata eliminata al primo turno nel girone comprendente , e ; nel 2000 l'Egitto ha conquistato un prestigioso quinto posto finale, tuttora miglior prestazione della selezione."}
{"id": "2467904", "revid": "110157", "url": "https://it.wikipedia.org/wiki?curid=2467904", "title": "Geresdlak", "text": "Geresdlak \u00e8 un comune dell'Ungheria di 833 abitanti (dati 2008) situato nella provincia di Baranya, nella regione Transdanubio Meridionale."}
{"id": "2467914", "revid": "729019", "url": "https://it.wikipedia.org/wiki?curid=2467914", "title": "Gilv\u00e1nfa", "text": "Gilv\u00e1nfa \u00e8 un comune dell'Ungheria di 397 abitanti (dati 2008) situato nella provincia di Baranya, nella regione Transdanubio Meridionale."}
{"id": "2467918", "revid": "599013", "url": "https://it.wikipedia.org/wiki?curid=2467918", "title": "Hashim El Desuoky", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Egitto, al FIFA Futsal World Championship 1996 a Hong Kong dove la nazionale nordafricana, all'esordio assoluto, \u00e8 stata eliminata al primo turno nel girone comprendente , e ."}
{"id": "2467922", "revid": "110157", "url": "https://it.wikipedia.org/wiki?curid=2467922", "title": "Gordisa", "text": "Gordisa \u00e8 un comune dell'Ungheria di 309 abitanti (dati 2008) situato nella provincia di Baranya, nella regione Transdanubio Meridionale."}
{"id": "2467928", "revid": "110157", "url": "https://it.wikipedia.org/wiki?curid=2467928", "title": "G\u00f6dre", "text": "G\u00f6dre \u00e8 un comune dell'Ungheria di 951 abitanti (dati 2008) situato nella provincia di Baranya, nella regione Transdanubio Meridionale."}
{"id": "2467932", "revid": "1543377", "url": "https://it.wikipedia.org/wiki?curid=2467932", "title": "Mohamed Sayed Ibrahim", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Egitto al FIFA Futsal World Championship 1996 ad Hong Kong dove la nazionale nordafricana, al suo primo campionato del mondo \u00e8 stata eliminata al primo turno nel girone comprendente , e ."}
{"id": "2467934", "revid": "110157", "url": "https://it.wikipedia.org/wiki?curid=2467934", "title": "G\u00f6rcs\u00f6ny", "text": "G\u00f6rcs\u00f6ny \u00e8 un comune dell'Ungheria di 1.736 abitanti (dati 2008) situato nella provincia di Baranya, nella regione Transdanubio Meridionale."}
{"id": "2467935", "revid": "1543377", "url": "https://it.wikipedia.org/wiki?curid=2467935", "title": "Remah Abou Zeid", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Egitto al FIFA Futsal World Championship 1996 ad Hong Kong dove la nazionale nordafricana, al suo primo campionato del mondo \u00e8 stata eliminata al primo turno nel girone comprendente , e ."}
{"id": "2467939", "revid": "1543377", "url": "https://it.wikipedia.org/wiki?curid=2467939", "title": "Tamer Ismail", "text": "Carriera.\nDopo una discreta carriera nel calcio, giocando tra le altre squadre con lo , si convert\u00ec al calcio a 5. Come massimo riconoscimento in carriera vanta la partecipazione, con la Nazionale di calcio a 5 dell'Egitto, a due edizioni della Coppa del Mondo. Nel 1996 a Hong Kong la selezione nordafricana, al suo primo campionato del mondo, \u00e8 stata eliminata al primo turno nel girone comprendente , e . Nel FIFA Futsal World Championship 2000 l'Egitto ha conquistato il quinto posto finale, miglior traguardo raggiunto da una selezione africana."}
{"id": "2467940", "revid": "181699", "url": "https://it.wikipedia.org/wiki?curid=2467940", "title": "Omicidio di Girolamo Tartaglione", "text": "L'omicidio di Girolamo Tartaglione, un magistrato italiano ucciso da un nucleo armato delle Brigate Rosse durante gli anni di piombo, avvenne a Roma il 10 ottobre 1978.\nStoria.\nGirolamo Tartaglione (1913-1978), entrato in magistratura, divenne sostituto procuratore della Repubblica a Santa Maria Capua Vetere e a Napoli; prosegu\u00ec poi la carriera in magistratura come consigliere della Corte di Appello di Bari sino ad assumere le funzioni di consigliere della Corte Suprema di Cassazione con assegnazione anche alle Sezioni unite. A 65 anni accett\u00f2 l'incarico presso l'allora Ministero di grazia e giustizia come Direttore generale degli Affari penali.\nMarted\u00ec 10 ottobre 1978 venne assassinato a colpi di pistola da un gruppo di fuoco delle Brigate Rosse nell'ingresso della sua abitazione mentre, rientrato dal lavoro al Ministero, stava per entrare in ascensore. Due uomini, identificati in sede giudiziaria in Alessio Casimirri, nome di battaglia \"Camillo\", e Alvaro Lojacono \"Otello\", aprirono il fuoco a distanza ravvicinata e lo colpirono mortalmente alla testa. Del nucleo brigatista facevano parte con funzione di copertura anche Adriana Faranda e Massimo Cianfanelli. L'omicidio viene rivendicato con un volantino recapitato presso la sede romana del Corriere della Sera.\nCon l'omicidio di Tartaglione e di altri operatori dell'amministrazione penitenziaria, le Brigate Rosse intesero colpire le nuove scelte di politica penitenziaria che puntavano al rafforzamento degli standard di sicurezza. Tartaglione contribu\u00ec attivamente alla stesura del nuovo ordinamento penitenziario. Partecip\u00f2, inoltre, alla redazione del primo disegno di legge a riforma del sistema penale, attraverso cui si depenalizzavano alcuni reati e si introducevano sanzioni sostitutive . Tartaglione diede anche parere negativo alla liberazione di un brigatista durante la trattativa per la liberazione di Aldo Moro."}
{"id": "2467943", "revid": "1543377", "url": "https://it.wikipedia.org/wiki?curid=2467943", "title": "Mustafa Abdelatif", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Egitto al FIFA Futsal World Championship 1996 ad Hong Kong dove la nazionale nordafricana, al suo primo campionato del mondo \u00e8 stata eliminata al primo turno nel girone comprendente , e ."}
{"id": "2467944", "revid": "110157", "url": "https://it.wikipedia.org/wiki?curid=2467944", "title": "G\u00f6rcs\u00f6nydoboka", "text": "G\u00f6rcs\u00f6nydoboka \u00e8 un comune dell'Ungheria di 415 abitanti (dati 2008) situato nella provincia di Baranya, nella regione Transdanubio Meridionale."}
{"id": "2467953", "revid": "767487", "url": "https://it.wikipedia.org/wiki?curid=2467953", "title": "Mowafak Ibrahim", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Egitto al FIFA Futsal World Championship 1996 ad Hong Kong dove la nazionale nordafricana, al suo primo campionato del mondo \u00e8 stata eliminata al primo turno nel girone comprendente , e ."}
{"id": "2467956", "revid": "1776051", "url": "https://it.wikipedia.org/wiki?curid=2467956", "title": "Hussin Hassan", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Egitto al FIFA Futsal World Championship 1996 ad Hong Kong dove la nazionale nordafricana, al suo primo campionato del mondo \u00e8 stata eliminata al primo turno nel girone comprendente , e ."}
{"id": "2467960", "revid": "1543377", "url": "https://it.wikipedia.org/wiki?curid=2467960", "title": "Salama Ahmed", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Egitto al FIFA Futsal World Championship 1996 ad Hong Kong dove la nazionale nordafricana, al suo primo campionato del mondo \u00e8 stata eliminata al primo turno nel girone comprendente , e ."}
{"id": "2467964", "revid": "110157", "url": "https://it.wikipedia.org/wiki?curid=2467964", "title": "Gy\u00f3d", "text": "Gy\u00f3d \u00e8 un comune dell'Ungheria di 680 abitanti (dati 2008) situato nella provincia di Baranya, nella regione Transdanubio Meridionale."}
{"id": "2467965", "revid": "599013", "url": "https://it.wikipedia.org/wiki?curid=2467965", "title": "Badr Mahmoud", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Egitto, al FIFA Futsal World Championship 1996 ad Hong Kong dove la nazionale nordafricana, al suo primo campionato del mondo \u00e8 stata eliminata al primo turno nel girone comprendente , e ."}
{"id": "2467968", "revid": "1543377", "url": "https://it.wikipedia.org/wiki?curid=2467968", "title": "Mohamed Saad Mohamed", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Egitto al FIFA Futsal World Championship 1996 ad Hong Kong dove la nazionale nordafricana, al suo primo campionato del mondo \u00e8 stata eliminata al primo turno nel girone comprendente , e ."}
{"id": "2467975", "revid": "599013", "url": "https://it.wikipedia.org/wiki?curid=2467975", "title": "Abdel Hamid Hassan", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Egitto, al FIFA Futsal World Championship 1996 ad Hong Kong dove la nazionale nordafricana, al suo primo campionato del mondo \u00e8 stata eliminata al primo turno nel girone comprendente , e ."}
{"id": "2467988", "revid": "767487", "url": "https://it.wikipedia.org/wiki?curid=2467988", "title": "Arcsec", "text": "Abbreviazione in uso nella lingua inglese per indicate l'unit\u00e0 di misura dei secondi d'arco."}
{"id": "2468000", "revid": "125307943", "url": "https://it.wikipedia.org/wiki?curid=2468000", "title": "Sapri Calcio 1928", "text": "L\u2019Associazione Sportiva Dilettantistica Sapri 1928 \u00e8 stata una societ\u00e0 calcistica italiana, con sede nella citt\u00e0 cilentana di Sapri (SA). A seguito del fallimento del 2011, la squadra che rappresenta la citt\u00e0 di Sapri \u00e8 la Nuova San Vito Sapri che milita nel Girone G della Prima Categoria Campana. Nell'estate 2017 ha cambiato ufficialmente denominazione in A.S.D. Sapri 1928.\nLe partite casalinghe della squadra si svolgevono allo Stadio Italia di Sapri.\nStoria.\nStoria recente.\nNella stagione 2008-2009 si era classificata al terzo posto nel girone I ed ha vinto la Coppa Italia Serie D.\nGrazie a questi risultati ed all'esclusione di 8 societ\u00e0 professioniste, aveva acquisito il diritto di iscriversi al campionato di Lega Pro Seconda Divisione per la stagione 2009-10, risultando quinta assoluta nella graduatoria delle aventi diritto a sostituire le societ\u00e0 escluse; la Lega Italiana Calcio Professionistico, immediatamente prima di ufficializzare le ammissioni in Lega Pro Seconda Divisione in base alla graduatoria, richiedeva un impegno economico sotto forma di fideiussione di 500.000 euro (invece dei 100.000 euro stabiliti precedentemente) da garantire in pochissimi giorni. Questa inattesa novit\u00e0 ha di fatto escluso il Sapri dalla possibilit\u00e0 di essere ammesso al campionato, per il quale aveva legittimo titolo sportivo, a favore di altre squadre aventi come unico titolo la tempestiva disponibilit\u00e0 della somma richiesta all'ultimo momento. Il 21 aprile 2011 una bufera si abbatte sulla squadra della spigolatrice, che viene sequestrata dalla Guardia di Finanza di Reggio Calabria nell'ambito della operazione \"All Clean\" contro la 'ndrangheta, in quanto la societ\u00e0 aveva tra i propri soci membri che risalgono al clan della famiglia Pesce di Rosarno, alla quale nella medesima operazione gli verranno sequestrati altri beni tra cui un'altra squadra di Serie D (Cittanova Interpiana), per un ammontare di 190 milioni di euro. Nello stesso anno, il 26 luglio, diventa ufficiale la non ammissione al campionato di Serie D dopo 8 anni condotti alla perfezione dalla compagine saprese che ha pi\u00f9 volte sfiorato il salto di categoria, mancato per debiti. Vani quindi gli ultimi tentativi di Francesco Pugliese La Corte di salvare il titolo e trovare imprenditori capaci di poter garantire un futuro alla societ\u00e0 e i 18000 \u20ac necessari per l'iscrizione del club al campionato dilettantistico nazionale. Ai tifosi non resta che il ricordo dell'unico trofeo in bacheca, la Coppa Italia di Serie D, e quella finale vinta contro la Villacidrese.\nDue fallimenti nel giro di due stagioni.\nFino alla stagione 2010-2011 la societ\u00e0 Sapri Calcio SRL ha disputato la Serie D.\nDa luglio 2011 la societ\u00e0 Sapri Calcio SRL ha rinunciato alla Serie D e l'unica squadra cittadina rest\u00f2 il \"DLF Sapri\" che militava nel Girone Q di Seconda Categoria. Nel 2014 la DLF Sapri si fuse con la Nuova San Vito Calcio, che attualmente milita nel girone G di Prima Categoria.Il SAPRI calcio non si e iscritto nessun campionato calcistico attualmente \nCronistoria.\n2021/2022 non partecipa nessun campionato calcistico"}
{"id": "2468004", "revid": "25379156", "url": "https://it.wikipedia.org/wiki?curid=2468004", "title": "Laurea Honoris Causa", "text": ""}
{"id": "2468011", "revid": "446353", "url": "https://it.wikipedia.org/wiki?curid=2468011", "title": "USS Wasp (CV-7)", "text": "La USS \"Wasp\" (hull classification symbol CV-7) fu una portaerei di squadra statunitense costruita per riempire un vuoto nel tonnellaggio destinato nel settore portaerei dal trattato navale di Washington agli Stati Uniti. Questo comport\u00f2 la diminuzione del numero di caldaie e conseguentemente della potenza motrice.\nPerdita.\nLa \"Wasp\" fu affondata il 15 settembre 1942 dal sommergibile giapponese \"I-19\" con una salva di 6 siluri mentre recuperava una pattuglia aerea nei pressi di Guadalcanal, durante l'omonima campagna. Precedentemente operava nell'Atlantico per sostenere l'aviazione britannica a Malta, quindi aveva mantenuto le pattuglie aeree sopra Guadalcanal dall'agosto del 1942.\nLa USS \"Wasp\" nella finzione.\nLa USS \"Wasp\" compare all'interno del manga Zipang, di Kaiji Kawaguchi, e nella relativa trasposizione anime. La nave viene inviata a stanare e sconfiggere la \"Mirai\", il cacciatorpediniere giapponese arrivato dal Giappone del XXI secolo a causa di una tempesta magnetica. Per tentare di averne ragione, il comandante della \"Wasp\" lancia una ondata di 40 aerei in direzione della nave nemica, ma tutti i velivoli vengono intercettati e distrutti dal moderno apparato difensivo della \"Mirai\", che riporta solo un lieve danno superficiale. Successivamente, prima che possa essere lanciata una seconda ondata, la \"Wasp\" viene affondata da un siluro lanciato da un sommergibile giapponese, che nella realt\u00e0 storica fu il vero responsabile dell'affondamento della nave, ma che appare solo come \"supervisore\", per conto della marina imperiale, delle immense potenzialit\u00e0 belliche della \"Mirai\"."}
{"id": "2468012", "revid": "830939", "url": "https://it.wikipedia.org/wiki?curid=2468012", "title": "L'inafferrabile Rainer", "text": "L'inafferrabile Rainer \u00e8 una miniserie TV francese prodotta dall'emittente televisiva TF1 e da Technisovor nel 1979.\nL'edizione italiana ha avuto i dialoghi scritti da Alberto Piferi e la direzione del doppiaggio curata da Emilio Cigoli.\nTrama.\nLa serie narra le peripezie di Rainer (Louis Velle), un truffatore/ladro \"buono\", affiancato dalla compagna Lorenza (Sabine Az\u00e9ma)."}
{"id": "2468025", "revid": "254059", "url": "https://it.wikipedia.org/wiki?curid=2468025", "title": "Francesco di Borbone-Vend\u00f4me (1491-1545)", "text": "Biografia.\nFiglio di Francesco di Borbone-Vend\u00f4me e di Maria di Lussemburgo-Saint-Pol, fu conte di Saint-Pol, di Chaumont e duca d'Estouteville. Prese parte a tutte le guerre di Francesco I di Francia, per il quale fu uno dei migliori generali.\nSpos\u00f2 nel 1534 la duchessa Adriana d'Estouteville (\u20201560) dalla quale ebbe:"}
{"id": "2468028", "revid": "36426", "url": "https://it.wikipedia.org/wiki?curid=2468028", "title": "Estouteville", "text": ""}
{"id": "2468036", "revid": "1305772", "url": "https://it.wikipedia.org/wiki?curid=2468036", "title": "Saint-Pol", "text": ""}
{"id": "2468045", "revid": "124123", "url": "https://it.wikipedia.org/wiki?curid=2468045", "title": "Michelangelo Brandini", "text": "Figlio di Viviano e di Esmeralda (ritratta forse da Botticelli) fu uno stimato orefice in Firenze al soldo dei Medici. Diverse fonti lo ricordano come uno dei migliori orefici del suo tempo. Avvi\u00f2 all'arte Raffaello da Montelupo e fu padre dello scultore Baccio Bandinelli, il quale cambi\u00f2 cognome nel 1530 per ricevere l'investitura cavalleresca da parte di Carlo V. "}
{"id": "2468058", "revid": "1305772", "url": "https://it.wikipedia.org/wiki?curid=2468058", "title": "Chella", "text": ""}
{"id": "2468059", "revid": "52076", "url": "https://it.wikipedia.org/wiki?curid=2468059", "title": "Necropoli di Chella", "text": ""}
{"id": "2468066", "revid": "991694", "url": "https://it.wikipedia.org/wiki?curid=2468066", "title": "Ballspiel-Verein Borussia 09 e. V. Dortmund", "text": ""}
{"id": "2468073", "revid": "274500", "url": "https://it.wikipedia.org/wiki?curid=2468073", "title": "Storia di Timor Est", "text": "La preistoria e il periodo precoloniale.\nSecondo alcuni antropologi, un piccolo gruppo di cacciatori e agricoltori ha abitato nell'isola di Timor fin da circa 12.000 anni A.C. Vi sono documenti che provano l'esistenza di un commercio sporadico tra Timor e la Cina del VII secolo, basato principalmente sulla vendita di schiavi, cera d'api e legno di sandalo, un legno particolarmente duro usato in mobili di lusso e in profumeria, le cui foreste coprono praticamente l'intera isola. Il nome deriva dal termine Timor proposta dai malesi sull'isola dove si trova il paese, \"Timur\", che significa \"Est\".\nIl periodo coloniale portoghese.\nl primi navigatori europei a raggiungere l'isola e entrare in contatto con le popolazioni locali erano portoghesi, arrivati a Timor nel 1512 alla ricerca del legno di sandalo. Per quattro secoli i portoghesi hanno utilizzato il territorio di Timor solo a fini commerciali, esplorando le risorse naturali dell'isola. Dili, capitale di Timor portoghese, solo nel 1960 ha cominciato a fruire dell'energia elettrica e nel decennio successivo sono state realizzate le reti dell'acqua potabile e quella fognaria, scuole ed ospedali. Il resto del paese, soprattutto nelle zone rurali, ha continuato successivamente.\nIntanto, durante la seconda guerra mondiale, l'intera isola di Timor venne occupata dalle truppe giapponesi, che la tennero fino alla fine del conflitto.\nI giapponesi capitolarono ufficialmente l'11 settembre 1945, con una cerimonia che si svolse a bordo dello sloop australiano HMAS Moresby e dovettero lasciare l'isola. Ma mentre a Timor Est tornavano i portoghesi, nel 1949, con la formazione della nuova nazione Indonesiana, la parte occidentale di Timor entr\u00f2 a far parte della nuova Repubblica indonesiana.\nL'abbandono del Portogallo e l'invasione indonesiana.\nFino all'agosto 1975 il Portogallo ha guidato il processo di auto-determinazione per Timor Est, promuovendo la formazione di partiti politici, al fine di offrire indipendenza al territorio. Quando le forze filo-indonesiane attaccarono le forze portoghesi sul territorio, essi furono costretti a lasciare l'isola di Timor e il rifugio in Atauro; allora ebbe inizio la guerra civile tra il FRETILIN e il partito pro-indonesiano. FRETILIN (Fronte Rivoluzionario per Timor Est) \u00e8 emerso vittorioso da questa guerra civile ed ha dichiarato l'indipendenza il 28 novembre dello stesso anno, indipendenza che non \u00e8 stata riconosciuta dal Portogallo. La proclamazione d'indipendenza di un partito di tendenza marxista ha portato l'Indonesia ad invadere Timor Est. Il 7 dicembre truppe indonesiane sono atterrate a Dili, occupando brevemente tutta la parte orientale di Timor, nonostante il rifiuto dell'Assemblea generale e del Consiglio di Sicurezza delle Nazioni Unite, che ha riconosciuto al Portogallo il compito di amministrare il territorio. L'occupazione militare indonesiana a Timor-Leste ha reso il territorio provincia Indonesia, denominata \"Timor Timur\". Una politica di genocidio ha provocato massacri a Timor: centinaia di villaggi sono stati distrutti dai bombardamenti dell'esercito indonesiano e sono state utilizzate tonnellate di napalm contro la resistenza di Timor (chiamata FALINTIL). L'uso del \"napalm\" ha bruciato gran parte delle foreste del paese, limitando la ritirata dei guerriglieri nel fitto della vegetazione. Tuttavia la visita di Papa Giovanni Paolo II a Timor Est nel mese di ottobre 1989, \u00e8 stata caratterizzata da manifestazioni pro-indipendenza che sono state duramente represse. Il 12 novembre del 1991 l'esercito indonesiano ha sparato sui manifestanti, che hanno onorato uno studente ucciso dalla repressione nel cimitero di Santa Cruz a Dili. Circa 200 persone sono state uccise sul posto. Altri manifestanti sono stati uccisi nei giorni successivi, ai quali l'esercito indonesiano aveva dato la caccia. La causa di Timor Est per l'indipendenza acquist\u00f2 maggior impatto e riconoscimento mondiale con l'assegnazione del Premio Nobel per la Pace ai vescovi Carlos Ximenes Belo e Jos\u00e9 Ramos Horta, nel mese di ottobre 1996. Nel luglio 1997 il presidente sudafricano Nelson Mandela ha visitato il \"leader\" del FRETILIN, Xanana Gusm\u00e3o, che era in carcere. La visita ha portato a un aumento della pressione per l'indipendenza che \u00e8 stata realizzata con una soluzione negoziata.\nIl \"referendum\" per l'indipendenza.\nLa crisi economica in Asia dello stesso anno ha gravemente colpito l'Indonesia. Il regime militare di Suharto ha cominciato a subire varie pressioni, con manifestazioni sempre pi\u00f9 violente nelle strade. Tali atti portarono alle dimissioni del generale nel maggio 1998. Nel 1999 i governi di Portogallo e Indonesia hanno poi iniziato il negoziato per indire un \"referendum\" sull'indipendenza del territorio, sotto la supervisione di una missione delle Nazioni Unite. Nello stesso periodo, il governo indonesiano ha avviato programmi di sviluppo sociale, come la costruzione e la rifacimento di scuole, ospedali e strade, per promuovere una buona immagine tra la popolazione di Timor. Dall'inizio degli anni 1990, una legge approvava la presenza di milizie indonesiane per \"difendere\" gli interessi della nazione a Timor-Leste. L'esercito indonesiano aveva addestrato ed equipaggiato varie milizie, che servivano come presunta minaccia sulla popolazione durante il referendum. Nonostante le minacce, oltre il 98% della popolazione di Timor \u00e8 andata alle urne il 30 agosto 1999 per votare il referendum, e il risultato ha mostrato che il 78,5% della popolazione di Timor voleva l'indipendenza. Milizie, protette dall'esercito indonesiano, hanno scatenato un'ondata di violenza prima della proclamazione dei risultati (molte delle quali scattate a Kupang, in un'area dell'isola di Timor separata dal resto della nazione). Uomini armati hanno ucciso per le strade molte persone sospettate di aver votato per l'indipendenza. Migliaia di persone sono state separate dalle loro famiglie e forzatamente fatte salire su automezzi militari. La popolazione ha cominciato a fuggire verso le montagne ed a rifugiarsi negli edifici seri di organizzazioni internazionali e nelle chiese. Gli stranieri sono stati evacuati, lasciando Timor alla violenza dei militari indonesiani e dei miliziani. L'ONU decise di creare una forza internazionale d'intervento nella regione. Il 22 settembre del 1999 le truppe australiane, sotto l'egida dell'ONU, entrarono a Dili. Xanana Gusm\u00e3o, il leader della resistenza di Timor Est, \u00e8 stato rilasciato poco dopo.\nL'indipendenza effettiva.\nNel mese di aprile 2001 gli abitanti di Timor erano di nuovo alle urne per scegliere il nuovo leader del paese. Le elezioni hanno consacrato Gusm\u00e3o nuovo presidente di Timor Est e il 20 maggio 2002 Timor Est \u00e8 divenuta completamente indipendente. Nel secondo turno delle elezioni del 9 maggio 2007, Ramos-Horta \u00e8 stato eletto presidente della Repubblica in contrapposizione a Francisco Guterres Lu Olo. Il 6 agosto del 2007, Jos\u00e9 Ramos-Horta indic\u00f2 Xanana Gusm\u00e3o, ex presidente della repubblica, come quarto primo ministro della storia del paese. Gusm\u00e3o, capo della rinnovata CNRT, anche se al secondo posto nelle elezioni legislative di giugno con il 24,10% dei voti (dietro gli avversari di FRETILIN Francisco Lu-Olo), ha raggiunto una serie di accordi post-elettorali con alcune forze politiche d'opposizione, ottenendo una certa stabilit\u00e0 per il suo governo."}
{"id": "2468076", "revid": "2043251", "url": "https://it.wikipedia.org/wiki?curid=2468076", "title": "Francisco de Cabreza", "text": "Figlio del marchese di Moya e di Beatrice di Bobadilla, fu ordinato sacerdote e divenne arcidiacono di Toledo, vescovo di Ciudad Rodrigo e poi di Salamanca, nel cui ruolo ebbe l'onore di porre la prima pietra della Cattedrale Nuova. Nel 1517 si rec\u00f2 a Roma, dove si trovava ancora nel 1527, durante il sacco di Roma, quando si rifugi\u00f2 in Castel Sant'Angelo assieme a papa Clemente VIII."}
{"id": "2468077", "revid": "320578", "url": "https://it.wikipedia.org/wiki?curid=2468077", "title": "Francisco Bobadilla", "text": ""}
{"id": "2468078", "revid": "438678", "url": "https://it.wikipedia.org/wiki?curid=2468078", "title": "Minimal house", "text": ""}
{"id": "2468085", "revid": "1078002", "url": "https://it.wikipedia.org/wiki?curid=2468085", "title": "Bob modello Siorpaes", "text": "Il modello Siorpaes \u00e8 un particolare modello di bob da gara sviluppato da Sergio Siorpaes a partire dalla met\u00e0 degli anni sessanta. Le versioni pi\u00f9 recenti del modello Siorpaes vengono ancora usate per le competizioni agonistiche, sia su pista artificiale che, soprattutto, su pista naturale.\nStoria.\nIl modello Siorpaes nasce dalla bottega del fabbro e bobbista Sergio Siorpaes, per poter gareggiare nei campionati di bob con il fratello Gildo Siorpaes. Grazie a questi bob Sergio vinse 3 medaglie di bronzo alle olimpiadi di Innsbruck del 1964, 5 medaglie d'oro e due d'argento ai Campionati mondiali di bob, tre medaglie d'oro e una d'argento ai campionati italiani di bob mentre Guido conquist\u00f2 un bronzo olimpico. Lo stesso modello fu protagonista in tutto il mondo del bob arrivando a circa l'80% del mercato mondiale. La bottega Siorpaes produce tutt'oggi bob per competizioni agonistiche, ed \u00e8 gestita dal figlio dell'olimpionico Sergio, Marco Siorpaes.\nA Siorpaes va il merito di aver costruito il primo bob formato da due distinte sezioni e tenuto insieme da giunture. La divisione del muso dalla parte posteriore permette infatti di avere aderenza al ghiaccio sempre con tutti e quattro i pattini, cosa che con i modelli precedenti spesso non era possibile. Venne poi perfezionato il sistema di spinta con un monocolo retrattile che emergeva dal cofano e permetteva al pilota di spingere in avanti e non in obliquo, fu inoltre redistribuito il peso.\nDal 1954 al 1982 i due modelli di bob sviluppati a Cortina d'Ampezzo (Siorpaes e Podar) rimasero i pi\u00f9 affidabili ed utilizzati, anche se nel corso degli anni furono lanciati altri modelli. Nel 1978 la nuova versione del modello Siorpaes era dotata di intelaiatura completa, cosa che fino a quell'anno non era mai accaduta per i bob.\nDescrizione.\nI modelli precedenti.\nI modelli precedenti furono quasi tutti mezzi molto pericolosi e poco governabili: le competizioni agonistiche si effettuavano con il Cresta Run, in cui si curvava tramite una corda, e successivamente il bob modello Hartkopf. Questo fu il modello base di tutti i successivi.\nNegli anni '30 il designer svizzero Carl Feierabend svilupp\u00f2 e brevett\u00f2 i pattini a U, lanciandoli sul mercato. Nei primi anni cinquanta l'italiano Evaldo D'Andrea nella sua fucina di Cortina d'Ampezzo aveva costruito il primo asse posteriore munito di cuscinetti e di un cappuccio, ad aveva arrotondato la punta del bob. Era nato il bob modello Podar.\nI modelli successivi.\nNel 1978 venne presentato il modello svizzero Giobellina, ed i sovietici nel 1982 presentarono il Sigaro. Questi due modelli si rivelarono comunque meno affidabili dei modelli ampezzani. La svolta ci fu con l'avvento di un modello della Germania dell'Est, il Dresda Flugzeugwerft (1981), e con la versione del 1982 del modello Giobellina che portarono la squadra della DDR e quella elvetica ad avere l'esclusiva del podio nei Campionati mondiali di bob dal 1981 al 1985. In seguito la federazione internazionale di bob regolament\u00f2 i parametri costruttivi dei bob.\nIl bob su pista naturale.\nAttualmente il modello Siorpaes \u00e8 utilizzato assieme al modello Podar nelle competizioni agonistiche di bob su pista naturale. Rispetto alle versioni da pista artificiale, il bob da pista naturale ha mantenuto la struttura degli anni ottanta, con sviluppi maggiori sui paracolpi e modifiche allo sterzo. Il telaio \u00e8 in tubi di ferro e la carenatura comprende solamente il cofano anteriore, in quanto i lati devono essere privi di carena per permettere al frenatore (o agli interni se si tratta del bob a 4) di sporgersi dal bob per bilanciarlo sulle curve ed evitare il ribaltamento."}
{"id": "2468086", "revid": "33689", "url": "https://it.wikipedia.org/wiki?curid=2468086", "title": "Rainbow 100", "text": "Il Rainbow 100 \u00e8 un microcomputer prodotto dalla Digital Equipment Corporation (DEC) nel 1982, dotato di due processori: il primo era uno Zilog Z80 che opera alla frequenza di 4\u00a0MHz, il secondo era un Intel 8088 con frequenza di 4,81\u00a0MHz..\nPoteva operare in 3 modalit\u00e0 diverse: Modalit\u00e0 terminale VT102, modalit\u00e0 8-bit CP/M (usando il microprocessore Z80) e modalit\u00e0 MS-DOS (usando il processore 8088).\nModelli.\nIl \"Rainbow\" \u00e8 stato prodotto in 3 modelli, il \"100A\", il \"100B\" ed il \"100+\". Il modello 'A' a differenza del modello 'B' non supportava l'aggiunta di un controller per l'hard disk. Le versioni del modello 100A spedite fuori dal mercato degli Stati Uniti erano dotate di un chip contenente una ROM intercambiabile. L'utente poteva cambiare la ROM presente di default per supportare il layout della propria tastiera. Il modello 100B aveva questa selezione presente nel firmware e la scelta avveniva nella fase di boot.\nIl modello 100+ era dotato di un Hard disk ma a parte questa caratteristica era identico al modello 100B."}
{"id": "2468090", "revid": "52076", "url": "https://it.wikipedia.org/wiki?curid=2468090", "title": "Ad duas lauros", "text": ""}
{"id": "2468106", "revid": "767487", "url": "https://it.wikipedia.org/wiki?curid=2468106", "title": "Olalekan Ibrahim Babatunde", "text": "Carriera.\nCresciuto nelle giovanili del , dopo una breve esperienza ad fa il suo esordio in Serie A nella seconda parte della stagione 2002-2003, con la maglia del .\nDopo due sole presenze in Serie A, e tre nel successivo campionato di Serie B, si trasferisce prima in Belgio, al Mons, poi a Malta nel Msida Saint-Joseph (dove nel 2006 si \u00e8 aggiudicato il premio \"Miglior giocatore straniero del calcio maltese 2006\") ed infine in Danimarca nell'AC Horsens.\nNel 2008 torna a giocare in Italia con la . Con la formazione campana vince il campionato di Serie D 2008-2009 e conquista una promozione in Prima Divisione. In seguito ad un infortunio non viene riconfermato e nel 2010 lascia i rossoneri.\nNel febbraio del 2011 torna a Malta, raggiungendo l'accordo con il Birkirkara. A fine stagione lascia la squadra, in scadenza di contratto, e nel marzo 2013 si trasferisce in Lettonia, al Daugava.\nMilita in seguito nel campionato libanese di calcio con il Racing Beirut, prima di tornare in Italia nel 2015 con le maglie di (Eccellenza) e Garda (Promozione)."}
{"id": "2468110", "revid": "220256", "url": "https://it.wikipedia.org/wiki?curid=2468110", "title": "Aquila (simbolo biblico)", "text": ""}
{"id": "2468112", "revid": "767487", "url": "https://it.wikipedia.org/wiki?curid=2468112", "title": "Jonny Magall\u00f3n", "text": ""}
{"id": "2468114", "revid": "220256", "url": "https://it.wikipedia.org/wiki?curid=2468114", "title": "Leone (simbolo biblico)", "text": ""}
{"id": "2468116", "revid": "220256", "url": "https://it.wikipedia.org/wiki?curid=2468116", "title": "Uomo (simbolo biblico)", "text": ""}
{"id": "2468124", "revid": "337480", "url": "https://it.wikipedia.org/wiki?curid=2468124", "title": "Albero della gomma", "text": ""}
{"id": "2468126", "revid": "92723", "url": "https://it.wikipedia.org/wiki?curid=2468126", "title": "Movimenti metanastasici", "text": "Con l'espressione movimenti metanastasici ci si riferisce alle correnti migratorie che hanno comportato un cambiamento di habitat per le popolazioni dell'attuale Penisola balcanica, dal VI-VII secolo sino all'inizio del XX secolo. \nJovan Cviji\u0107.\nJovan Cviji\u0107, oltre ad aver coniato il termine , fece un distinguo tra cause storiche e cause economiche. In linea di massima, si possono considerare i seguenti \"avvenimenti\" come il motore che ha alimentato e mosso questi endemici \"movimenti interni\": la prima sconfitta alla Piana dei Merli del 1389, il terrore dei tributi di sangue per i Giannizzeri, gli Ayduchi (guerriglieri-predoni montanari), le guerre austro-turche del XVII secolo, i Krdzalis, orde di predoni albanesi agli ordini dei turchi che seminarono il terrore presso i cristiani tra XVIII-XIX secolo, le migrazioni causate dalle guerre di indipendenza nel XIX secolo e dal successivo ritiro dei turchi dopo le sconfitte novecentesche."}
{"id": "2468128", "revid": "108826535", "url": "https://it.wikipedia.org/wiki?curid=2468128", "title": "Angelo Massarotti", "text": "Lavor\u00f2 inizialmente con Agostino Bonisoli e poi a Roma con Carlo Cesi. Allievi del Massarotti furono Giovanni Angelo Borroni, Pietro Frassi e Sigismondo Benini."}
{"id": "2468134", "revid": "599013", "url": "https://it.wikipedia.org/wiki?curid=2468134", "title": "DR5", "text": ""}
{"id": "2468136", "revid": "219355", "url": "https://it.wikipedia.org/wiki?curid=2468136", "title": "UDPG", "text": ""}
{"id": "2468137", "revid": "219355", "url": "https://it.wikipedia.org/wiki?curid=2468137", "title": "Uridina difosfo-glucosio", "text": ""}
{"id": "2468138", "revid": "219355", "url": "https://it.wikipedia.org/wiki?curid=2468138", "title": "UDP-glucosio", "text": ""}
{"id": "2468139", "revid": "219355", "url": "https://it.wikipedia.org/wiki?curid=2468139", "title": "UDP glucosio", "text": ""}
{"id": "2468140", "revid": "219355", "url": "https://it.wikipedia.org/wiki?curid=2468140", "title": "UDPglucosio", "text": ""}
{"id": "2468141", "revid": "219355", "url": "https://it.wikipedia.org/wiki?curid=2468141", "title": "Uridina difosfo glucosio", "text": ""}
{"id": "2468142", "revid": "219355", "url": "https://it.wikipedia.org/wiki?curid=2468142", "title": "Uridina-difosfo-glucosio", "text": ""}
{"id": "2468145", "revid": "287204", "url": "https://it.wikipedia.org/wiki?curid=2468145", "title": "Grand Nomenon", "text": "Il Grand Nomenon (3.488 ) \u00e8 una montagna del Massiccio del Gran Paradiso nelle Alpi Graie. Si trova in Valle d'Aosta lungo lo spartiacque tra la Valsavarenche e la Val di Cogne a nord della pi\u00f9 alta e pi\u00f9 importante Grivola.\nCaratteristiche.\nMontagna molto slanciata e dalle belle forme anche se un po' oscurata dalla vicina e pi\u00f9 alta Grivola.\nSalita alla vetta.\nLa prima salita alla vetta avvenne il 25 giugno 1877 ad opera di F. Montaldo, A. Boggiatto e Antonio Castagneri.\nSi pu\u00f2 salire sulla vetta partendo da \"Sylvenoire\" (1.331\u00a0m), frazione di Aymavilles e passando per il \"Bivacco Mario Gontier e Casotto\" (2.323\u00a0m)."}
{"id": "2468172", "revid": "287204", "url": "https://it.wikipedia.org/wiki?curid=2468172", "title": "Pallanuoto ai Campionati mondiali di nuoto 2009 - Torneo femminile", "text": "L'8\u00aa edizione del campionato mondiale di pallanuoto femminile si \u00e8 svolta dal 19 al 31 luglio 2009 a Roma, all'interno del programma dei XIII mondiali FINA.\nIl torneo \u00e8 stato vinto per la seconda volta consecutiva, la terza in assoluto, dagli Stati Uniti.\nFase preliminare.\nGironi.\nIl sorteggio dei gironi preliminari si \u00e8 svolto nella Sala Convegni del Foro Italico il 17 aprile 2009. Le sedici partecipanti erano suddivise nelle seguenti fasce:\nI gironi estratti sono stati i seguenti:"}
{"id": "2468176", "revid": "767487", "url": "https://it.wikipedia.org/wiki?curid=2468176", "title": "Vuk - Il cucciolo di volpe", "text": "Vuk - Il cucciolo di volpe (inglese/ungherese/tedesco: \"Vuk\", svedese: \"Vuk - Den lilla r\u00e4vungen\") \u00e8 un film d'animazione del 1981, scritto da Attila Dargay, Istv\u00e1n Imre e Ede Tarbay, e diretto da Attila Dargay, tratto dal romanzo omonimo di Istv\u00e1n Fekete."}
{"id": "2468180", "revid": "57872", "url": "https://it.wikipedia.org/wiki?curid=2468180", "title": "Oratorio di Sant'Antonio Abate (Mele)", "text": "L'oratorio di Sant'Antonio Abate \u00e8 un luogo di culto cattolico situato nel comune di Mele, in via del Piano, nella citt\u00e0 metropolitana di Genova.\nStoria e descrizione.\nLa struttura dell'oratorio - composto da un'unica navata - presenta una decorazione interna tipica del XVIII secolo genovese. Ampie pareti con alte finestre ricoperte dagli stucchi eseguiti da Rocco Cantoni, incorniciano il ciclo pittorico di Carlo Giuseppe Ratti raffigurante episodi della \"Vita di sant'Antonio abate\" eseguito tra il 1777 e il 1782.\nAll'interno, in una nicchia, \u00e8 custodita una cassa processionale anonima, risalente al primo decennio del XVII secolo e raffigurante \"Sant'Antonio Abate e san Paolo di Tebe\". Secondo alcuni storici dell'arte potrebbe trattarsi di una delle pi\u00f9 antiche della Liguria . In un edificio accorpato all'oratorio \u00e8 invece ospitata una seconda cassa processionale dello scultore Anton Maria Maragliano, riproducente il medesimo soggetto della prima, ma su scala maggiore. Il gruppo maraglianesco \u00e8 stato scolpito nel 1710 per la Confraternita genovese, sita in Strada Giulia e detta dei Birri. Acquistato nel 1874 dalla locale confraternita di Mele fu accuratamente restaurato in uno specifico laboratorio di Genova in collaborazione con la Soprintendenza per i Beni storici, artistici ed etnoantropologici della Liguria. Il restauro venne finanziato da diversi enti pubblici e privati; la cassa processionale del Maragliano ha fatto ritorno il 5 giugno 2010 all'oratorio della confraternitadi Mele.\nSempre all'interno sono invece custoditi tre crocefissi processionali lignei (del tipo che in Liguria \u00e8 popolarmente chiamato \"Cristo\"), che sono utilizzati ancora oggi il 15 agosto per la processione della confraternita di Sant'Antonio Abate al santuario di Nostra Signora dell'Acquasanta.\nVerso l'altare, nel soffitto, \u00e8 presente un affresco raffigurante l\"'Ascensione\" eseguito dal pittore Gerolamo Costa nel 1809, mentre la pala d'altare \u00e8 opera di Giovanni Andrea Ansaldo che la esegu\u00ec dopo il 1625; tale dipinto subir\u00e0 negli anni successivi modifiche pittoriche da Orazio De Ferrari."}
{"id": "2468182", "revid": "6923", "url": "https://it.wikipedia.org/wiki?curid=2468182", "title": "Victor Gollancz Ltd", "text": "Victor Gollancz Ltd \u00e8 una casa editrice britannica fondata nel 1927 da Victor Gollancz (1893\u20131967) e specializzata in pubblicazioni di vario genere, fra cui spicca una celebre collana di narrativa di fantascienza (Gollancz Science Fiction). Fra gli autori pubblicati da Gollancz vi sono George Orwell (\n\"The Road to Wigan Pier\" e \"Down and Out in Paris and London\"), Daphne du Maurier (\"Rebecca, la prima moglie\") e A. J. Cronin (\"La cittadella\").\nA partire dal 2005, \u00e8 stata creata una sua divisione, la \"Gollancz Manga\", la quale pubblica diverse opere manga, tra cui \"Detective Conan\", \"Dragon Ball\", \"Fushigi y\u00fbgi\", \"Maison Ikkoku\", \"One Piece\" e \"Yu-Gi-Oh!\"."}
{"id": "2468183", "revid": "326822", "url": "https://it.wikipedia.org/wiki?curid=2468183", "title": "Gollancz Manga", "text": ""}
{"id": "2468185", "revid": "199745", "url": "https://it.wikipedia.org/wiki?curid=2468185", "title": "Euforbia cipressina", "text": " #REDIRECT Euphorbia cyparissias"}
{"id": "2468186", "revid": "1564499", "url": "https://it.wikipedia.org/wiki?curid=2468186", "title": "Fornace (disambigua)", "text": ""}
{"id": "2468191", "revid": "110157", "url": "https://it.wikipedia.org/wiki?curid=2468191", "title": "Chiesa di San Carlo Borromeo (Biasca)", "text": "La chiesa parrocchiale di San Carlo Borromeo \u00e8 un edificio religioso che si trova a Biasca, in Canton Ticino.\nStoria.\nCostruita da Giuseppe Martinoli su progetto di Carlo Maciachini, non fu mai portata a termine.\nDescrizione.\nLa chiesa ha una pianta a croce greca. La copertura \u00e8 a cupola di tipo ottagonale con una volta a padiglione."}
{"id": "2468194", "revid": "14691", "url": "https://it.wikipedia.org/wiki?curid=2468194", "title": "Crisi dei profughi dei grandi laghi", "text": ""}
{"id": "2468195", "revid": "14691", "url": "https://it.wikipedia.org/wiki?curid=2468195", "title": "Crisi dei profughi dei Grandi Laghi", "text": ""}
{"id": "2468203", "revid": "1873140", "url": "https://it.wikipedia.org/wiki?curid=2468203", "title": "Cueva del Milod\u00f3n", "text": "Il monumento naturale Cueva del Milod\u00f3n \u00e8 situato nella Patagonia cilena, 24 chilometri a nord-ovest di Puerto Natales e 270 chilometri a Nord di Punta Arenas. Il monumento \u00e8 situato lungo i fianchi delle montagne del Cerro Benitez. Vi si trovano parecchie caverne e una formazione rocciosa denominata Silla del Diablo (\"Sella del Diavolo\").\nLe caverne si sono formate in seguito all'erosione dovuta alle ondate di fango che hanno invaso il bacino di Puerto Natales, per il progressivo scioglimento dell'enorme strato di ghiaccio che lo riempiva durante l'ultima espansione dei ghiacciai del quaternario.\nIl monumento \u00e8 famoso per la scoperta, nel 1896, dei resti di un bradipo terrestre gigante denominato Mylodon (\"Mylodon darwini\"), un erbivoro di grandi dimensioni che si estinse probabilmente alla fine del Pleistocene. All'entrata del monumento \u00e8 stata sistemata una replica a grandezza naturale di un Mil\u00f3don preistorico. Le ricerche hanno permesso di datare i resti del Milodon a circa 5.000 anni fa e confermare l'esistenza di altri animali preistorici, ora estinti.\nGalleria d'immagini.\nMylodon Robustus\nFilmografia.\nNel film documentario \"Nomad - In cammino con Bruce Chatwin\" (\"Nomad: In the Footsteps of Bruce Chatwin\") di Werner Herzog, il monumento viene visitato dal regista."}
{"id": "2468207", "revid": "228587", "url": "https://it.wikipedia.org/wiki?curid=2468207", "title": "Just Like Noah's Ark", "text": "Just Like Noah's Ark \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nLa canzone (seconda traccia del concept album \"The Captain and the Kid\" e di stampo boogie) parla dell'incredibile successo conseguito da Elton e Bernie nel nuovo continente e anche dei problemi relativi alla fama. Il titolo del testo significa letteralmente \"Proprio Come L'Arca di No\u00e9\". Nella melodia \u00e8 preminente ancora una volta il pianoforte di Elton; la rockstar \u00e8 accompagnata dalla sua Elton John Band, formata da Davey Johnstone, Nigel Olsson, Bob Birch, Guy Babylon e John Mahon. Un fatto particolarmente curioso riguarda Arthur, il cane di Elton, che, spaventato nel bel mezzo della registrazione del brano, si mise ad abbaiare contro John Mahon, andando casualmente in sintonia con le percussioni e la melodia del pezzo (come ricorda il produttore Matt Still in un'intervista). Il risultato divert\u00ec molto la compagnia: alla fine della canzone si pu\u00f2 udire chiaramente la risata di Elton.\n\"Just Like Noah's Ark\" ha apprezzamenti da parte della critica, cos\u00ec come tutto l'album di provenienza."}
{"id": "2468210", "revid": "154326", "url": "https://it.wikipedia.org/wiki?curid=2468210", "title": "Don Francisco de Cabreza", "text": ""}
{"id": "2468214", "revid": "235890", "url": "https://it.wikipedia.org/wiki?curid=2468214", "title": "Antitrasformata di Laplace", "text": ""}
{"id": "2468216", "revid": "287204", "url": "https://it.wikipedia.org/wiki?curid=2468216", "title": "Caradosso", "text": "Biografia.\nFiglio dell'orafo Gian Matteo Foppa, assunse il nome del paese natio.\nDopo aver lavorato a Roma dal 1477, nel 1480 entr\u00f2 a servizio degli Sforza di Milano e consulente per la Fabbrica del Duomo, acquistando grandissima fama. I contemporanei lo celebrarono per il calamaio cesellato nel 1505 per lo studiolo di Isabella d'Este.\nQuell'anno torn\u00f2 a Roma, dove entr\u00f2 a servizio della corte papale lavorando per Giulio II, Leone X e Clemente VII. Qui conobbe Benvenuto Cellini, che sia nella \"Vita\" che nel \"Trattato di Oreficeria\" lo lod\u00f2 come il migliore medaglista della sua epoca.\nOpere.\nTra le molte \"minuterie\" che esegu\u00ec oggi sono note solo alcune medaglie, di grande accuratezza tecnica e con una plasticit\u00e0 robusta permeata di classicismo. Si conoscono varie opere in bronzo sparse in vari musei, dal Castello Sforzesco di Milano al Bargello di Firenze.\nDurante il suo primo soggiorno romano realizz\u00f2 le portelle in bronzo del reliquiario delle catene di San Pietro.\nPer Isabella d'Este realizz\u00f2 un vaso formato da una cinquantina di pezzi di cristallo intagliato e un calamaio di argento decorato con importanti bassorilievi a sfondo mitico, quali \"Ratto di Ganimede\", \"Ercole e Caco\", \"Ercole e il leone Nemeo\"."}
{"id": "2468217", "revid": "36426", "url": "https://it.wikipedia.org/wiki?curid=2468217", "title": "Cristoforo Foppa", "text": ""}
{"id": "2468222", "revid": "287204", "url": "https://it.wikipedia.org/wiki?curid=2468222", "title": "Pierluigi Sopelsa", "text": "Nasce a Firenze, ma pochi anni dopo la sua nascita la famiglia si trasferisce al Lido di Venezia.\nAllievo dell'Accademia delle Belle Arti di Venezia, studia scultura sotto la guida di Toni Lucarda, e si diploma negli anni '39 -'40.\nIl suo sviluppo artistico va visto in relazione al contesto culturale veneziano di quegli anni nei quali fiorivano le prime attivit\u00e0 della Biennale di Venezia e della Fondazione Bevilacqua la Masa, istituzioni a cui ha preso parte con entusiasmo proprio e della giuria, che ammir\u00f2 in particolare un grande gesso intitolato \"\u201cVecchio mondo\u201d\" opera di radice verista \u2013 espressionista dai tratti molto essenziali.\nOpere.\nSempre teso alla elaborazione di un proprio linguaggio, Sopelsa ha fatto della scultura un mezzo di indagine della natura e uno strumento attraverso cui scoprire le leggi misteriose e perfette del divino.\nNella sua vasta produzione, infatti, \u00e8 dominante il tema religioso e i suoi lavori arricchiscono molte chiese veneziane.\nNel 1986 per la chiesa di Santo Stefano, a Venezia, Sopelsa crea otto formelle narranti episodi tratti dal Vecchio e dal Nuovo Testamento, collocate sulla grande porta bronzea di ingresso al chiostro. In alto alla porta, i ritratti di tre Papi veneziani, San Pio X, Papa Giovanni XXIII e Giovanni Paolo I.\nNumerosissime le opere al Lido: nella chiesa di Sant'Antonio il monumentale Altar Maggiore, ornato dalle statue raffiguranti la Madonna, San Giuseppe, San Pietro, Sant'Antonio e San Marco, e il leggio di marmo bianco con la figura di una Madonna Accogliente rivolta a braccia tese verso i fedeli.\nDel 1990 \u00e8 la statua bronzea di S. Giuseppe Moscati nella Chiesa del Ges\u00f9 Nuovo, Napoli.\nDel 1991 \u00e8 il capitello del piazzale, all'interno del quale viene collocata una statua in bronzo dorato raffigurante la Madonna che tiene stretto fra le mani un rosario.\nNella chiesa di Santa Maria Elisabetta, ancora al Lido, i due angeli offerenti che sostengono l'altare di legno risalgono al 1989; accanto sono posti un porta cero scolpito con le storie di Cristo e un leggio per le Sacre Scritture, recante le effigi simboliche dei quattro Evangelisti.\nSopelsa lavora anche per la terza chiesa parrocchiale del Lido, intitolata a Sant'Ignazio, ideando una straordinaria Via Crucis in formelle di terracotta e i pannelli in bronzo dell'ambone.\nPer l'Ospedale San Camillo, realizza una Madonna col Bambino in bronzo, che ricorda quella esposta nella nicchia del piazzale Sant'Antonio.\nInfine, dalla Chiesa delle Suore Bianche gli sono commissionati due angioletti portacandele. \nAlcune sculture si trovano nel Seminario della chiesa della Salute, nella chiesa della Madonna dell'Orto, nella chiesa veneziana di San Canciano (per la quale ha creato un busto di Santa Rita da Cascia) e a Pellestrina all'imbarco per il ferry\u00a0\u2013 boat che conduce al Lido, dove una grande Madonna Accogliente apre maternamente le braccia verso i fedeli.\nMolte altre opere sono collocate nella terraferma veneziana: a Ca' Savio, nella chiesa di San Francesco ad Litus (la statua del Santo, le formelle in bronzo della porta, il grande Cristo, una delle opere di maggior intensit\u00e0), nella scuola media di Eraclea (per la quale ha creato un giovinetto che domina un puledro senza briglia e staffe), e a Marghera, nella chiesa di San Michele Arcangelo.\nNel 1988 Sopelsa partecipa alla mostra veneziana intitolata \u201cLa spiritualit\u00e0 nel mondo d'oggi\u201d, una rassegna d'arte sacra organizzata dall'UCAI (Unione Cattolici Artisti Italiani), alla quale Sopelsa partecipa con un \u201cCristo portacroce\u201d in bronzo.\nIn tutti questi lavori, come quasi sempre nella sua arte, \u00e8 forte il riferimento alla religiosit\u00e0 e alla sua profonda fede. Dice il maestro: \u201c Sono credente. L'arte sacra mi d\u00e0 la possibilit\u00e0 di creare col pensiero, di creare queste figure come le vedo secondo la fede\u201d."}
{"id": "2468224", "revid": "1718925", "url": "https://it.wikipedia.org/wiki?curid=2468224", "title": "Benzoato di potassio", "text": "Il benzoato di potassio (E212), \u00e8 un conservante alimentare che inibisce la crescita di muffa e la fermentazione degli alimenti, e alcuni batteri. Agisce meglio nei prodotti a basso pH (inferiore a 4,5) nella forma di acido benzoico.\nCibi e bevande acidi come succhi di frutta, bibite gasate e sottaceti possono essere conservati con benzoato di potassio. \u00c8 approvato per l'utilizzo nella maggioranza dei Paesi, inclusi Canada, U.S.A e l'Unione Europea (dove \u00e8 contrassegnato dal codice E212).\nSintesi.\nIl modo pi\u00f9 comune di produrre benzoato di potassio \u00e8 attraverso l'ossidazione di toluene. Tuttavia esiste un'altra forma di sintesi del benzoato di potassio: facendo reagire benzoato di metile con tioacetato di potassio.\nMeccanismo di conservazione.\nL'azione del conservante inizia con l'assorbimento dell'acido benzoico dentro la cellula. Se il pH intracellulare varia a 5 o meno, la fermentazione anaerobica del glucosio tramite 6-fosfofruttochinasi diminuisce del 95%.\nSicurezza e salute.\nCombinato con l'acido ascorbico (vitamina C), il benzoato di potassio pu\u00f2 formare benzene, un noto cancerogeno.\nIl calore, la luce e la scadenza dell'alimento possono influenzare il tasso al quale il benzene si forma.\nIl benzoato di potassio \u00e8 moderatamente irritante per la pelle, occhi e mucose."}
{"id": "2468229", "revid": "92723", "url": "https://it.wikipedia.org/wiki?curid=2468229", "title": "Campionato europeo di scherma 2009", "text": "La XXII edizione del campionato europeo di scherma si \u00e8 svolta presso la Fiera Internazionale di Plovdiv in Bulgaria, dal 13 al 19 luglio 2009. L'organizzazione dell'evento \u00e8 stata curata dalla federazione bulgara di scherma, sotto l'egida della Confederazione Europea di Scherma. Dei dodici titoli in palio durante la manifestazione ben cinque sono stati conquistati dalla nazionale italiana di scherma, che con 370 punti si \u00e8 aggiudicata anche la classifica valevole per la \"Coppa delle Nazioni\", superando Germania (328) e Francia (322). Fra gli atleti spiccano i nomi degli italiani Valentina Vezzali (Fioretto femminile) ed Andrea Baldini (Fioretto maschile) e quello dell'ucraina Ol'ha Charlan (Sciabola femminile), dominatori nelle rispettive armi dove hanno vinto sia l'oro del torneo individuale che quello del torneo a squadre insieme ai loro compagni."}
{"id": "2468232", "revid": "697352", "url": "https://it.wikipedia.org/wiki?curid=2468232", "title": "Wouldn't Have You Any Other Way (NYC)", "text": "Wouldn't Have You Any Other Way (NYC) \u00e8 un brano dell'album di Elton John \"The Captain and the Kid\", di cui \u00e8 la terza traccia. Fu scritto dallo stesso John insieme a Taupin.\nIl brano.\nLa canzone costituisce la terza traccia del concept album \"The Captain and the Kid\" del 2006; parla dell'amore provato da Bernie ed Elton nei confronti di New York (va effettivamente detto che essi conseguirono il successo negli Stati Uniti, dopo essere stati ignorati per diversi anni nel Regno Unito); la citt\u00e0 era gi\u00e0 stata il tema portante di brani come \"Mona Lisas and Mad Hatters\" (in \"Empty Garden\" costituiva lo sfondo della vicenda narrata da Bernie), e nel testo della canzone in questione viene citato anche il gangster Joe Gallo, ucciso proprio nella metropoli. Il titolo della canzone significa letteralmente \"Non Ti Avrei In Nessun Altro Modo (New York City)\". Musicalmente parlando, si rivela importante il pianoforte di Elton; la rockstar \u00e8 accompagnata dalla sua Elton John Band, formata da Davey Johnstone, Nigel Olsson, Bob Birch, Guy Babylon e John Mahon: essa si cimenta anche ai cori.\n\"Wouldn't Have You Any Other Way (NYC)\" ha ricevuto molti apprezzamenti da parte della critica, cos\u00ec come tutto l'album di provenienza."}
{"id": "2468234", "revid": "28592", "url": "https://it.wikipedia.org/wiki?curid=2468234", "title": "Segretario generale del Partito comunista dell'Unione Sovietica", "text": ""}
{"id": "2468244", "revid": "114201102", "url": "https://it.wikipedia.org/wiki?curid=2468244", "title": "Ferruccio Ulivi", "text": "Biografia.\nLaureato a Firenze in Giurisprudenza nel 1934, scrittore, poeta, critico letterario, \u00e8 stato docente di letteratura italiana presso le Universit\u00e0 di Bari, Perugia e Roma \"La Sapienza\" e saggista (con importanti contributi su Manzoni , Tasso, Carducci, Nievo, D'Annunzio, Petrarca e Boiardo), e quella di raffinato narratore .\nDopo essersi formato tra il caff\u00e8 letterario del circolo delle \"Giubbe Rosse\", frequentato fra i molti da Montale e Carlo Bo, e numerosi altri centri culturali del tempo, ha collaborato con riviste quali \"Letteratura\" e \"Campo di Marte\", dirette rispettivamente da Bonsanti e da Pratolini e Gatti. Nel 1941 si trasfer\u00ec a Roma, dove lavor\u00f2 sotto Giulio Carlo Argan al Ministero dell'Educazione Nazionale, poi Ministero della Pubblica Istruzione. Dal dopoguerra ha dedicato sempre maggiore tempo alla carriera universitaria, inizialmente a Bari, poi a Perugia e infine dal 1970 a Roma all'Universit\u00e0 \"La Sapienza\".\nSin dai primi anni ha maturato amicizie con letterati e artisti del suo tempo, tra cui Montale, Rosai, Pasolini, Gentilini e altri numerosi frequentatori dei salotti letterari di quegli anni .\nHa vissuto gran parte della sua vita a Roma, animando spesso il dibattito critico, con una particolare attenzione alla poesia contemporanea e alla letteratura del '500 e del '700. Parte della sua biblioteca, arricchita negli anni da numerose opere della letteratura italiana e straniera, dall'et\u00e0 classica a quella contemporanea \u00e8 stata donata al Gabinetto Viesseux di Firenze, in cui \u00e8 istituito a suo nome un Fondo letterario.\nGli sono stati assegnati numerosi premi letterari, fra cui il Premio Selezione Campiello, il Premio Letterario Basilicata, il Premio Nazionale Rhegium Julii per la narrativa, il Montefeltro e il Camposampiero.\nHa collaborato con la casa editrice Newton Compton, per la quale ha curato numerosi volumi.\n\u00c8 sepolto nel cimitero di Poggio Moiano, nell'Alta Sabina, luogo che amava e che frequentava costantemente. Alla sua figura \u00e8 stato intitolato l'Istituto Comprensivo del comune.\nNote.\nFerruccio Ulivi (1975) racconta di Inella Labor"}
{"id": "2468246", "revid": "124671715", "url": "https://it.wikipedia.org/wiki?curid=2468246", "title": "Lorenzo Cybo", "text": "Biografia.\nEra figlio di Franceschetto Cybo e di Maddalena de' Medici: suo nonno paterno era papa Innocenzo VIII, l'avo materno era Lorenzo il Magnifico e suo zio papa Leone X. Fu proprio questi a consigliargli il vantaggioso matrimonio con la marchesa Ricciarda Malaspina (14 maggio 1520), erede dell'omonima stirpe, dando origine al ramo dinastico Cybo-Malaspina, marchesi, principi, poi duchi di Massa e Carrara fino al 1829.\nIl 25 luglio 1519 eredit\u00f2 il feudo paterno di Ferentillo, presso Terni, nello Stato Pontificio, e lo govern\u00f2 fino alla morte, anche se preferiva farlo da Roma, attraverso un vicario.\nNel 1524 il famoso pittore Parmigianino gli fece un ritratto che poneva in risalto i lineamenti fini ed il bell'aspetto (Statens Museum For Kunst, Copenaghen): Lorenzo aveva 24 anni ed era comandante delle guardie papali.\nDopo un soggiorno alla corte di Francia, fu dal 1524 governatore di Spoleto, e dal 1530 comandante generale dello Stato Pontificio, grazie anche all'influente posizione nella curia di suo fratello Innocenzo.\nLa moglie ebbe un carattere definito \"fiero e perverso\", che fu all'origine di numerosi dissensi familiari, culminati nell'evento tragico della morte del figlio Giulio. Ricciarda ottenne il permesso imperiale, il 21 marzo 1530, di associare Lorenzo al governo del marchesato. Nel 1541 l'imperiosa donna gli revoc\u00f2 la coreggenza, dato che il Cybo soggiornava quasi sempre a Roma, dedito ai piaceri della vita, piuttosto che a collaborare nell'amministrazione dello staterello.\nMor\u00ec a Pisa nel 1549, all'et\u00e0 di 49 anni: lo scultore di Pietrasanta Stagio Stagi scolp\u00ec per lui un magnifico sarcofago con la figura giacente che ancora oggi si pu\u00f2 ammirare nella cripta del duomo di Massa: nella tomba furono inumati il primogenito Giulio (nel 1573) e la moglie Ricciarda, per volere del figlio minore Alberico I.\nNella contea di Ferentillo gli succeder\u00e0 il figlio Alberico I\nche, nel 1553, subentrer\u00e0 anche alla madre, con l'obbligo di aggiungere al suo cognome naturale quello dei Malaspina.\nFigli.\nA questi figli si aggiunse Ottavio, illegittimo, dottore in giurisprudenza: morto dopo il 1580 e sepolto nella chiesa di Santa Maria sopra Minerva di Roma."}
{"id": "2468250", "revid": "320578", "url": "https://it.wikipedia.org/wiki?curid=2468250", "title": "Lorenzo Cybo Malaspina", "text": ""}
{"id": "2468251", "revid": "320578", "url": "https://it.wikipedia.org/wiki?curid=2468251", "title": "Lorenzo Cibo Malaspina", "text": ""}
{"id": "2468252", "revid": "1982", "url": "https://it.wikipedia.org/wiki?curid=2468252", "title": "Gostivar", "text": "Gostivar (in macedone \"\u0413\u043e\u0441\u0442\u0438\u0432\u0430\u0440\", in albanese \"Gostivari\") \u00e8 una citt\u00e0 della Macedonia del Nord. \u00c8 una delle pi\u00f9 grandi municipalit\u00e0 del Paese, con una popolazione di 81.042 abitanti quasi tutti albanesi (secondo il censimento del 2002). La sede municipale \u00e8 in localit\u00e0 Gostivar. Dal 2003 i comuni rurali di Vrutok, Dolna Banjica, Srbinovo e \u010cegrane furono inclusi nella municipalit\u00e0 di Gostivar. \nIl calciatore naturalizzato svizzero Admir Mehmedi \u00e8 nato qui.\nGeografia fisica.\nIl comune \u00e8 situato nella parte occidentale del paese e confina con Mavrovo e Rostu\u0161a, Zajas e Oslomej a sud, Makedonski Brod a est, Brvenica e Vrap\u010di\u0161te a nord, Albania e Kosovo a ovest.\nSociet\u00e0.\nEvoluzione demografica.\nSecondo i dati del censimento del 2002 il comune ha una popolazione di 81 042 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:\nInfrastrutture e trasporti.\nGostivar ha buoni collegamenti stradali e ferroviari con le altre citt\u00e0 della regione, come Tetovo, Skopje, Ki\u010devo e Ocrida; nel 1995 \u00e8 stata costruita l'autostrada A2 lunga 24\u00a0km, da Gostivar a Tetovo.\nLuoghi abitati.\nIl comune dispone di 35 posti abitati, una citt\u00e0 e 34 villaggi .\nLuoghi abitati in Gostivar\nBalin Dol, Beloviste, Brodec, Vrutok, Gornja Banjica, Gornja \u0110onovica, Gornje Jelovce, Debre\u0161e, Donja Banjica, Donja \u0110onovica, Donje Jelovce, \u017delezna Reka, Zdunje, Korito, Kunovo, Lakavica, Le\u0161nica, Malo Turcane, Merdita, Mitrovi Krsti, Padali\u0161te, Pe\u010dkovo, Simnica, Srbinovo, Su\u0161ica, Strajane, Raven, Recane, Trnovo, Tum\u010devi\u0161te, Forino, \u010cajle, \u010cegrane\nSport.\nIn citt\u00e0 ha sede la squadra di basket K.K. Gostivar protagonista nel massimo campionato nazionale."}
{"id": "2468253", "revid": "1876278", "url": "https://it.wikipedia.org/wiki?curid=2468253", "title": "Cybo-Malaspina", "text": "La famiglia Cybo-Malaspina \u00e8 stata la casata principesca italiana che ha regnato nel ducato di Massa e Carrara dal 1553 al 1790.\nStoria.\nAntonio Alberico II Malaspina era divenuto nel 1481 \"Marchese di Massa e signore sovrano di Carrara\", carica che condivideva con il proprio fratello Francesco (morto nel 1484). Nel 1483 questi si ribell\u00f2 ad Antonio: fu per\u00f2 sconfitto, esiliato e assunse lo \"status\" di pretendente al trono e la sua legittima discendenza maschile si estinguer\u00e0 nel 1835. Sprovvisto di eredi maschi, in contrasto con le norme per la successione dei Malaspina che escludevano le donne, Antonio Alberico II design\u00f2 successore dei feudi la figlia primogenita avuta da Lucrezia d'Este, Eleonora, che convol\u00f2 a nozze nel 1515 con il ricco nobile genovese Scipione Fieschi, conte di Lavagna e patrizio della repubblica, al fine di usufruire del sostegno della potente vicina; lo stesso anno, tuttavia, la sposa mor\u00ec.\nPassato il periodo di lutto, l'anno successivo il Marchese fece sposare la secondogenita Ricciarda con il vedovo, gi\u00e0 suo cognato: il matrimonio dur\u00f2 quattro anni, fino alla scomparsa dello sposo, ma \u00e8 privo di eredi. L'anno prima, nel 1519, Antonio Alberico II mor\u00ec, e fu la figlia a succedergli come prima sovrana di Massa e Carrara. Giovane (22 anni), vedova, orfana, con diritti opinabili sul marchesato, la Marchesa intravide la soluzione di questi problemi in un legame matrimoniale con qualche influente casato italiano, e il 14 maggio 1520 convol\u00f2 a seconde nozze con Lorenzo Cybo (1500-1549), conte di Ferentillo, secondogenito di Franceschetto Cybo (rampollo di papa Innocenzo VIII) e di Maddalena de' Medici (figlia di Lorenzo il Magnifico): lo sposo godette dell'appoggio di Genova e di Roma, essendo il pontefice Leone X suo zio, ed il cardinale Innocenzo Cybo suo fratello. Lorenzo \u00e8 tuttora conosciuto per il pregevole ritratto che gli fece il famoso pittore Parmigianino (1503-1540) quando aveva 24 anni e ricopriva la carica di comandante delle guardie papali (conservato nello \"Statens Museum For Kunst\", Copenaghen).\nDalle nozze di Ricciarda con Lorenzo origin\u00f2 la dinastia Cybo-Malaspina (il primo fu Alberico I), l'ultima esponente della quale sar\u00e0 la duchessa Maria Teresa (1725-1790), consorte del duca di Modena e Reggio, Ercole III d'Este. La loro erede Maria Beatrice (1750-1829), sar\u00e0 duchessa di Massa e principessa di Carrara: alla sua morte il feudo fu annesso al ducato di Modena e Reggio, governato dal quintogenito Francesco IV, nato dall'unione con Ferdinando d'Asburgo-Este, figlio dell'imperatrice Maria Teresa d'Austria. La stirpe si estinse nel 1875 con l'ex duca Francesco V, privo di prole maschile."}
{"id": "2468254", "revid": "179980", "url": "https://it.wikipedia.org/wiki?curid=2468254", "title": "Coppa del Cile", "text": ""}
{"id": "2468256", "revid": "28592", "url": "https://it.wikipedia.org/wiki?curid=2468256", "title": "Circolo polare Artico", "text": ""}
{"id": "2468257", "revid": "767487", "url": "https://it.wikipedia.org/wiki?curid=2468257", "title": "Freshman", "text": "Il termine inglese freshman indica, negli Stati Uniti, gli studenti al primo anno di studi, ovvero le matricole, che possono essere di \"high school\" o universitari. La parola \u00e8 un portmanteau che deriva da \"fresh\" (fresco) e \"man\" (uomo), ma si rivolge per estensione anche alle donne. Nel Regno Unito il termine pi\u00f9 utilizzato \u00e8 fresher. Ai freshmen o freshers sono spesso dedicati molti eventi, come settimane di orientamento denominate \"Fresher's Week\", per aiutarli a ambientarsi nel loro nuovo luogo di studio e conoscere gli altri studenti.\nNello sport professionistico, in particolare, \"freshman\" indica i giocatori al primo anno di carriera. Nell'NBA, il termine \u00e8 stato sostituito dalla parola \"rookie\"."}
{"id": "2468258", "revid": "25383312", "url": "https://it.wikipedia.org/wiki?curid=2468258", "title": "Ammuina", "text": ""}
{"id": "2468260", "revid": "36426", "url": "https://it.wikipedia.org/wiki?curid=2468260", "title": "Lorenzo Cibo", "text": ""}
{"id": "2468262", "revid": "62748", "url": "https://it.wikipedia.org/wiki?curid=2468262", "title": "Sindrome di de Clerambault", "text": ""}
{"id": "2468266", "revid": "174925", "url": "https://it.wikipedia.org/wiki?curid=2468266", "title": "Teorema di inversione di Fourier", "text": "In matematica, il teorema di inversione di Fourier, definisce le condizioni di esistenza per l'inversa della trasformata di Fourier, detta anche antitrasformata di Fourier, la quale permette di risalire ad una funzione formula_1 conoscendo la sua trasformata formula_2 attraverso la formula di inversione di Fourier. \nUna versione alternativa del teorema \u00e8 il teorema di inversione di Mellin, che pu\u00f2 essere applicato anche alla trasformata di Fourier grazie alla semplice relazione che le lega.\nIl teorema.\nIl teorema di inversione di Fourier afferma che se formula_3 e la sua trasformata appartengono ad formula_4 allora vale la formula di inversione:\nIn modo informale si pu\u00f2 affermare che, all'aumentare dell'ampiezza dell'intervallo sul quale si calcola la serie di Fourier di una funzione, la somma della serie approssima il valore della trasformata inversa.\nIn questo modo \u00e8 possibile risalire ad una funzione a partire dalla sua trasformata. Essa si esprime dicendo che matematicamente una funzione formula_1 \u00e8 scomponibile come la somma infinita su tutte le frequenze di sinusoidi con peso pari alla trasformata o spettro formula_2 di formula_1. Equivalentemente in termini fisici si dice invece che la grandezza formula_1 \u00e8 data dalla sovrapposizione di infinite onde a differente frequenza con peso pari alla trasformata o spettro di formula_1.\nA differenza del caso della serie di Fourier in cui la funzione \u00e8 a quadrato sommabile, tuttavia, il teorema di inversione assume che formula_3 sia integrabile secondo Lebesgue, ovvero:\nPer esempio la funzione a rettangolo:\nha come trasformata di Fourier:\nIn questo caso i teoremi di inversione indagano la convergenza dell'integrale\nAl contrario, se abbiamo una distribuzione temperata allora la trasformata di Fourier \u00e8 a sua volta una distribuzione temperata, e la formula di inversione \u00e8 dimostrata pi\u00f9 semplicemente.\nDimostrazione.\nSi consideri la trasformata di Fourier di una funzione nello spazio di Schwartz. Tale spazio contiene funzioni lisce formula_16 tali che, per ogni multi-indice formula_17 e formula_18 si abbia:\nTali funzioni sono integrabili, e la trasformata di una funzione di Schwartz \u00e8 una funzione di Schwartz. Si usi la convenzione che\ne si ricordi che per una funzione di Schwartz si ha:\nPer dimostrare il teorema \u00e8 necessario utilizzare i seguenti fatti:\nSi definisca formula_31. Allora:\nSia ora:\nDenotando con formula_34 la convoluzione, formula_35 \u00e8 un'approssimazione all'identit\u00e0:\ndove la convergenza \u00e8 uniforme per funzioni uniformemente continue e limitate.\nSi pu\u00f2 dimostrare la formula di inversione notando che per il teorema della convergenza dominata si ha:\ne definendo:\nApplicando quindi il secondo e terzo punto definiti in precedenza:\nSi pu\u00f2 quindi fare la trasformata di formula_23 nell'ultimo integrale ottenendo:\novvero la convoluzione di \"\u0192\" con l'approssimazione all'identit\u00e0. Quindi:\nQuesto stabilisce che la trasformata di Fourier \u00e8 invertibile sullo spazio di Schwartz. In particolare \u00e8 limitata in formula_43 e le funzioni di Schwartz sono dense in formula_43. La trasformata e la sua inversa allora si estendono a operatori lineari limitati formula_45 su tutto formula_43 per i quali formula_47, con formula_48 l'identit\u00e0."}
{"id": "2468271", "revid": "599013", "url": "https://it.wikipedia.org/wiki?curid=2468271", "title": "Adam Confoy", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Australia, al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed . Quattro anni pi\u00f9 tardi \u00e8 stato selezionato per la spedizione australiana al FIFA Futsal World Championship 2000 in Guatemala, dove ugualmente i \"socceroos\" non sono andati oltre il primo turno."}
{"id": "2468273", "revid": "666668", "url": "https://it.wikipedia.org/wiki?curid=2468273", "title": "Robert Perinovic", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Australia al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed ."}
{"id": "2468278", "revid": "28592", "url": "https://it.wikipedia.org/wiki?curid=2468278", "title": "Storici dell'arte", "text": ""}
{"id": "2468279", "revid": "599013", "url": "https://it.wikipedia.org/wiki?curid=2468279", "title": "Giorgio Anglesio", "text": "Il Comune di Torino gli ha intitolato un giardino in zona San Salvario, tra via Madama Cristina e Corso Dante, in data 5 novembre 2015."}
{"id": "2468280", "revid": "220256", "url": "https://it.wikipedia.org/wiki?curid=2468280", "title": "Secondo avvento", "text": ""}
{"id": "2468282", "revid": "124123", "url": "https://it.wikipedia.org/wiki?curid=2468282", "title": "Alberto Pellegrino", "text": "Si form\u00f2 nella Sala di Scherma del club milanese Societ\u00e0 del Giardino, tempio della scherma meneghina.\nLe sue vittorie internazionali avvennero in squadre spesso capitanate da Edoardo Mangiarotti.\nA fine carriera ricopr\u00ec vari ruoli istituzionali, tra cui quello di presidente della stessa Sala di Scherma della Societ\u00e0 del Giardino.\nDopo la sua morte, in questo stesso luogo viene istituito a suo nome un trofeo di scherma.\nVenne sepolto al cimitero di Bruzzano."}
{"id": "2468283", "revid": "830939", "url": "https://it.wikipedia.org/wiki?curid=2468283", "title": "Sabyinyo", "text": "Il monte Sabyinyo (scritto anche Sabinyo o Sabinio) \u00e8 un vulcano estinto nella catena dei monti Virunga, in Africa orientale. \nLa vetta del monte (3.645\u00a0m) segna il punto di intersezione fra i confini di Repubblica Democratica del Congo, Uganda e Ruanda, e di tre parchi nazionali: il Parco nazionale dei Virunga (Congo), il Parco Nazionale dei Vulcani (Ruanda) e il Parco nazionale dei gorilla di Mgahinga (Uganda). \nLa foresta sulle pendici del Sabyinyo \u00e8 l'habitat del gorilla di montagna."}
{"id": "2468284", "revid": "57342", "url": "https://it.wikipedia.org/wiki?curid=2468284", "title": "Luigi Carpaneda", "text": "Biografia.\nReduce alpino della 4\u00aa Divisione alpina \"Monterosa\" della RSI (Battaglione Tirano - 11\u00aa Compagnia), e Presidente dell'Associazione degli Appartenenti alla Divisione Alpina Monterosa dal 26 settembre 2009, era di professione ingegnere.\nAi giochi olimpici di Melbourne si aggiudic\u00f2 l'oro nel fioretto maschile a squadre, con Edoardo Mangiarotti, Manlio Di Rosa, Giancarlo Bergamini, Antonio Spallino e Vittorio Lucarelli. Alle seguenti Olimpiadi di Roma la squadra azzurra, composta da Carpaneda, Mangiarotti, Alberto Pellegrino, Mario Curletto ed Aldo Aureggi, venne superata dalla Russia e si aggiudic\u00f2 la medaglia d'argento.\nCarpaneda vinse anche il titolo mondiale a squadre nel fioretto maschile (Roma, 1955) ed il bronzo a squadre (Parigi, 1957). Divenne presidente della Societ\u00e0 del Giardino di Milano e consigliere della Federazione Italiana Scherma.\nAppassionato velista, vinse la Three Quarter Ton cup con il suo Botta Dritta nel 1981, fu presidente della commissione Altomare della Federazione Italiana Vela e fu per cinque volte capitano della squadra italiana all'Admiral's Cup. Fu infine presidente onorario di Mascalzone Latino.\nSpos\u00f2 Milly Suvini.\nHa perduto la vita a dicembre 2011 all'et\u00e0 di 86 anni, travolto da un'auto di fronte alla sua casa di Milano, in piazza Principessa Clotilde."}
{"id": "2468285", "revid": "1184093", "url": "https://it.wikipedia.org/wiki?curid=2468285", "title": "Naismith College Player of the Year", "text": "Il premio Naismith College Player of the Year \u00e8 il premio conferito dall'Atlanta Tipoff Club al miglior giocatore ed alla miglior giocatrice del campionato di pallacanestro NCAA Division I. Il premio maschile venne istituito nella stagione 1968-1969 e venne ricevuto da Lew Alcindor, oggi noto come Kareem Abdul-Jabbar; il premio femminile venne istituito nel 1983.\nIl premio \u00e8 intitolato in onore a James Naismith, l'inventore della pallacanestro, ed \u00e8 stato scolpito nel 1983 da Martin C. Dawe di Atlanta. Ogni vincitore riceve una copia in bronzo."}
{"id": "2468287", "revid": "69794", "url": "https://it.wikipedia.org/wiki?curid=2468287", "title": "Premio Naismith", "text": "Il premio Naismith \u00e8 un premio di pallacanestro intitolato in onore di James Naismith ed assegnato dall'Atlanta Tipoff Club.\nAltri premi Naismith non assegnati dall'Atlanta Tipoff Club:"}
{"id": "2468288", "revid": "14691", "url": "https://it.wikipedia.org/wiki?curid=2468288", "title": "Sabinyo", "text": ""}
{"id": "2468289", "revid": "1573940", "url": "https://it.wikipedia.org/wiki?curid=2468289", "title": "Vittorio Lucarelli", "text": ""}
{"id": "2468290", "revid": "14691", "url": "https://it.wikipedia.org/wiki?curid=2468290", "title": "Sabinio", "text": ""}
{"id": "2468292", "revid": "767487", "url": "https://it.wikipedia.org/wiki?curid=2468292", "title": "Bartolomeo Concini", "text": "Biografia.\nOriginario del Valdarno, divenne il favorito di Lucrezia de' Medici, figlia di Lorenzo il Magnifico, che lo aiut\u00f2 nella carriere giudiziaria. Diventato confidente e segretario di Cosimo I, ottenne da lui importanti incaririchi e il titolo di conte di Penna. Apparteneva ad un'antichissima e nobile famiglia toscana direttamente discendente dai Conti di Catenaia. Venne annoverata tra i Principi del Sacro Romano Impero gi\u00e0 da Federico Barbarossa. Era figlio di ser Giovanni Battista e di Elisabetta Menchi, figlia di un notaio di Montevarchi e appartenente a una famiglia nobile della citt\u00e0.\nBartolomeo Concini spos\u00f2 Margherita Bartoli (sorella di quel Cosimo Bartoli che fu ambasciatore fiorentino a Venezia e il cui padre Matteo fu Podest\u00e0 di Pistoia nel 1513) ed ebbe, tra gli altri, Giovanni Battista, che fu Lettore di Diritto Canonico all'Universit\u00e0 di Pisa nel 1560, Auditore della Sacra Rota a Mantova nel 1562, Cavaliere e Commendatore dell'Ordine di Santo Stefano dall'8-III-1563 (indossa l'Abito il 14-III-1563), Gran Cancelliere facente funzioni dell'Ordine di Santo Stefano nel 1569, ambasciatore a Vienna dal IV-1571 e nel 1577, Auditore della giurisdizione e Primo Segretario del Granduca di Firenze dal 16-V-1576, Senatore nel 1576. Egli spos\u00f2 Camilla Miniati, figlia di Antonio, Patrizio di Firenze ed ebbe numerosi figli. Tra questi possono essere ricordati, Bartolomeo che venne eletto nel 1615 senatore del granducato di Toscana, e spos\u00f2 Alessandra di Filippo Antinori. Mentre, l'altro figlio, Concino divenne primo gentiluomo di camera di Luigi XIII re di Francia, governatore di Amiens dal 1612 al 1616, e ottenne dal re di Francia il marchesato di Avere."}
{"id": "2468294", "revid": "2110845", "url": "https://it.wikipedia.org/wiki?curid=2468294", "title": "Roger Closset", "text": "Muore il 27 ottobre 2020, all'et\u00e0 di 87 anni"}
{"id": "2468295", "revid": "287204", "url": "https://it.wikipedia.org/wiki?curid=2468295", "title": "Oblast di Archangel'sk", "text": ""}
{"id": "2468296", "revid": "767487", "url": "https://it.wikipedia.org/wiki?curid=2468296", "title": "Elliot Zwangobani", "text": "Carriera.\nTra i pi\u00f9 longevi giocatori di calcio a 5 australiani per la sua carriera in nazionale, Zwangobani ha partecipato con la Nazionale di calcio a 5 dell'Australia a ben tre edizioni della Coppa del Mondo: nel 1996 in Spagna dove la nazionale australiana \u00e8 uscita al primo turno nel girone comprendente , ed ; nel 2000 in Guatemala con una nuova eliminazione al primo turno; e nel 2004 a Taiwan dove la nazionale australiana non ha avuto miglior fortuna facendosi eliminare di nuovo al primo turno."}
{"id": "2468297", "revid": "599013", "url": "https://it.wikipedia.org/wiki?curid=2468297", "title": "Bernard Baudoux", "text": ""}
{"id": "2468298", "revid": "396099", "url": "https://it.wikipedia.org/wiki?curid=2468298", "title": "Quota ortometrica", "text": "La quota ortometrica (detta anche quota geoidica) di un punto sulla superficie fisica terrestre \u00e8 definita come la lunghezza del segmento di verticale compresa fra il punto e il geoide; in pratica rappresenta l'elevazione del punto rispetto alla superficie del livello medio del mare.\nPoich\u00e9 la superficie del geoide pu\u00f2 non coincidere localmente con quella dell'ellissoide di riferimento, la quota ortometrica pu\u00f2 anche essere definita come la lunghezza di quell'arco di linea di forza del campo gravitazionale terrestre che passa per il punto topografico e interseca la superficie del geoide, differendo dalla quota ellissoidica che \u00e8 la lunghezza della perpendicolare dal punto topografico alla superficie ellissoidica."}
{"id": "2468299", "revid": "1573940", "url": "https://it.wikipedia.org/wiki?curid=2468299", "title": "Ren\u00e9 Coicaud", "text": ""}
{"id": "2468300", "revid": "1711941", "url": "https://it.wikipedia.org/wiki?curid=2468300", "title": "Armand Mouyal", "text": ""}
{"id": "2468301", "revid": "2110845", "url": "https://it.wikipedia.org/wiki?curid=2468301", "title": "Claude Nigon", "text": ""}
{"id": "2468302", "revid": "287204", "url": "https://it.wikipedia.org/wiki?curid=2468302", "title": "Tinderbox (Elton John)", "text": "Tinderbox \u00e8 un brano composto ed interpretato dall'artista britannico Elton John. Il testo \u00e8 di Bernie Taupin.\nIl brano.\nLa canzone \u00e8 la quarta traccia del concept album \"The Captain and the Kid\" del 2006; Elton \u00e8 presente al pianoforte, e con lui suona la Elton John Band, formata da Davey Johnstone, Nigel Olsson, Bob Birch, Guy Babylon e John Mahon (essa si cimenta anche ai cori). Il testo di Bernie parla dei contrasti che attraversarono lui ed Elton, al punto da arrivare a dividersi, sciogliendo la storica collaborazione per qualche anno (il titolo significa chiaramente \"Polveriera\").\n\"Tinderbox\" ha avuto un grande successo di critica; la canzone \u00e8 stata il secondo singolo \"virtuale\" dell'album di provenienza (dopo \"The Bridge\"), e l'unico brano del CD ad avere un videoclip. Ma \u00e8 stata pubblicata esclusivamente come promo per le radio inglesi, e ha avuto uno scarsissimo successo commerciale, non raggiungendo alcuna posizione in nessuna classifica. Ci\u00f2 nonostante, \u00e8 stata inserita nella famosa raccolta del 2007 \"\"."}
{"id": "2468303", "revid": "599013", "url": "https://it.wikipedia.org/wiki?curid=2468303", "title": "Daniel Dagallier", "text": ""}
{"id": "2468304", "revid": "2202616", "url": "https://it.wikipedia.org/wiki?curid=2468304", "title": "Stefano IV Colonna di Palestrina", "text": "Infeudato del Castello di Stroncone, fu Signore di Palestrina, con l'Algido, San Vittorino, Anticoli Corrado, Roviano, Corcolle, Castelnuovo di Porto e Gallicano nel Lazio.\nAbile e leale condottiero, oltre agl'importanti assedi e battaglie a cui prese parte, si distinse per la difesa di Papa Clemente VII durante il Sacco di Roma nel 1527. Tuttavia, dopo il 1544 (circa), si apr\u00ec un periodo della vita del Colonna non tanto dedicato agli affanni della guerra, quanto volto alla meditazione e ai piaceri della letteratura: onor\u00f2 e protesse i letterati, divenne consigliere dell'Accademia Fiorentina (dapprima Accademia degli Umidi, fondata il primo novembre 1540 da Giovanni Mazzuoli (poeta) e da Bernardo Antonio de' Medici, assunse il nome di Accademia Fiorentina il 14 dello stesso mese), e si dilett\u00f2 di comporre versi.\nBiografia.\nGiovinezza.\nDel ramo di Palestrina, nacque da Francesco di Stefano e da Orsina Orsini probabilmente nell'ultimo decennio del XV sec.\nCarriera militare e il Sacco di Roma del 1527.\nSull'esempio del consorte Prospero Colonna (condottiero) intraprese la carriera militare, abbracciando, secondo l'orientamento della maggior parte dei consorti, la causa imperiale. Con Prospero era nel 1522 alla difesa di Milano, minacciata da una spedizione francese, e quando il 27 aprile le forze imperiali e milanesi combatterono contro Odet de Foix nella battaglia della Bicocca, il C. partecip\u00f2 allo scontro al comando di un reggimento. Sempre nel 1522, Stefano Colonna era con l'esercito alleato a Genova, che fu allora sottratta ai Francesi; qui probabilmente prese parte al sacco cui la sventurata citt\u00e0 fu sottoposta. Dopo la morte di Prospero il C. rimase alla difesa di Milano, minacciata da un'altra spedizione francese al comando dell'ammiraglio Guillaume Gouffier de Bonnivet . Rest\u00f2 alle dipendenze dell'imperatore e del duca di Milano almeno fino alla primavera del 1524. In seguito fu convinto da Clemente VII ad abbandonare il campo imperiale e a mettersi al servizio della Chiesa.\n Cos\u00ec quando nell'autunno del 1525 la maggior parte dei consorti, il cui capo era allora il cardinale Pompeo Colonna, abbandon\u00f2 l'Urbe, egli rimase al fianco del pontefice, la cui politica diveniva sempre pi\u00f9 apertamente antimperiale. Allorch\u00e9 i Colonna il mattino del 20 sett. 1526 penetrarono in Roma come ribelli, il C. al comando di cinquanta fanti fece fronte agli invasori attestandosi a porta S. Spirito. Fu per\u00f2 preso in breve fra due fuochi, poich\u00e9 gli assalitori erano riusciti a scalare il colle omonimo vicino alla porta, bersagliando dall'alto i difensori. Al C. non rimase allora che ritirarsi, con l'intento di riunirsi agli Svizzeri, che egli credeva fossero in piazza S. Pietro e che invece avevano seguito il papa in Castel Sant'Angelo. Le forze del C. allora si dispersero, lasciando il campo ai nemici, che inflissero al Borgo e al Vaticano stesso un'anticipazione del ben pi\u00f9 tremendo sacco cui sarebbe stata sottoposta la citt\u00e0 l'anno successivo. Quando dal novembre dello stesso anno il papa ordin\u00f2 le rappresaglie contro i Colonna, il C. partecip\u00f2 alle operazioni contro i castelli dei parenti nella Campagna romana.\nCominciata intanto l'avanzata minacciosa di Carlo di Lannoy dal Sud, il C. fu inviato a fronteggiare l'esercito imperiale. Nel gennaio del 1527 mosse, sotto il comando di Renzo da Ceri, in difesa di Frosinone, che sosteneva con difficolt\u00e0 la pressione nemica. Al termine di una tregua di otto giorni, il 4 febbraio le forze pontificie sferrarono un fortunato contrattacco, durante il quale il C. comand\u00f2 le truppe svizzere schierate all'avanguardia, che ebbero un notevole peso nello svolgimento della battaglia.\nPrima che i lanzichenecchi travolgessero ogni resistenza e che Roma divenisse preda del sacco (6 maggio 1527), il C. difese il Vaticano e trattenne gli assalitori mentre il pontefice si rifugiava in Castel' Sant'Angelo. Successivamente il C. riusc\u00ec a fuggire dall'Urbe e si rec\u00f2 presso il duca di Urbino, dal quale implor\u00f2 invano aiuti militari per recare soccorso al papa. \nQuando la spedizione di Odet de Foix inizi\u00f2 la sua marcia verso il Sud dirigendosi contro il Regno, il C. and\u00f2 a incontrare il comandante francese a Bologna e divenne uno dei gentiluomini del suo seguito. Prima della fine del 1528 pass\u00f2 alle dirette dipendenze del re di Francia con una condotta di duemila fanti e di duecento cavalli leggeri. Nel 1529 era in Lombardia sotto il comando del conte di Saint-Pol. Il 21 giugno partecip\u00f2 alla battaglia svoltasi nei pressi d\u00ec Mandriano, durante la quale Antonio de Leyva inflisse ai Francesi una dura sconfitta. Il C., caduto con il cavallo in un fosso, fu fatto prigioniero. Liberato probabilmente dopo la pace di Cambrai ottenne dal sovrano francese di passare al servizio della Repubblica fiorentina. Si port\u00f2 quindi alla difesa della citt\u00e0, il cui comando generale fu tenuto prima da Mario Orsini e poi da Malatesta IV Baglioni; il C. aveva il governo della milizia.\nL'11 dic. 1529, a dispetto dell'eccessiva circospezione, che gli venne rimproverata, il C. comp\u00ec una sortita, la cui buona riuscita suscit\u00f2 vasta e positiva eco. Essa fu diretta contro una posizione tenuta da un consorte del C., Sciarra Colonna, attestato a S. Margherita a Montici. Il C. dette ordine ai suoi che sui loro indumenti soliti indossassero una camicia bianca, perch\u00e9 potessero distinguersi agevolmente dai nemici. Al comando di pi\u00f9 di mille uomini attacc\u00f2 la postazione e ne ebbe ragione, sbaragliando gli avversari, infliggendo loro una perdita di duecento uomini e riuscendo a ritirarsi senza subire perdite.\nIn quel periodo il C.. si rese protagonista anche di un altro episodio non egualmente positivo, che gli alien\u00f2 molte simpatie. Egli accoltell\u00f2 infatti, facendolo poi finire dalle sue lance spezzate, un capitano dei Fiorentini, Amico da Venafro, che aveva avuto il torto di ignorare un suo ordine.\nIl 21 giugno 1530 il C. tent\u00f2 un'altra, meno fortunata sortita; nel corso di essa ricevette due ferite leggere. Con tre squadre il C. assalt\u00f2 i Tedeschi alloggiati nel monastero di S. Donato e, anche se la sorpresa non riusc\u00ec, egli conquist\u00f2 la prima e la seconda trincea. A questo punto i suoi uomini iniziarono il saccheggio, mentre invece gli avversari attendevano a riorganizzarsi. Il C. affront\u00f2 lo squadrone formato dai nemici e a questo punto gli venne meno l'aiuto che aspettava da Malatesta Baglioni, che invece di sostenerlo si era ritirato, temendo un attacco dell'Orange alla citt\u00e0. I rapporti fra i due comandanti non erano del resto molto buoni, ch\u00e9 anzi il C. aveva aspirato al posto conferito invece al perugino. D'accordo con costui per\u00f2, quando nell'agosto la situazione di Firenze divenne insostenibile, invi\u00f2 agli Imperiali due messi. In varie relazioni poi, sempre congiuntamente al Baglioni, il C. illustr\u00f2 al governo della Repubblica lo stato disastroso in cui versava la citt\u00e0, sconsigliando di continuarne la difesa e invitando i cittadini ad arrendersi.\n Nei capitoli di resa del 12 agosto i due capitani furono sciolti dal giuramento prestato alla Repubblica e invitati a rimanere nella citt\u00e0 nei quattro mesi, durante i quali dovevano essere espletate tutte le convenzioni stabilite. Il C. per\u00f2 non attese lo scadere dei quattro mesi e, dopo aver protetto dalle rappresaglie dei Medici alcuni cittadini fiorentini, si rec\u00f2 in Francia. Qui Francesco I di Francia lo insign\u00ec dell'Ordine di San Michele.\nTorn\u00f2 in Italia con l'esercito francese dopo la morte di Francesco II Sforza (10 nov 1535). Quando i Francesi occuparono il Piemonte il C. fu creato governatore di Torino e attese, pare in modo ammirevole, a fortificare la citt\u00e0. Nel marzo del 1536 il C. era di nuovo in Francia alla corte del sovrano, che gli concesse il comando di cinquanta uomini d'arme. Nell'estate era in Provenza a fronteggiare la spedizione imperiale contro questa regione, ma ad Arles scoppi\u00f2 un conflitto fra il contingente italiano e gli alleati, che caus\u00f2 pi\u00f9 di centocinquanta morti. Il C. si sent\u00ec oltraggiato e volle lasciare il campo. Si appell\u00f2 al re, ma non ne ottenne soddisfazione. Deliber\u00f2 allora di chiedere licenza e l'ottenne. Torn\u00f2 a Roma, dopo aver sostato, nell'ottobre, ammalato, a Ginevra.\nPrima della fine dell'anno si tratt\u00f2 della sua nomina a capitano delle fanterie di Venezia, ma la proposta fu poi respinta in Senato con ben centotrenta voti contrari contro trentuno. favorevoli. L'anno successivo alcuni esuli fiorentini, memori dei suo servizio sotto la Repubblica, si rivolsero a lui, perch\u00e9 si ponesse al loro comando per rovesciare Cosimo I de' Medici, ma egli declin\u00f2 l'offerta.\nNel 1538 fu assoldato come capitano generale delle fanterie da Paolo III, che lo invi\u00f2 contro Guidobaldo II Della Rovere, colpevole ai suoi occhi di voler insignorirsi di Camerino, avendo sposato Giulia da Varano, erede del ducato. Composta con un accordo questa controversia, il C. fu richiesto al papa da Venezia, che temeva un attacco turco. Egli giunse nella citt\u00e0 lagunare il 18 maggio.\nNello stesso anno fu definita una lite che aveva visto il C. da lungo tempo in causa con Vittoria Colonna di Pierfrancesco per l'eredit\u00e0 di quest'ultimo, il quale secondo la consuetudine aveva lasciato i suoi beni al C. e al fratello, piuttosto che alla figlia femmina. A Vittoria furono per\u00f2 allora concessi Zagarolo, Colonna, San Cesareo e al C., che da Clemente VII aveva avuto Stroncone, e al fratello Alessandro vennero lasciati San Vittorino, Castelnuovo e Gallicano.\nNel 1541 Cosimo I de' Medici, memore dell'attaccamento dimostrato dal C. a Firenze, lo chiam\u00f2 nella citt\u00e0 come luogotenente generale. Accettando questo incarico il C. volle restituire a Francesco I l'Ordine di S. Michele; infatti i rapporti di Cosimo con l'imperatore erano troppo buoni, perch\u00e9 egli non si sentisse obbligato a rompere definitivamente ogni rapporto con i Francesi. Con licenza del duca egli nel 1543 and\u00f2 anzi a combattere direttamente alle dipendenze dell'imperatore in Fiandra, ricoprendo la carica di mastro di campo. La sua permanenza l\u00ec fu per\u00f2 breve ed egli torn\u00f2 in Toscana.\nMatrimonio.\nAveva sposato Elena Franciotti, erede di Bassanello e Carbognano, da cui ebbe Francesco, primogenito, Mario, Giulio Cesare, Giacomo e Stefano.\nMorte.\nIl Colonna mor\u00ec a Pisa l'8 marzo 1548. Cosimo I de' Medici provvide a farlo seppellire con gran pompa, incaricando Benedetto Varchi di scrivere un'orazione funebre in suo onore.\nDiscendenza.\nStefano IV Colonna di Palestrina ed Elena Franciotti ebbero cinque figli:\nStefano IV Colonna di Palestrina nella pittura.\nUn suo ritratto, opera del Bronzino, \u00e8 ora conservato a Roma nella Galleria nazionale di arte antica. Forse \u00e8 anche raffigurato in un altro ritratto, nella galleria Colonna, opera di Benedetto e Gabriele Caliari. Il Colonna venne ritratto anche da Giorgio Vasari nella sala di Clemente VII in Palazzo Vecchio a Firenze."}
{"id": "2468305", "revid": "1363832", "url": "https://it.wikipedia.org/wiki?curid=2468305", "title": "Yves Dreyfus", "text": ""}
{"id": "2468307", "revid": "1573940", "url": "https://it.wikipedia.org/wiki?curid=2468307", "title": "Ren\u00e9 Queyroux", "text": ""}
{"id": "2468308", "revid": "599013", "url": "https://it.wikipedia.org/wiki?curid=2468308", "title": "J\u00f3zsef Gyuricza", "text": ""}
{"id": "2468310", "revid": "1573940", "url": "https://it.wikipedia.org/wiki?curid=2468310", "title": "Mih\u00e1ly F\u00fcl\u00f6p", "text": ""}
{"id": "2468311", "revid": "1568601", "url": "https://it.wikipedia.org/wiki?curid=2468311", "title": "Gahinga", "text": "Il monte Gahinga (3474\u00a0m) \u00e8 un vulcano estinto/dormiente situato al confine fra Ruanda e Uganda. \nAppartiene alla catena dei monti Virunga, e si trova fra i monti Muhabura e Sabyinyo, entrambi pi\u00f9 alti. Il nome significa \"piccolo cumulo di pietre\" in lingua kinyarwanda. Parte del monte appartiene al parco nazionale ugandese di Mgahinga Gorilla, che prende il nome dal monte; il versante ugandese \u00e8 anche quello dove la scalata \u00e8 pi\u00f9 agevole."}
{"id": "2468312", "revid": "14691", "url": "https://it.wikipedia.org/wiki?curid=2468312", "title": "Muhavura", "text": ""}
{"id": "2468313", "revid": "599013", "url": "https://it.wikipedia.org/wiki?curid=2468313", "title": "Lajos Somodi", "text": ""}
{"id": "2468315", "revid": "599013", "url": "https://it.wikipedia.org/wiki?curid=2468315", "title": "J\u00f3zsef Marosi", "text": ""}
{"id": "2468316", "revid": "367445", "url": "https://it.wikipedia.org/wiki?curid=2468316", "title": "Trasformata inversa di Fourier", "text": ""}
{"id": "2468317", "revid": "599013", "url": "https://it.wikipedia.org/wiki?curid=2468317", "title": "B\u00e9la Rerrich", "text": ""}
{"id": "2468318", "revid": "1573940", "url": "https://it.wikipedia.org/wiki?curid=2468318", "title": "Lajos Balthaz\u00e1r", "text": ""}
{"id": "2468319", "revid": "1543377", "url": "https://it.wikipedia.org/wiki?curid=2468319", "title": "Fortunato Carvalho", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Australia al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed ."}
{"id": "2468320", "revid": "1573940", "url": "https://it.wikipedia.org/wiki?curid=2468320", "title": "Ambrus Nagy", "text": ""}
{"id": "2468321", "revid": "1543377", "url": "https://it.wikipedia.org/wiki?curid=2468321", "title": "Martin Calvert", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Australia al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed ."}
{"id": "2468322", "revid": "1573940", "url": "https://it.wikipedia.org/wiki?curid=2468322", "title": "Barnab\u00e1s Berzsenyi", "text": ""}
{"id": "2468323", "revid": "367445", "url": "https://it.wikipedia.org/wiki?curid=2468323", "title": "Antitrasformata di Fourier", "text": ""}
{"id": "2468324", "revid": "1543377", "url": "https://it.wikipedia.org/wiki?curid=2468324", "title": "Paul Roberts", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Australia al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed ."}
{"id": "2468325", "revid": "773636", "url": "https://it.wikipedia.org/wiki?curid=2468325", "title": "Petsamo", "text": ""}
{"id": "2468326", "revid": "599013", "url": "https://it.wikipedia.org/wiki?curid=2468326", "title": "Attila Keresztes", "text": ""}
{"id": "2468328", "revid": "99753927", "url": "https://it.wikipedia.org/wiki?curid=2468328", "title": "Jen\u0151 H\u00e1mori", "text": "Biografia.\nHa partecipato ai Giochi della XVI Olimpiade di Melbourne nel 1956 ed ai Giochi della XVIII Olimpiade di Tokyo nel 1964.\nPalmar\u00e8s.\nIn carriera ha conseguito i seguenti risultati:\nPer l':\nPer gli :"}
{"id": "2468329", "revid": "599013", "url": "https://it.wikipedia.org/wiki?curid=2468329", "title": "D\u00e1niel Magay", "text": ""}
{"id": "2468331", "revid": "986213", "url": "https://it.wikipedia.org/wiki?curid=2468331", "title": "Marco Corner (cardinale)", "text": "Biografia.\nFiglio di Giorgio Corner e di Elisabetta Morosini, fratello del cardinale Francesco Corner e nipote di Caterina Cornaro, studi\u00f2 all'universit\u00e0 di Padova.\nOttenne la porpora cardinalizia nel 1500 da papa Alessandro VI e ricopr\u00ec altre cariche, tra cui quelle di patriarca titolare di Costantinopoli (1506-1507 e 1521-1524), amministratore apostolico della diocesi di Verona (1503-1524), amministratore apostolico della diocesi di Famagosta (1503-1504), vescovo di Padova (1517-1524), ecc.\nNel 1524 si trovava a Roma, da dove fugg\u00ec per la peste. Riparato a Venezia, mor\u00ec quasi subito."}
{"id": "2468332", "revid": "1603714", "url": "https://it.wikipedia.org/wiki?curid=2468332", "title": "Marco Cornaro (cardinale)", "text": ""}
{"id": "2468333", "revid": "599013", "url": "https://it.wikipedia.org/wiki?curid=2468333", "title": "Jerzy Paw\u0142owski", "text": ""}
{"id": "2468334", "revid": "1543377", "url": "https://it.wikipedia.org/wiki?curid=2468334", "title": "Simon Aitchison", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Australia al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed . Quattro anni pi\u00f9 tardi \u00e8 stato selezionato per la spedizione australiana al FIFA Futsal World Championship 2000 in Guatemala, dove ugualmente i \"socceroos\" non sono andati oltre il primo turno."}
{"id": "2468335", "revid": "709565", "url": "https://it.wikipedia.org/wiki?curid=2468335", "title": "Vescovo di Verona", "text": ""}
{"id": "2468336", "revid": "110157", "url": "https://it.wikipedia.org/wiki?curid=2468336", "title": "Pe\u010denga (citt\u00e0)", "text": "Pe\u010denga (in finlandese \"Petsamo\") \u00e8 una cittadina della Russia europea settentrionale, situata nella oblast' di Murmansk; appartiene amministrativamente al \"rajon\" Pe\u010dengskij.\nSorge nella parte nordoccidentale della \"oblast'\", a breve distanza dal confine norvegese e dalla costa del mare di Barents, 120 chilometri a nordovest di Murmansk.\nAttestata come possedimento russo fin dal 1533, dal 1920 (Trattato di Tartu) al settembre 1944 fece parte della Finlandia con il nome di \"Petsamo\". Nella citt\u00e0 \u00e8 degno di nota il monastero di Pe\u010denga."}
{"id": "2468337", "revid": "1184093", "url": "https://it.wikipedia.org/wiki?curid=2468337", "title": "John R. Wooden Award", "text": "Il John R. Wooden Award \u00e8 un premio conferito dal Los Angeles Athletic Club per il campionato di pallacanestro NCAA Division I. \u00c8 intitolato alla memoria di John Wooden della Purdue University, eletto miglior giocatore nel 1932 e successivamente allenatore di successo a livello universitario, il quale \u00e8 stato anche il primo nella storia ad essere eletto nella Naismith Memorial Basketball Hall of Fame sia come giocatore che come allenatore.\nIl premio maschile venne istituito nel 1977, il premio femminile nel 2004 e quello per gli allenatori nel 1999.\nI premi a livello nazionale sono:"}
{"id": "2468338", "revid": "729019", "url": "https://it.wikipedia.org/wiki?curid=2468338", "title": "Jamie Amendolia", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Australia al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed . Quattro anni pi\u00f9 tardi \u00e8 stato selezionato per la spedizione australiana al FIFA Futsal World Championship 2000 in Guatemala, dove ugualmente i \"socceroos\" non sono andati oltre il primo turno."}
{"id": "2468339", "revid": "2225", "url": "https://it.wikipedia.org/wiki?curid=2468339", "title": "Wooden Award", "text": ""}
{"id": "2468340", "revid": "2225", "url": "https://it.wikipedia.org/wiki?curid=2468340", "title": "Premio John R. Wooden", "text": ""}
{"id": "2468341", "revid": "741864", "url": "https://it.wikipedia.org/wiki?curid=2468341", "title": "Wojciech Zab\u0142ocki", "text": ""}
{"id": "2468342", "revid": "2225", "url": "https://it.wikipedia.org/wiki?curid=2468342", "title": "Premio Wooden", "text": ""}
{"id": "2468343", "revid": "729019", "url": "https://it.wikipedia.org/wiki?curid=2468343", "title": "Jason Wells", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Australia al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed . Quattro anni pi\u00f9 tardi \u00e8 stato selezionato per la spedizione australiana al FIFA Futsal World Championship 2000 in Guatemala, dove ugualmente i \"socceroos\" non sono andati oltre il primo turno."}
{"id": "2468344", "revid": "1543377", "url": "https://it.wikipedia.org/wiki?curid=2468344", "title": "Zlatko Momircevski", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Australia al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed ."}
{"id": "2468345", "revid": "767487", "url": "https://it.wikipedia.org/wiki?curid=2468345", "title": "Marian Kuszewski", "text": ""}
{"id": "2468346", "revid": "729019", "url": "https://it.wikipedia.org/wiki?curid=2468346", "title": "Jorge Suarez", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Australia al FIFA Futsal World Championship 1996 in Spagna dove la nazionale australiana \u00e8 uscita al primo turno nel girone comprendente , ed . Quattro anni pi\u00f9 tardi \u00e8 stato selezionato per la spedizione australiana al FIFA Futsal World Championship 2000 in Guatemala, dove ugualmente i \"socceroos\" non sono andati oltre il primo turno."}
{"id": "2468347", "revid": "2225", "url": "https://it.wikipedia.org/wiki?curid=2468347", "title": "Premio Wooden College Player of the Year", "text": ""}
{"id": "2468348", "revid": "413187", "url": "https://it.wikipedia.org/wiki?curid=2468348", "title": "Animale mitologico", "text": ""}
{"id": "2468349", "revid": "1543377", "url": "https://it.wikipedia.org/wiki?curid=2468349", "title": "Ryszard Zub", "text": "Esponente di punta della scuola polacca di sciabola, vinse diverse medaglie nelle competizioni a squadre dei campionati mondiali e dei giochi olimpici.\nCarriera agonistica.\nSquadre di club.\nHa militato nella sezione schermistica dei club Piast Gliwice, Baildon Katowice e Legia Varsavia.\nNazionale polacca.\nGiochi olimpici.\nEntr\u00f2 nella nazionale polacca e partecip\u00f2 alle Olimpiadi di Melbourne del 1956, dove ottenne la medaglia d'argento a squadre. Alle successive Olimpiadi di Roma del 1960 la squadra polacca con Zub riconquist\u00f2 l'argento, mentre in quelle di Tokyo del 1964 si accontent\u00f2 del bronzo. A Roma gareggi\u00f2 anche nell'individuale, ma fu eliminato in una delle \"pool\" dei quarti di finale.\nCampionati mondiali.\nI maggiori successi di Zub nella sciabola a squadre si registrarono nei campionati mondiali. Dopo il bronzo ottenuto nell'edizione di Parigi 1957, sono arrivati i 4 ori consecutivi nei campionati di Budapest 1959, Torino 1961, Buenos Aires 1962 e Danzica 1963\nMaestro di scherma.\nDopo il ritiro cominci\u00f2 ad allenare in Polonia, arrivando a guidare la nazionale di sciabola. Si trasfer\u00ec poi in Italia, ingaggiato come maestro di sciabola al Petrarca Scherma di Padova e, nel 1970, gli fu affidata anche la nazionale italiana. Contribu\u00ec in maniera determinante a rinverdire gli allori della societ\u00e0 veneta e della nazionale, che da alcuni anni erano in crisi di risultati. Il traguardo pi\u00f9 importante raggiunto durante la sua gestione fu la vittoria italiana nel concorso a squadre di sciabola alle Olimpiadi di Los Angeles del 1984, dove nella compagine azzurra erano presenti i padovani Marco Marin e Gianfranco Dalla Barba."}
{"id": "2468350", "revid": "767487", "url": "https://it.wikipedia.org/wiki?curid=2468350", "title": "Parco nazionale dei gorilla di Mgahinga", "text": "Il parco nazionale dei gorilla di Mgahinga (Mgahinga Gorilla National Park) \u00e8 un parco nazionale dell'Uganda sudoccidentale, situato nei pressi della citt\u00e0 di Kisoro, nei monti Virunga. Si trova nella contea di Bufumbira del distretto di Kisoro. \u00c8 adiacente al Parco Nazionale dei Vulcani (Ruanda) e al parco nazionale dei Virunga (Repubblica Democratica del Congo). L'area del parco comprende tre degli otto vulcani della catena dei Virunga: il Muhabura, il Gahinga (da cui prende il nome il parco) e il Sabyinyo.\nCon il parco nazionale impenetrabile di Bwindi, il Mgahinga \u00e8 uno dei due soli parchi dell'Uganda a ospitare i gorilla di montagna. Nel parco c'\u00e8 tuttavia un unico gruppo di gorilla abituati alla presenza umana, e quindi osservabili dai turisti, anche se tale gruppo spesso si sposta spesso oltre il confine ruandese, rendendo quindi non certa la possibilit\u00e0 di osservarli in questo parco."}
{"id": "2468352", "revid": "14691", "url": "https://it.wikipedia.org/wiki?curid=2468352", "title": "Mgahinga Gorilla National Park", "text": ""}
{"id": "2468353", "revid": "235890", "url": "https://it.wikipedia.org/wiki?curid=2468353", "title": "Formula di inversione di Fourier", "text": ""}
{"id": "2468354", "revid": "599013", "url": "https://it.wikipedia.org/wiki?curid=2468354", "title": "Andrzej Pi\u0105tkowski", "text": "\u00c8 morto l'11 giugno 2010 all'et\u00e0 di 75 anni."}
{"id": "2468355", "revid": "14691", "url": "https://it.wikipedia.org/wiki?curid=2468355", "title": "Parco nazionale Mgahinga Gorilla", "text": ""}
{"id": "2468357", "revid": "14691", "url": "https://it.wikipedia.org/wiki?curid=2468357", "title": "Mgahinga Gorilla", "text": ""}
{"id": "2468359", "revid": "1573940", "url": "https://it.wikipedia.org/wiki?curid=2468359", "title": "Zygmunt Pawlas", "text": "Era il marito di El\u017cbieta Mnich-Pawlas."}
{"id": "2468361", "revid": "1573940", "url": "https://it.wikipedia.org/wiki?curid=2468361", "title": "Lev Kuznecov", "text": ""}
{"id": "2468364", "revid": "110157", "url": "https://it.wikipedia.org/wiki?curid=2468364", "title": "Pe\u010dengskij rajon", "text": "Il Pe\u010dengskij rajon () \u00e8 un rajon dell'Oblast' di Murmansk, nella Russia europea; il capoluogo \u00e8 Nikel', anche se il nome deriva dalla localit\u00e0 di Pe\u010denga."}
{"id": "2468368", "revid": "1573940", "url": "https://it.wikipedia.org/wiki?curid=2468368", "title": "Jakov Ryl'skij", "text": ""}
{"id": "2468373", "revid": "6923", "url": "https://it.wikipedia.org/wiki?curid=2468373", "title": "Sbarramento di Lardaro", "text": "Lo sbarramento di Lardaro \u00e8 un gruppo di cinque forti situati principalmente nella zona di Lardaro nella provincia autonoma di Trento.\nDei cinque forti, solamente due sono ancora in condizioni accettabili:\nStoria.\nIl forte Larino, il forte Danzolino e il forte Revegler esistevano gi\u00e0 al tempo della terza guerra di indipendenza, pur non essendo mai stati coinvolti in una battaglia. Questo sbarramento \u00e8 stato invece molto importante durante la prima guerra mondiale."}
{"id": "2468374", "revid": "599013", "url": "https://it.wikipedia.org/wiki?curid=2468374", "title": "David Ty\u0161ler", "text": ""}
{"id": "2468377", "revid": "1573940", "url": "https://it.wikipedia.org/wiki?curid=2468377", "title": "Leonid Bogdanov", "text": ""}
{"id": "2468378", "revid": "92723", "url": "https://it.wikipedia.org/wiki?curid=2468378", "title": "Jevhen \u010cerepovs'kyj", "text": ""}
{"id": "2468383", "revid": "1543377", "url": "https://it.wikipedia.org/wiki?curid=2468383", "title": "Pahrump", "text": "Pahrump \u00e8 un comune non incorporato della contea di Nye, Nevada, Stati Uniti. Nel 2010 la popolazione era di 36.441 abitanti, rendendolo il pi\u00f9 grande insediamento della contea.\nGeografia fisica.\nSecondo lo United States Census Bureau, il census-designated place (CDP) di Pahrump ha un'area totale di .\nStoria.\nLa zona di Pahrump era abitata dagli Shoshoni e solo nel tardo 1800 arrivarono i coloni attratti dalla presenza di molti pozzi artesiani. La presenza di acqua incoraggi\u00f2 l'agricoltura e la pastorizia e ancora oggi cotone, erba medica e bestiame sono coltivati e allevati. La citt\u00e0 deve il proprio nome a una parola indiana Pah-rimpi o \"Water Rock\" che testimoniava proprio la presenza di queste sorgenti.\nFino agli anni 1960 nella citt\u00e0, allora scarsamente abitata, mancava il telefono e le strade non erano lastricate, solo la speculazione edilizia dovuta alla crescita di Las Vegas port\u00f2 all'aggiunta di questi servizi e alla conseguente crescita della popolazione che negli ultimi anni \u00e8 andata notevolmente aumentando, tanto che si stima che entro il 2020 potrebbe superare le 60.000 unit\u00e0.\nSociet\u00e0.\nEvoluzione demografica.\nSecondo il censimento del 2010, la popolazione era di 36.441 abitanti.\nEtnie e minoranze straniere.\nSecondo il censimento del 2010, la composizione etnica del CDP era formata dall'86,1% di bianchi, il 2,1% di afroamericani, l'1,1% di nativi americani, l'1,4% di asiatici, lo 0,6% di oceanici, il 5,0% di altre razze, e il 3,6% di due o pi\u00f9 etnie. Ispanici o latinos di qualunque razza erano il 12,9% della popolazione."}
{"id": "2468384", "revid": "648716", "url": "https://it.wikipedia.org/wiki?curid=2468384", "title": "Stereocromia", "text": "La stereocromia (dal greco. \u03c3\u03c4\u03b5\u03c1\u03b5\u03cc\u03c2, stere\u00f3s = solido, \u03c7\u03c1\u03c9\u03bc\u03b1, chr\u00f3ma = colore) o pittura al silicato, \u00e8 una tecnica pittorica simile all'affresco, usata soprattutto per pitture su intonaci di pareti esterne esposte alle intemperie, introdotta nel 1846 dal chimico Johann Nepomuk von Fuchs e dal pittore Josef Schlotthauer. La stereocromia \u00e8 caratterizzata dall'uso di vetro solubile come legante al posto degli usuali leganti calce e caseina. Il procedimento fu in seguito perfezionato da Adolf Wilhelm Keim (1878) che introdusse la tecnica a due componenti usata ancora oggi con legante e pigmenti. Le moderne pitture monocomponenti al silicato sono state introdotte solo nel 1967.\nIn linea di principio la tecnica consiste nell'applicare su un intonaco molto assorbente i pigmenti mescolati ad una soluzione di silicati solubili (vetro solubile). In seguito all'evaporazione dell'acqua i silicati reagiscono formando uno strato molto duro di silicati amorfi, che \u00e8 anche legato chimicamente all'intonaco sottostante. Queste pitture sono pi\u00f9 resistenti agli agenti atmosferici rispetto alle pitture che utilizzano gli usuali leganti organici. Normalmente si usano silicati di potassio perch\u00e9 quelli di sodio reagiscono con il diossido di carbonio naturalmente presente nell'atmosfera e formano efflorescenze. "}
{"id": "2468386", "revid": "200568", "url": "https://it.wikipedia.org/wiki?curid=2468386", "title": "Monastero di Pe\u010denga", "text": "Il monastero di Pe\u010denga o monastero di Petsamo () \u00e8 un monastero situato nella regione storica di Petsamo, nella localit\u00e0 omonima, denominazione finlandese ora sostituita da quella russa di Pe\u010denga, da cui i due diversi nomi con cui il monastero \u00e8 appunto conosciuto.\nFondato nel 1533 da Trifone Pe\u010dengskij, un monaco proveniente da Velikij Novgorod, fu a lungo il monastero pi\u00f9 settentrionale del mondo."}
{"id": "2468389", "revid": "210951", "url": "https://it.wikipedia.org/wiki?curid=2468389", "title": "Elyas Machera", "text": ""}
{"id": "2468393", "revid": "599013", "url": "https://it.wikipedia.org/wiki?curid=2468393", "title": "Anton Biloro", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dei Paesi Bassi a due edizioni del FIFA Futsal World Championship: nel 1996 in Spagna dove la nazionale arancione \u00e8 giunta al secondo turno nel girone comprendente , ed ; e nel 2000 in Guatemala dove i Paesi Bassi sono egualmente approdati al secondo turno, mancando la qualificazione alle semifinali."}
{"id": "2468394", "revid": "287204", "url": "https://it.wikipedia.org/wiki?curid=2468394", "title": "Sun Valley (Nevada)", "text": "Sun Valley \u00e8 un census-designated place (CDP) degli Stati Uniti, situato nella Contea di Washoe nello stato del Nevada. Nel censimento del 2000 la popolazione era di 19.461 abitanti. Appartiene all'area metropolitana di Reno-Sparks.\nGeografia fisica.\nSecondo i rilevamenti dell'United States Census Bureau, la localit\u00e0 di Sun Valley si estende su una superficie di 38,8 km\u00b2, tutti occupati da terre.\nPopolazione.\nSecondo il censimento del 2000, a Sun Valley vivevano 19.461 persone, ed erano presenti 4.816 gruppi familiari. La densit\u00e0 di popolazione era di 172,5 ab./km\u00b2. Nel territorio comunale si trovavano 6.703 unit\u00e0 edificate. Per quanto riguarda la composizione etnica degli abitanti, il 79,78% era bianco, il 2,20% era afroamericano, l'1,93% era nativo, il 2,21% era asiatico e lo 0,62% proveniva dall'Oceano Pacifico. Il 9,51% della popolazione apparteneva ad altre razze e il 3,74% a pi\u00f9 di una. La popolazione di ogni razza ispanica corrispondeva al 21,13% degli abitanti.\nPer quanto riguarda la suddivisione della popolazione in fasce d'et\u00e0, il 30,8% era al di sotto dei 18, l'8,5% fra i 18 e i 24, il 32,5% fra i 25 e i 44, il 20,8% fra i 45 e i 64, mentre infine il 7,5% era al di sopra dei 65 anni di et\u00e0. L'et\u00e0 media della popolazione era di 32 anni. Per ogni 100 donne residenti vivevano 102,1 maschi."}
{"id": "2468396", "revid": "599013", "url": "https://it.wikipedia.org/wiki?curid=2468396", "title": "Johnny Keur", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dei Paesi Bassi, dapprima all'European Futsal Tournament 1996 dove gli \"orange\" giungono al sesto e ultimo posto della fase finale, e successivamente al FIFA Futsal World Championship 1996 chiuso al secondo turno."}
{"id": "2468397", "revid": "338769", "url": "https://it.wikipedia.org/wiki?curid=2468397", "title": "John Keur", "text": ""}
{"id": "2468398", "revid": "453768", "url": "https://it.wikipedia.org/wiki?curid=2468398", "title": "Kevlar", "text": "Il kevlar \u00e8 una fibra sintetica aramidica inventata nel 1965 da Stephanie Kwolek, una ricercatrice della DuPont. La sua caratteristica principale \u00e8 la grande resistenza meccanica alla trazione, tanto che a parit\u00e0 di massa \u00e8 5 volte pi\u00f9 resistente dell'acciaio.\nIl kevlar possiede anche una grande resistenza al calore e alla fiamma. Per le sue caratteristiche di resistenza viene utilizzato come fibra di rinforzo per la costruzione di giubbotti antiproiettile, di attrezzature per gli sport estremi e per componenti usati in aeroplani, imbarcazioni e vetture da competizione.\nStoria.\nInventato da Stephanie Kwolek mentre cercava una fibra resistente ed elastica per rimpiazzare la gomma degli pneumatici, il kevlar \u00e8 stato brevettato dalla DuPont nel 1973.\nNel corso degli anni, questo tipo di fibra sintetica ha ricevuto miglioramenti notevoli in termini di resistenza meccanica. Fin dall'inizio essa si dimostr\u00f2 promettente, con una resistenza di oltre 2 volte rispetto all'acciaio, a parit\u00e0 di massa. Con il tempo si \u00e8 arrivati a prodotti ancora pi\u00f9 resistenti, che offrono un rapporto di almeno 5:1 sull'acciaio (queste prestazioni sono riferite alla resistenza meccanica, ma non al logorio). \u00c8 molto resistente anche alla temperatura.\nProduzione.\nIl kevlar si ottiene per condensazione in soluzione a partire dai monomeri 1,4-fenilendiammina (para-fenilendiammina) e cloruro di tereftaloile. Come sottoprodotto di reazione si ottiene acido cloridrico.\nUtilizzi.\nProtezione.\nUno degli utilizzi pi\u00f9 noti del kevlar \u00e8 nei giubbotti antiproiettile: la sua elevata resistenza \u00e8 utilizzata per assorbire, tramite deformazione plastica, l'energia cinetica dei proiettili. Di questo materiale sono costruiti anche alcuni elmetti militari, ad esempio il Lightweight Helmet dei Marines.\nIl kevlar \u00e8 utilizzato in alcuni capi antinfortunistici da lavoro.\nIl tessuto in kevlar \u00e8 tuttavia inefficace contro corpi perforanti quali baionette o coltelli, o colpi di proiettili perforanti. Per proteggere da questo tipo di attacchi, al tessuto in kevlar sono aggiunti pannelli metallici in lega leggera. La combinazione di kevlar e leghe leggere \u00e8 utilizzata anche come protezione per veicoli soggetti a limitazione sul peso, ad esempio gli elicotteri corazzati. In tale ambito, oltre al kevlar, si utilizzano altre fibre sintetiche quali il meno famoso nomex o la fibra di carbonio.\nAutomobilismo.\nData la sua leggerezza, la fibra \u00e8 molto utilizzata nelle auto e moto da corsa:\nLe fibre aramidiche, per il loro ottimo comportamento al calore, sono inoltre utilizzate per le carcasse di rinforzo di pneumatici speciali e hanno trovato ampio impiego come sostituto dell'amianto nelle pastiglie dei freni.\nAttrezzi sportivi.\nL'elevatissima resistenza meccanica specifica lo rendono ideale per la realizzazione di molti attrezzi sportivi, anche se il costo lo relega ai livelli agonistici. Alcuni esempi:"}
{"id": "2468400", "revid": "166020", "url": "https://it.wikipedia.org/wiki?curid=2468400", "title": "OpenWengo", "text": ""}
{"id": "2468401", "revid": "339392", "url": "https://it.wikipedia.org/wiki?curid=2468401", "title": "Cucina dell'antica Roma", "text": ""}
{"id": "2468402", "revid": "1391549", "url": "https://it.wikipedia.org/wiki?curid=2468402", "title": "Gardnerville Ranchos", "text": "Gardnerville Ranchos \u00e8 un census-designated place (CDP) degli Stati Uniti, situato nella Contea di Douglas nello stato del Nevada. Nel censimento del 2000 la popolazione era di 11.054 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Gardnerville Ranchos si estende su una superficie di 38,2 km\u00b2, tutti occupati da terre.\nPopolazione.\nSecondo il censimento del 2000, a Gardnerville Ranchos vivevano 11.054 persone, ed erano presenti 3.146 gruppi familiari. La densit\u00e0 di popolazione era di 289,6 ab./km\u00b2. Nel territorio comunale si trovavano 4.123 unit\u00e0 edificate. Per quanto riguarda la composizione etnica degli abitanti, il 91,74% era bianco, lo 0,27% era afroamericano, il 2,18% era nativo, l'1,00% era asiatico e lo 0,13% proveniva dall'Oceano Pacifico. Il 2,08% della popolazione apparteneva ad altre razze e il 2,60% a pi\u00f9 di una. La popolazione di ogni razza ispanica corrispondeva al 7,51% degli abitanti.\nPer quanto riguarda la suddivisione della popolazione in fasce d'et\u00e0, il 29,6% era al di sotto dei 18, il 6,0% fra i 18 e i 24, il 29,0% fra i 25 e i 44, il 23,5% fra i 45 e i 64, mentre infine l'11,9% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 99,8 maschi."}
{"id": "2468403", "revid": "406204", "url": "https://it.wikipedia.org/wiki?curid=2468403", "title": "Carmine Antonio Lippi", "text": ""}
{"id": "2468405", "revid": "599013", "url": "https://it.wikipedia.org/wiki?curid=2468405", "title": "Pape Sarr", "text": "Carriera.\nHa giocato per il Association Sportive de Saint-\u00c9tienne Loire e per il Lens, entrambi in Francia. Sarr attualmente gioca nel Paris FC nel Championnat National, terza divisione francese. Ha partecipato anche ai mondiali 2002 dove il Senegal raggiunse i quarti di finale. Ha giocato in tutto 54 gare con la nazionale segnando 3 gol."}
{"id": "2468406", "revid": "767487", "url": "https://it.wikipedia.org/wiki?curid=2468406", "title": "Hendrik Leatemia", "text": "Carriera.\nCome massimo riconoscimento in carriera ha la partecipazione, con la Nazionale di calcio a 5 dei Paesi Bassi, a tre edizioni del FIFA Futsal World Championship: nel 1992 ad Hong Kong, nel 1996 in Spagna e nel 2000 in Guatemala, in tutte e tre le occasioni i Paesi Bassi sono approdata al secondo turno ma non ha guadagnato le semifinali.\nA livello europeo, Leatemia ha partecipato a due edizioni del UEFA Futsal Championship, con un sesto posto nel 1996 ed un quarto nel 1999 dopo la sconfitta nella finalina con l'Italia, mentre nel 2001 non ha raggiunto le semifinali."}
{"id": "2468408", "revid": "338769", "url": "https://it.wikipedia.org/wiki?curid=2468408", "title": "Hanky Leatemia", "text": ""}
{"id": "2468413", "revid": "599013", "url": "https://it.wikipedia.org/wiki?curid=2468413", "title": "Hjalmar Hoekema", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dei Paesi Bassi a due edizioni del FIFA Futsal World Championship: nel 1992 ad Hong Kong e nel 1996 in Spagna, in tutte e due le occasioni l'Olanda \u00e8 approdata al secondo turno ma non ha guadagnato le semifinali.\nA livello europeo, Hoekema ha partecipato a due edizioni del UEFA Futsal Championship, con un sesto posto nel 1996."}
{"id": "2468414", "revid": "767487", "url": "https://it.wikipedia.org/wiki?curid=2468414", "title": "Francesco Fusconi", "text": "Biografia.\nFu rinomato, fino a diventare archiatra di Adriano VI, Clemente VII e Paolo III. Pare che fosse specializzato nella cura della malaria che, per primo, curava con una forte nutrizione.\nFu anche collezionista di statue antiche."}
{"id": "2468415", "revid": "36426", "url": "https://it.wikipedia.org/wiki?curid=2468415", "title": "Francesco da Norcia", "text": ""}
{"id": "2468417", "revid": "2110845", "url": "https://it.wikipedia.org/wiki?curid=2468417", "title": "George Schaller", "text": "Le sue ricerche sui gorilla di montagna dei monti Virunga, in Africa orientale, gettarono le basi per lo studio scientifico del comportamento di questi animali, e ispirarono e servirono da punto di partenza per le successive ricerche di Dian Fossey. Fra gli altri studi celebri di Schaller si possono ricordare quelli sugli spostamenti dei grandi felini nel Parco nazionale del Serengeti (Tanzania), sul leopardo delle nevi (Nepal), e sul panda gigante (Cina)."}
{"id": "2468420", "revid": "155634", "url": "https://it.wikipedia.org/wiki?curid=2468420", "title": "Lega Nazionale A 2007-2008", "text": "L'edizione 2007/2008 del campionato di pallacanestro svizzero di massima divisione (\"Lega Nazionale A\") si \u00e8 conclusa con la vittoria finale del Fribourg Olympic, che conquista il titolo di campione di Svizzera."}
{"id": "2468421", "revid": "28592", "url": "https://it.wikipedia.org/wiki?curid=2468421", "title": "Monastero di Petsamo", "text": ""}
{"id": "2468424", "revid": "169529", "url": "https://it.wikipedia.org/wiki?curid=2468424", "title": "Giovanni Gaddi", "text": "Biografia.\nFiglio del nobile fiorentino Taddeo, divenne decano della Camera apostolica e fu investito di varie cariche alla corte pontificia. Ebbe rapporti con numerosi letterati, tra cui in particolare Annibal Caro.\nDa lui discendeva il ramo romano della famiglia Gaddi, cui appartennero i figli cardinale Taddeo Gaddi ed il cavaliere Niccolo Gaddi (1537-1591), famoso collezionista antiquario. "}
{"id": "2468425", "revid": "1543377", "url": "https://it.wikipedia.org/wiki?curid=2468425", "title": "Piemonte Volley 2008-2009", "text": "Questa voce raccoglie le informazioni riguardanti il Piemonte Volley nelle competizioni ufficiali della stagione 2008-2009.\nStagione.\nLa stagione 2008-09 \u00e8 per il Piemonte Volley, sponsorizzata dalla Bre Banca e dal gruppo Lannutti, la ventesima consecutiva in Serie A1; in panchina viene confermato Silvano Prandi, mentre la rosa \u00e8 quasi del tutto confermata: lasciano tuttavia la squadra Micha\u0142 \u0141asko, Renato Felizardo, Marlon Yared e Simone Parodi, quest'ultimo ceduto in prestito, mentre arrivano Gregor Jeron\u010di\u0107, Vladimir Nikolov, entrambi dalla Trentino Volley, Peter Pl\u00e1ten\u00edk, Francesco Biribanti e Marco Nuti.\nIl campionato si apre con due vittorie, mentre la prima sconfitta arriva alla terza giornata contro la Gabeca Pallavolo: segue quindi un periodo in cui si alternano successi e sconfitte, fino ad una serie di quattro gare consecutive terminate a proprio favore; il girone di andata si conclude con il terzo posto in classifica, qualificando la societ\u00e0 di Cuneo alla Coppa Italia. Il girone di ritorno vede la squadra continuare il momento positivo con altre otto vittorie di fila, prima di cadere in casa della Trentino Volley alla ventiduesima giornata: le ultime quattro gare di campionato portano due successi e due sconfitte, con la chiusura della \"regular season\" al terzo posto in classifica, ottenendo l'accesso ai \"play-off\" scudetto. Nei quarti di finale la sfida \u00e8 contro la Gabeca Pallavolo, la quale riesce a vincere le prime due gare della serie, per poi cedere le tre successive, permettendo al Piemonte Volley di qualificarsi per il turno successivo: nelle semifinali la squadra piemontese incontra la Trentino Volley e perdendo tutte e tre le gare della serie viene estromessa dalla corsa al titolo di campione d'Italia.\nIl terzo posto al termine del girone di andata della Serie A1 2008-09 consente al Piemonte Volley di partecipare alla Coppa Italia; nei quarti di finale supera il BluVolley Verona per 3-1 accedendo cos\u00ec alla \"Final Four\" di Forl\u00ec: in semifinale lo scontro \u00e8 contro la Sisley Volley e la vittoria arriva solamente al quinto set, anche se, tuttavia, in finale, cede il trofeo all'Associazione Sportiva Volley Lube, vincitrice per 3-1.\nIl secondo posto in \"regular season\" e l'uscita alle semifinali nel campionato 2007-08 permette al club di partecipare alla Coppa CEV: superato con difficolt\u00e0 l'Association Sportive Cannes Volley-Ball, grazie solo alla vittoria del \"Golden set\" nella gara di ritorno, il cammino procede spedito nel resto della competizione con le vittorie sull'Odbojka\u0161ki Klub Radni\u010dki Kragujevac negli ottavi di finale, sull'Odbojka\u0161ki klub Budvanska rivijera Budva nei quarti di finale e sul nel Challenge round, qualificandosi per la \"Final Four\" di Glifada; viene sconfitta in semifinale dai padroni di casa del Panathinaikos Athlitikos Omilos, ma riesce a guadagnare il terzo posto nella competizione grazie alla vittoria nella finale di consolazione contro il Club Voleibol Almer\u00eda.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea sanitaria"}
{"id": "2468427", "revid": "767487", "url": "https://it.wikipedia.org/wiki?curid=2468427", "title": "Spring Creek (Nevada)", "text": "Spring Creek \u00e8 un census-designated place (CDP) degli Stati Uniti, situato nella Contea di Elko nello stato del Nevada. Nel censimento del 2000 la popolazione era di 10.548 abitanti. Appartiene all'area micropolitana di Elko.\nGeografia fisica.\nSecondo i rilevamenti dell'United States Census Bureau, la localit\u00e0 di Spring Creek si estende su una superficie di 152,0 km\u00b2, dei quali 151,9\u00a0km\u00b2 sono occupati da terre, mentre 0,1\u00a0km\u00b2 sono occupati da acque.\nPopolazione.\nSecondo il censimento del 2000, a Spring Creek vivevano 10.548 persone, ed erano presenti 2.889 gruppi familiari. La densit\u00e0 di popolazione era di 69,4 ab./km\u00b2. Nel territorio comunale si trovavano 3.660 unit\u00e0 edificate. Per quanto riguarda la composizione etnica degli abitanti, il 93,06% era bianco, lo 0,21% era afroamericano, l'1,57% era nativo, lo 0,32% era asiatico e lo 0,17% proveniva dall'Oceano Pacifico. Il 2,28% della popolazione apparteneva ad altre razze e il 2,39% a pi\u00f9 di una. La popolazione di ogni razza ispanica corrispondeva al 6,54% degli abitanti.\nPer quanto riguarda la suddivisione della popolazione in fasce d'et\u00e0, il 35,1% era al di sotto dei 18, il 6,0% fra i 18 e i 24, il 33,5% fra i 25 e i 44, il 22,1% fra i 45 e i 64, mentre infine il 3,2% era al di sopra dei 65 anni di et\u00e0. L'et\u00e0 media della popolazione era di 32 anni. Per ogni 100 donne residenti vivevano 105,0 maschi."}
{"id": "2468430", "revid": "599013", "url": "https://it.wikipedia.org/wiki?curid=2468430", "title": "Alassane N'Dour", "text": "Carriera.\nHa partecipato con la Nazionale senegalese ai Mondiali 2002."}
{"id": "2468433", "revid": "1603714", "url": "https://it.wikipedia.org/wiki?curid=2468433", "title": "Niccol\u00f2 Gaddi", "text": "Biografia.\nNacque nel 1499 a Firenze. Era figlio di Taddeo Gaddi e di Antonia Altoviti; il fratello monsignor Giovanni Gaddi (1493-1542) era un potente componente della Camera Apostolica.\nFu vescovo di Fermo dal 1521 al 1549.\nVenne creato cardinale diacono da papa Clemente VII che, pochi giorni prima del Sacco di Roma (1527), gli assegn\u00f2 la diaconia di San Teodoro; nel 1533 ebbe anche il vescovado di Sarlat in Francia.\nDopo l'uccisione del duca Alessandro de' Medici tent\u00f2 senza successo di reinstaurare la Repubblica a Firenze.\nMor\u00ec il 16 gennaio 1552 a Pisa, all'et\u00e0 di circa cinquantatr\u00e9 anni. Fu sepolto nella nat\u00eca Firenze all'interno della Cappella Gaddi nella chiesa di Santa Maria Novella.\nConclavi.\nNiccol\u00f2 Gaddi partecip\u00f2 ai seguenti conclavi:"}
{"id": "2468435", "revid": "320578", "url": "https://it.wikipedia.org/wiki?curid=2468435", "title": "Vescovo di Fermo", "text": ""}
{"id": "2468436", "revid": "1590006", "url": "https://it.wikipedia.org/wiki?curid=2468436", "title": "Grandi felini", "text": "In biologia l'espressione grandi felini (\"big cats\" in inglese) viene usata comunemente per riferirsi ai felini del genere \"Panthera\" (tigre, leone, leopardo, giaguaro e leopardo delle nevi) e talvolta anche a un insieme pi\u00f9 esteso che include ghepardo, puma,\nleopardo nebuloso e lince eurasiatica.\nAspetto e dimensioni.\nLa testa \u00e8 grande e larga, dalla forma arrotondata a causa del grande sviluppo dei muscoli masseteri. Le vibrisse sono tattili, la vista \u00e8 ottima sia di giorno che di notte, l'andatura \u00e8 felpata e silenziosa e le lunghe zanne per sbranare e afferrare le prede. In proporzione, le orecchie sono piccole e gli occhi grandi. Il corpo \u00e8 lungo e muscoloso, ben proporzionato, con un petto ampio, una larga cassa toracica e una forma longilinea; ci\u00f2 non impedisce comunque ai felini di possedere una grande agilit\u00e0 (si pensi che il puma pu\u00f2 spiccare balzi di 14,5 m). La coda \u00e8 lunga e viene usata sia per mantenere l'equilibrio durante la corsa e l'arrampicata, sia per esprimere i propri stati d'animo; il leopardo delle nevi, che ha la coda molto lunga e folta, la utilizza anche a mo' di sciarpa, avvolgendola attorno al corpo nelle notti fredde per riscaldarsi. Le zampe sono in proporzione corte e molto muscolose, e le dita contengono al loro interno gli artigli retrattili, molto lunghi e affilati, che vengono tirati fuori solo durante l'attacco (per afferrare le prede) e per scalare gli alberi. Questo aspetto \u00e8 comune a tutti i grandi felini, escluso il ghepardo; gli adattamenti alla velocit\u00e0 hanno differenziato il suo corpo rispetto agli altri suoi parenti: la corporatura \u00e8 snella e asciutta, le zampe lunghe ed esili, la testa piccola e le unghie solo semi-retrattili. Anche la lince si discosta da questo aspetto generale: infatti le orecchie sono grandi, ornate di lunghi ciuffi peli di nero sulle punte, mentre la coda \u00e8 molto corta.\nSono i felidi pi\u00f9 grandi: si passa dai 3 q della tigre ai 30 kg del leopardo nebuloso. Ecco la lista delle dimensioni:\nAbitudini.\nEscluso il leone (che vive in gruppo) ed eccezionalmente il ghepardo, i grandi felini sono tutti predatori solitari, che si incontrano con altri esemplari della loro specie solo durante il periodo della riproduzione.\nCaccia e dieta.\nTecniche di caccia.\nSono cacciatori furtivi e pazienti, dei temibili carnivori, che si avvicinano silenziosamente alla preda (sfruttando il loro proverbiale passo felpato e la pelliccia che gli consente di mimetizzarsi) fino a una distanza critica, che varia da specie a specie; a questo punto scattano velocemente sulla preda, le balzano addosso e la uccidono o con un morso al collo o alla gola. Ovviamente esistono delle eccezioni: i leoni possono sfruttare il lavoro di squadra offerto dalla vita di branco, mentre il ghepardo ha uno stile di caccia pi\u00f9 attivo, sfruttando la sua incredibile velocit\u00e0 (110-120 km/h) per raggiungere le vittime. Le tigri preferiscono cacciare di nascosto sia nell'erba alta che in acqua. I leopardi (e ogni tanto anche i puma e le linci) talvolta lanciano un attacco dagli alberi, appostandosi su di un ramo e calando poi sugli animali di passaggio, mentre i giaguari sono noti per il fatto che spesso catturano le vittime in acqua; allo stesso modo i leopardi nebulosi sono abilissimi nel carpire sugli alberi prede arboricole come scimmie e scoiattoli.\nDieta.\nQuella che segue \u00e8 la lista delle prede selvatiche preferite dalle varie specie:"}
{"id": "2468440", "revid": "767487", "url": "https://it.wikipedia.org/wiki?curid=2468440", "title": "Incline Village-Crystal Bay", "text": "Incline Village-Crystal Bay \u00e8 stato un \"census-designated place\" (CDP) degli Stati Uniti, situato nella Contea di Washoe nello stato del Nevada. A partire dal censimento del 2010 il suo territorio \u00e8 stato diviso nei due \"census-designated place\" di Crystal Bay e Incline Village.\nNel censimento del 2000 la popolazione era di 9 952 abitanti. Apparteneva all'area metropolitana di Reno-Sparks, sulla riva settentrionale del lago Tahoe.\nGeografia fisica.\nSecondo i rilevamenti dell'United States Census Bureau, la localit\u00e0 di Incline Village-Crystal Bay si estendeva su una superficie di 130,6 km\u00b2, dei quali 74,8\u00a0km\u00b2 erano occupati da terre, mentre 55,8\u00a0km\u00b2 erano occupati dalle acque.\nPopolazione.\nSecondo il censimento del 2000, a Incline Village-Crystal Bay vivevano 9.952 persone, ed erano presenti 2.735 gruppi familiari. La densit\u00e0 di popolazione era di 133 ab./km\u00b2. Nel territorio comunale si trovavano 7.664 unit\u00e0 edificate. Per quanto riguarda la composizione etnica degli abitanti, il 90,97% era bianco, lo 0,46% era afroamericano, lo 0,59% era nativo, l'1,57% era asiatico e lo 0,16% proveniva dall'Oceano Pacifico. Il 4,34% della popolazione apparteneva ad altre razze e l'1,91% a pi\u00f9 di una. La popolazione di ogni razza ispanica corrispondeva al 12,13% degli abitanti.\nPer quanto riguarda la suddivisione della popolazione in fasce d'et\u00e0, il 19,6% era al di sotto dei 18, il 7,7% fra i 18 e i 24, il 27,7% fra i 25 e i 44, il 33,3% fra i 45 e i 64, mentre infine l'11,7% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 109,5 maschi."}
{"id": "2468441", "revid": "1373059", "url": "https://it.wikipedia.org/wiki?curid=2468441", "title": "Amara Traor\u00e9", "text": "Carriera.\nHa giocato per numerosi club francesi, tra cui il Bastia, il Gueugnon e il Metz. Ha giocato a lungo per la nazionale senegalese e ha partecipato anche ai mondiali 2002."}
{"id": "2468443", "revid": "767487", "url": "https://it.wikipedia.org/wiki?curid=2468443", "title": "Carlo di Leonardo Ginori", "text": "Fu priore a Firenze nel 1513 e gonfaloniere di giustizia nel primo bimestre del 1527. Grande mecenate, fu amico di Giorgio Vasari e di altri artisti e letterati. Commission\u00f2 la \"Pala Ginori\" a Rosso Fiorentino nel 1523."}
{"id": "2468444", "revid": "93203932", "url": "https://it.wikipedia.org/wiki?curid=2468444", "title": "Penumbra (serie)", "text": "Penumbra \u00e8 una serie di videogiochi d'avventura a tema survival horror in soggettiva, sviluppata per Microsoft Windows, Mac OS e Linux da parte della societ\u00e0 Frictional Games e distribuita da Paradox Entertainment.\nInizialmente la serie era stata intesa come una trilogia, ma il terzo episodio \u00e8 invece poi diventato un'espansione del secondo.\nL'ambientazione comune a tutti gli episodi \u00e8 una base di ricerca in rovina, situata in Groenlandia, in cui un'organizzazione segreta ha scoperto e riportato alla luce la tomba di un alieno, che conteneva un virus senziente conosciuto come \"Tuurngait\", capace di mutare i corpi degli ospiti e mettere in comunicazione telepatica le loro menti. Molti degli enigmi sono basati sulla fisica, come gi\u00e0 visto in \"Half-Life 2\".\nCapitoli della serie.\nLa serie si compone di una versione corta disponibile gratuitamente, Tech Demo (chiamato inizialmente \"Penumbra\"), due episodi ed un'espansione:"}
{"id": "2468445", "revid": "76963", "url": "https://it.wikipedia.org/wiki?curid=2468445", "title": "Noboru Iguchi", "text": "Biografia.\nDebutt\u00f2 in veste di attore nel 1993, interpretando un ruolo nella commedia \"Down the Drain\". Nel 2003 scrisse e diresse il suo primo film, l'horror \"A Larva to Love\". Tra il 2003 e il 2005 diresse per il V-Cinema tre film pornografici, intitolati \"Heisei Jogakuen Kotobu: 18kin Tairyoku Sokutei Hen Omote &amp; Ura Bajon\", \"Impolite Education\" e \"Saish\u016b seiki! Natsume Nana - ky\u016bkyoku no erosu\", quindi torn\u00f2 a dirigere film che mescolavano azione, commedia e horror, come \"\", \"Sukeban Boy\" e \"Cat-Eyed Boy\". Nel 2008 realizz\u00f2 i finti spot televisivi presenti nell'horror-splatter \"Tokyo Gore Police\", diretto da Yoshihiro Nishimura, e diresse lo splatter \"The Machine Girl\", che gener\u00f2 un cortometraggio spin-off intitolato \"Shyness Machine Girl\", diretto sempre da Iguchi nel 2009."}
{"id": "2468448", "revid": "1272592", "url": "https://it.wikipedia.org/wiki?curid=2468448", "title": "Moussa N'Diaye (calciatore)", "text": "Carriera.\nHa giocato, fra le altre squadre, anche per il e per il Sedan. Ha partecipato con la Nazionale senegalese alla Coppa del Mondo 2002. Da Agosto 2013 gioca con il Battaglia Terme."}
{"id": "2468450", "revid": "110157", "url": "https://it.wikipedia.org/wiki?curid=2468450", "title": "Spanish Springs", "text": "Spanish Springs \u00e8 un census-designated place (CDP) degli Stati Uniti, situato nella Contea di Washoe nello stato del Nevada. Nel censimento del 2000 la popolazione era di 9.018 abitanti. Appartiene all'area metropolitana di Reno-Sparks.\nGeografia fisica.\nSecondo i rilevamenti dell'United States Census Bureau, la localit\u00e0 di Spanish Springs si estende su una superficie di 154,2 km\u00b2, tutti occupati da terre.\nPopolazione.\nSecondo il censimento del 2000, a Spanish Springs vivevano 9.018 persone, ed erano presenti 2.531 gruppi familiari. La densit\u00e0 di popolazione era di 58,5 ab./km\u00b2. Nel territorio comunale si trovavano 3.078 unit\u00e0 edificate. Per quanto riguarda la composizione etnica degli abitanti, il 92,59% era bianco, lo 0,74% era afroamericano, l'1,19% era nativo, l'1,40% era asiatico e lo 0,08% proveniva dall'Oceano Pacifico. L'1,72% della popolazione apparteneva ad altre razze e il 2,28% a pi\u00f9 di una. La popolazione di ogni razza ispanica corrispondeva al 5,78% degli abitanti.\nPer quanto riguarda la suddivisione della popolazione in fasce d'et\u00e0, il 31,4% era al di sotto dei 18, il 4,3% fra i 18 e i 24, il 36,9% fra i 25 e i 44, il 22,8% fra i 45 e i 64, mentre infine il 4,6% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 104,3 maschi."}
{"id": "2468452", "revid": "767487", "url": "https://it.wikipedia.org/wiki?curid=2468452", "title": "Mario Incudine", "text": "Esponente della musica popolare siciliana, si \u00e8 anche cimentato nella world music.\nBiografia.\nLa sua prima esperienza artistica \u00e8 la partecipazione al film di Antonio Maddeo \"V\u00f2 V\u00f2\", girato in Sicilia nei primi anni '90.\nPoi, entra a far parte della compagnia teatrale Amici del Teatro, con cui comincia a girare per i teatri d'Italia, ottenendo numerosi riconoscimenti come attore e autore di colonne sonore. Con \"Il berretto a sonagli\" di Luigi Pirandello, Mario Incudine vince il Premio Finale 2004 di Viterbo come migliore spettacolo e migliore compagnia, ricevendo l'apprezzamento della critica per l'originalit\u00e0 delle musiche.\nNel 1996 fonda il gruppo Janniscuru, con Franco Barbarino. Con il gruppo nel 2002 incide il cd \"Un Natali di paci\", che raccoglie brani natalizi della tradizione siciliana, e poi comincia a esibirsi in varie localit\u00e0 isolane in qualit\u00e0 di cantante e musicista (mandolino, mandola, tammorra).\nNel 1999 fonda il trio I petri c'addumanu (\"le pietre che accendono\"), con cui pubblica l'album \"In forma di musica\", prodotto dal Comune di Enna.\nNel 2003 concretizza un progetto di solista con la realizzazione dell'album \"Terra (radici nel futuro)\", prodotto dalla Regione Siciliana, Assessorato alla Pubblica Istruzione e ai Beni Culturali.\nMario Incudine partecipa a numerose trasmissioni televisive su Rai 2, Rete 4 e Antenna Sicilia.\nMario Incudine ha fatto parte del prestigioso gruppo di musica siciliana Taberna Mylaensis con i quali ha suonato in tourn\u00e9e a Ulanna, Istanbul e Milano.\nNel 2009 vince il 10\u00ba Festival della nuova canzone siciliana e partecipa, l'anno successivo, all'undicesima edizione, vincendo il premio della critica.\nNel 2011 \u00e8 autore delle musiche nonch\u00e9 interprete dello spettacolo teatrale \"Curri l'Aria\", insieme alle attrici Elisa Di Dio e Nadia Trovato.\nNel 2013 realizza il videoclip \"Li Culura\" scritto e diretto da Davide Vigore.\nNel 2015 \u00e8 in scena con \"Le supplici\" di Eschilo al teatro greco di Siracusa, regia di Moni Ovadia e Mario Incudine. Traduzioni in lingua siciliana di Mario Incudine e Kaball\u00e0. Musiche originali di Mario Incudine.\nLa sera del 5 aprile 2018 su Rai 1 viene lanciato il videoclip del singolo di Biagio Antonacci \"Mio fratello\", al quale collabora Mario Incudine per la regia di Gabriele Muccino con la partecipazione dei fratelli Giuseppe e Rosario Fiorello e pubblicato il giorno successivo."}
{"id": "2468457", "revid": "390153", "url": "https://it.wikipedia.org/wiki?curid=2468457", "title": "Giustizia internazionale", "text": ""}
{"id": "2468460", "revid": "599013", "url": "https://it.wikipedia.org/wiki?curid=2468460", "title": "Omar Diallo", "text": "Carriera.\nHa partecipato con la Nazionale senegalese ai Mondiali 2002."}
{"id": "2468461", "revid": "1904508", "url": "https://it.wikipedia.org/wiki?curid=2468461", "title": "Guadagni", "text": "I Guadagni sono una nobile famiglia di Firenze.\nStoria familiare.\nGiunti in citt\u00e0 agli inizi dell'XI secolo, furono nel XIII secolo di partito guelfo. Cacciati dopo la battaglia di Montaperti tornarono in citt\u00e0 solo nel 1281, ben dopo la sconfitta dei ghibellini.\nLa famiglia era dedita ai proficui commerci che rendevano Firenze una delle piazze mercantili e finanziarie pi\u00f9 ricche d'Europa. Con il successo arrivarono anche le cariche politiche: consoli, priori e gonfalonieri di giustizia.\nNel 1433 Bernardo Guadagni, gonfaloniere, si fece persuadere da Rinaldo degli Albizi ad emettere una delibera per imprigionare il \"tiranno\" Cosimo de' Medici, che venne poco dopo esiliato. Al ritorno di Cosimo dall'esilio, nel 1434 i Guadagni, con tutta la fazione avversa ai Medici, furono esiliati dalla citt\u00e0. In questo periodo la famiglia si stabil\u00ec in Francia, dove ebbero residenza a Lione ed a Parigi. Come altre grandi famiglie di fuorusciti fiorentini (gli Strozzi, gli Alamanni, i Gondi, gli Anselmi), l'esilio fu un'occasione per accrescere ancora maggiormente il loro potere e la loro ricchezza.\nNel XVI secolo Tommaso Guadagni era in ottimi rapporti con la corte di Francesco I e i suoi discendenti lo furono di Enrico II e di Caterina de' Medici. Tommaso in particolare, prest\u00f2 alla Corona cinquantamila ducati per riscattare il re prigioniero di Carlo V, un favore che a suo tempo venne ripagato di grandissimi privilegi, tanto che Tommaso pot\u00e9 lasciare ai suoi eredi un patrimonio enorme, fatto di terre, case e opere d'arte.\nGuglielmo Guadagni fu capitano militare per la corona francese nel tardo XVI secolo e l'eco dei suoi successi arriv\u00f2 fino a Firenze, dove Ferdinando I de' Medici lo chiam\u00f2 in citt\u00e0 per diventare comandante della flotta dell'ordine di Santo Stefano. Nel 1607 riusc\u00ec nell'ardua impresa di occupare Bona, in Tunisia, sconfiggendo l'intera flotta turca.\nIl XVII secolo segna l'apogeo della famiglia, rientrata in Firenze. Qui acquistano nel 1683 il palazzo Dei in piazza Santo Spirito (oggi palazzo Guadagni), oltre a ville e terreni nelle colline.\nNel XVIII secolo Ascanio Guadagni fu generale per l'imperatore d'Austria, Maresciallo, governatore della Bassa Ungheria e comandante militare del Tirolo. Giovanni Antonio Guadagni fu cardinale sotto Clemente XII.\nNel XIX secolo Pietro Guadagni, secondogenito di Giovanbattista Guadagni e Teresa Maria Torrigiani prese il nome di Torrigiani, riscattando l'antica famiglia fiorentina destinata all'estinzione e ereditandone le ingenti propriet\u00e0.\nStemma.\nLo stemma Guadagni \u00e8 in campo rosso alla croce spinata d'oro. Il simbolo pare alluda a Croce alla Spina, localit\u00e0 di San Martino a Lubaco da dove la famiglia avrebbe avuto origine. L'impresa personale dei membri \u00e8 spesso l'unicorno, scelto da Vieri Guadagni nel 1409 con il motto \"Exaltabitur\" (\"sar\u00e0 esaltato\"). Talvolta \u00e8 stato usato anche il motto in tedesco \"Ich mach nicht\" (\"io nulla posso\")."}
{"id": "2468464", "revid": "124123", "url": "https://it.wikipedia.org/wiki?curid=2468464", "title": "Dinarco", "text": "Biografia.\nLe notizie sulla vita di Dinarco sono scarse: le fonti principali sono l'opuscolo \"Su Dinarco\" di Dionigi di Alicarnasso e la \"Vita dei dieci oratori\" dello Pseudo-Plutarco, a cui si aggiungono le brevi notizie del lessico \"Suida\".\nNacque a Corinto intorno al 361/360 a.C. da un certo Socrate o Sostrato, ma si spost\u00f2 ad Atene ancora giovane, nel periodo delle spedizioni di Alessandro Magno contro l'Asia: qui studi\u00f2 retorica alla scuola di Teofrasto e dal 336/335 a.C. inizi\u00f2 la professione di logografo. Essendo un meteco, non pot\u00e9 intraprendere la carriera politica n\u00e9 parlare in tribunale; raggiunse l'apice del successo a seguito della morte di Alessandro Magno, durante il governo di Demetrio Falereo, con il quale era in ottimi rapporti, tuttavia nessuna orazione di questo periodo si \u00e8 conservata. Proprio a causa dell'amicizia con Demetrio Falereo, quando Demetrio Poliorcete conquist\u00f2 Atene nel 307/306 a.C. e fu ripristinato il governo democratico, Dinarco fu accusato di simpatie oligarchiche e, venduti i suoi beni, prefer\u00ec trasferirsi a Calcide, in Eubea; ritorn\u00f2 ad Atene nel 292 a.C., grazie all'intervento di Teofrasto, e visse presso l'amico Prosseno, contro il quale dopo poco tempo intent\u00f2 una causa per sottrazione di denaro: fu questa l'unica occasione in cui parl\u00f2 di persona in tribunale. Probabilmente mor\u00ec pochi anni dopo questa causa, ma la data di morte non \u00e8 nota con certezza.\nOpere.\nA Dinarco furono attribuiti numerosissimi discorsi, tra i cento ed i centosessanta a seconda delle tradizioni, sia pubblici che privati, generalmente ritenuti di scarso valore letterario e scarse imitazioni dell'arte di Demostene, tant'\u00e8 che Dinarco venne chiamato il \"Demostene contadino\" o il \"Demostene orzato\", per la sua mancanza di incisivit\u00e0. Non mancarono per\u00f2 alcuni estimatori: Dionigi di Alicarnasso riporta il giudizio positivo che ne diede Demetrio di Magnesia, che ne lodava l'arte persuasiva e riteneva Dinarco non inferiore a Iperide. Lo stesso Dionigi sostiene che lo stile di Dinarco era difficile da definire, poich\u00e9 in alcune orazioni ricordava lo stile di Lisia, in altre quello di Iperide, in altre ancora quello di Demostene.\nDionigi di Alicarnasso ha conservato i titoli di 87 orazioni di Dinarco, dei quali per\u00f2 ritiene che 27 siano spuri; a questi si aggiungono 12 titoli forniti da altri autori, portando cos\u00ec il totale a 99. Solo tre discorsi si sono conservati:\nDegli altri rimangono solo alcuni frammenti."}
{"id": "2468468", "revid": "599013", "url": "https://it.wikipedia.org/wiki?curid=2468468", "title": "Hendrikus Lettinck", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dei Paesi Bassi al FIFA Futsal World Championship 1992 ad Hong Kong dove la nazionale arancione \u00e8 giunta al secondo turno. Nel 1996 partecipa al UEFA Futsal Championship 1996 giungendo alla fase finale dove l'Olanda per\u00f2 si deve accontentare dell'ultimo posto, \u00e8 confermato portiere titolare degli arancioni anche al FIFA Futsal World Championship 1996 guadagnato in virt\u00f9 della presenza alla fase finale dell'europeo, ma i Paesi Bassi, in fase calante, giungono ultimi nel girone F dietro a Brasile, Ucraina e Uruguay.\nLa sua ultima apparizione coincide con il miglior risultato dei Paesi Bassi all'Europeo: in Spagna allo UEFA Futsal Championship 1999 gli arancioni passano il primo turno assieme ai padroni di casa eliminando Croazia e Jugoslavia, ma cedono in semifinale alla Russia e perdono la finale 3-4 posto per 3-0 contro l'Italia."}
{"id": "2468470", "revid": "333161", "url": "https://it.wikipedia.org/wiki?curid=2468470", "title": "Anfiteatro Castrense", "text": ""}
{"id": "2468472", "revid": "599013", "url": "https://it.wikipedia.org/wiki?curid=2468472", "title": "Sylvain N'Diaye", "text": "Carriera.\nHa partecipato ai mondiali 2002 con la nazionale senegalese (con cui ha collezionato 24 presenze) senza giocare per\u00f2 nemmeno un minuto."}
{"id": "2468475", "revid": "123176533", "url": "https://it.wikipedia.org/wiki?curid=2468475", "title": "Un partigiano dell'Osoppo al confine orientale", "text": "Un partigiano dell'Osoppo al confine orientale \u00e8, come dice l'autore \"\u201cun libro di testimonianza di un partigiano entrato nella lotta - come molti altri del resto- senza una specifica preparazione\u201d\"; un partigiano che milit\u00f2 nelle brigate Osoppo. Cresta fu giovane comandante di una delle compagnie del battaglione \u201cJulio\u201d \u2013 1\u00aa brigata - 3\u00aa divisione \u201cOsoppo - Friuli\u201d .\nIl libro \u00e8 stato scritto nel 1968 come risposta al libro di testimonianza di Giovanni Padoan \u201cVanni\u201d, comunista, commissario politico della Divisione Garibaldi Natisone, \"Abbiamo lottato insieme - Partigiani italiani e sloveni al confine orientale\"Del Bianco Editore.\nIl libro di Cresta si divide in quattro parti:\nPremessa.\nIl libro \u00e8 stato premiato dalla Regione Friuli-Venezia Giulia in un concorso bandito per celebrare il XX anniversario della Resistenza.\nLa premessa, scritta dall'Istituto regionale per la storia del movimento di Liberazione del Friuli e Venezia Giulia, inquadra l'opera di Cresta nel complesso e delicato scenario politico, sociale, etnico che fu la resistenza nel Friuli e nella Venezia Giulia contigua al forte movimento partigiano sloveno e alle loro rivendicazioni territoriali.\nPresentazione.\nSecondo Cesare Devetag, nel libro di Cresta si trova un uomo \"\u201cche ama il proprio simile al di fuori e al di sopra di ogni e qualsiasi spirito di parte. Lo ama anche quando lo combatte per difendere l'unico bene per il quale si pu\u00f2 anche morire, il bene della libert\u00e0\u201d\"(pg.31)\nParte I-\u201cNasce la resistenza\".\n\u201cNasce la resistenza\" \u2013 \"la guerra si fa anche come si pu\u00f2 non solo come si deve\u201d, questo \u00e8 il titolo che raggruppa 6 capitoli. Descrive la cronologia degli eventi avvenuti dall'8 settembre 1943 alla fine di aprile 1945 nella cosiddetta \u201czona di libera di Attimis e Faedis e la liberazione di Udine.\nContenuto.\nLa descrizione dell'evolversi degli avvenimenti di quegli straordinari e tragici 20 mesi che sconvolsero non solo le popolazioni del confine orientale e la sua amata citt\u00e0 di Gorizia \u00e8 fatta con rigore e, per alcuni aspetti personali, anche con autoironia paragonabile per certi versi al libro dei I piccoli maestri di Luigi Meneghello.\nAnche quando Cresta contesta e contestualizza all'ex commissario delle Brigate Garibaldi Padoan alcune situazioni o giudizi non si erge mai ideologicamente alla sola difesa della sua organizzazione, la Brigata Osoppo. Le obiezioni e le contestazioni che Cresta rileva nel libro hanno la forza della sua costante presenza di testimone attivo fin dal settembre del 1943, per tutto il periodo bellico e nei due anni successivi 1945 e 1946.\nCresta riconosce che il movimento partigiano del Friuli-Venezia Giulia deve essere grato ai militanti del Partito Comunista Italiano perch\u00e9, in modo particolare nella fase iniziale, furono in grado di prendere in mano la situazione ed organizzare, subito dopo l'8 settembre 1943, le prime strutture militari armate con gli sbandati delle forze armate e gli antifascisti. Come esempio cita la straordinaria figura di Giacinto Calligaris \u201cEnrico\u201d, perseguitato e condannato dai tribunali fascisti e comandante del Battaglione Garibaldi \u201cFriuli\u201d (uno dei primi nuclei della resistenza Italiana) al quale lui si arruol\u00f2. Cresta ritiene (pg. 34-35) che se Calligaris non fosse morto nell'inverno del 1943/44 il movimento comunista avrebbe avuto una guida all'altezza del difficile compito in quella complessa zona multietnica di confine.\nRiconosciuti i meriti degli antifascisti comunisti del fronte Orientale, dopo aver dato merito a tutti di altruismo, coraggio e spirito di sacrificio (a Padoan in primis), contesta loro perch\u00e9 tesero a indirizzare ed interpretare la lotta partigiana sul piano rivoluzionario. Contesta a Padoan che il suo riconoscere (nel suo libro scritto nel 1965) diversi errori di conduzione politica e militare (come il passaggio di tutta la Divisione Garibaldi \"Natisone\" alle dipendenze operative del IX Korpus sloveno) sottovaluta o trascura gli errori politici commessi dai dirigenti nazionali del PCI di Togliatti. Secondo lui il PCI friulano e nazionale fu responsabile di errori e di gravi ambiguit\u00e0 rispetto alla situazione complessa e contraddittoria che i dirigenti tennero con il Partito Comunista di Slovenia e con le altre componenti della resistenza locale.\nGli preme evidenziare che la resistenza delle Brigate Garibaldi \"\u201cnon fu la sola componente del movimento\u201d\"; e che le \"\u201csue aspirazioni inevitabilmente cozzarono contro le posizioni ideologiche e nazionali delle altre forze partigiane costituenti in Italia il 60% del movimento di liberazione\u201d\" (pg 35).\nLa solidariet\u00e0 della popolazione.\n\u00c8 significativo questo passo per capire in che rapporto era la popolazione con i partigiani che ruotavano attorno ai paese di Racchiuso e di Porzus alla fine del 1943.\nLe scelte dei giovani.\nCresta racconta delle prime rudimentali lezioni politiche che ricevevano i giovani volontari partigiani dai capi pi\u00f9 anziani. Lui ricorda Fermo Solari che parlava loro di \"\"una nuova societ\u00e0, democratica e giusta, in cui tutti avrebbero avuto il posto\" \"e le discussioni che facevano. I giovani di allora, come lui classe 1922, cresciuti ed educati solo dal fascismo:\nPolemica: la Osoppo c'era a Povoletto!\nDopo aver descritto l'attacco del 5 settembre 1944 avvenuto a Povoletto contro tedeschi, fascisti e carabinieri, che vide una attiva presenza delle formazioni Osoppo Cresta coglie l'occasione di polemizzare con Giovanni Padoan \"Vanni\" per le sue memorie e posizioni. Significativo \u00e8 il seguente passo perch\u00e9 racchiude molti aspetti delle polemiche intercorse tra Brigate Garibaldi e Brigate Osoppo.\nParte II- \u201cLa lotta per Gorizia continua\u201d.\n\u201cLa lotta per Gorizia continua\u201d, descrive su tre capitoli, l'evoluzione dello scontro politico che si svolse nella sua citt\u00e0 sotto l'amministrazione Anglo-americana in attesa della definizione dei confini nazionali. Dall'organizzazione, clandestina, nell'estate del 1945, di un battaglione di giovani \u201dper rincuorare la cittadinanza sbandata e impaurita\u201d (pg 134) alla scelta democratica di operare \u201cin campo aperto con pubbliche organizzazioni ufficialmente riconosciute\u201d. Cresta racconta come si attiv\u00f2 nella \"Associazione Giovanile Italiana\" e come fond\u00f2 la pi\u00f9 importante \"Associazione Partigiani Italiani (API)\" , riconosciuta dall'ANPI (allora unitario) del comandante comunista Bulow, Arrigo Boldrini. Associazione alternativa alla gi\u00e0 esistente \"Associazione Partigiani Giuliani\" perch\u00e9 era pi\u00f9 acconsenziente agli interessi territoriali sloveni.\nIl ruolo di Cresta nell'API e nel CLN fu determinante a Gorizia nell'azione di pressione pubblica e democratica per la sensibilizzazione nazionale del problema dell'appartenenza all'Italia della citt\u00e0 da parte degli abitanti italiani. Vengono descritte alcune delle manifestazioni di piazza pro e contro le scelte di confine che si prospettavano al trattato di Parigi fino alle notizie che arrivarono dagli Alleati (10 ottobre 1946) che confermavano che Gorizia vecchia restava italiana, in particolare: la imponente e pacifica manifestazione filo italiana del 28 marzo 1946 e la \u201ccruenta celebrazione del 9 agosto 1946\u201d , 30\u00ba anniversario della presa di Gorizia da parte delle truppe italiane nella prima guerra mondiale, con lanci di bombe a mano dei filo sloveni e feriti tra la folla italiana.\nCanti.\nDi seguito due brani delle canzoni delle due formazioni che evidenziano la loro distanza ideologica.\n\"La guardia rossa\".\nLe brigate Garibaldi cantavano la \u201cGuardia rossa\u201d:\nEcco s'avanza uno strano soldato\nvien dall'oriente non monta destrier\nla man callosa ed il volto abbronzato\n\u00e8 il pi\u00f9 glorioso di tutti i guerrier,\nnon ha pennacchi o galoni dorati\nma sul berretto e scolpito nel cuor\nporta la falce ed il martello incrociati\nson l'emblema del lavor, viva il lavor!\n\u00c8 la guardia rossa\nche marcia alla riscossa\ne scuote nella fossa\nla schiava Umanit\u00e0\n\"Noi siam brigata Osoppo\".\nLe brigate Osoppo cantavano:\nNoi siam brigata Osoppo,\nsempre combatteremo,\nvincendo ogni intoppo\nper la nostra libert\u00e0.\nNon piangere mio tesor\nnoi combattiamo per l'Italia e per l'onor\ne scacceremo tutti gli invasori\ned insieme a loro anche i traditor."}
{"id": "2468477", "revid": "628767", "url": "https://it.wikipedia.org/wiki?curid=2468477", "title": "Berthold Schwarz", "text": "Probabilmente originario di Friburgo in Brisgovia, \u00e8 conosciuto soprattutto per la sua presunta scoperta della polvere da sparo, avvenuta casualmente intorno al 1359 (secondo altre fonti nel 1353). Ad oggi, tale personaggio \u00e8 considerato dagli storici pi\u00f9 una figura immaginaria che una reale e l'invenzione attribuita alla polvere da sparo e ai fucili o ai cannoni resta solo una leggenda.\nLa leggenda.\nLa leggenda pu\u00f2 essere cos\u00ec riassunta: un frate interessato alle arti oscure di nome Bertoldo pest\u00f2 salnitro, zolfo e carbone in un mortaio durante esperimenti alchemici, posizionando poi il pestello nel recipiente e uscendo quindi dalla stanza. Subito dopo, si ud\u00ec un'esplosione: i francescani in convento assieme a lui si precipitarono sul posto, scoprendo che il pestello era esploso e si era incastrato cos\u00ec tanto in una trave del soffitto da non poter essere estratto nemmeno dopo aver toccato le reliquie di Santa Barbara. In seguito, Bertoldo avrebbe adoperato mortai o recipienti di grandezza maggiore (forse dei pentoloni) come modello per realizzare i primi rudimentali cannoni. Si narra che alla leggenda si devono rispettivamente l'origine del nome con cui si indica la polvere da sparo in tedesco (\"Schwarzpulver\", letteralmente polvere nera), il significato \"mortaio\" adoperato per indicare il pezzo di artiglieria a tiro curvo e che Santa Barbara sia diventata la patrona degli artiglieri a seguito di quell'incidente.\nLe fonti sull'identit\u00e0 del personaggio restano assai variegate. Alcuni studiosi segnalano per accreditare la veridicit\u00e0 storica dell'uomo vari manoscritti tedeschi del XV secolo in cui viene menzionato il maestro Bertoldo (\"Meister Berthold\"). Il documento pi\u00f9 antico ad oggi conosciuto relativo al personaggio \u00e8 un manoscritto anonimo incentrato sulla pirotecnica del 1410 e conservato presso il museo nazionale germanico di Norimberga. Ad ogni modo, Bertoldo non \u00e8 indicato come un religioso, ma come maestro d'arte e alchimista, dunque con un titolo di studio alle spalle. Secondo altri scritti dell'inizio del XV secolo, l'uomo sarebbe greco. Nel testo dedicato alla pirotecnica, stampato ad Augusta nel 1529 da Heinrich Stainer sulla base del manoscritto di Friburgo \"MS 362\" del 1432, un alchimista di nome Niger Berchtholdus \u00e8 da considerare l'inventore dell'arte del tiro con i fucili e anche della cosiddetta polvere da sparo. Sempre nello stesso scritto, si racconta di come egli prov\u00f2 a miscelare piombo, olio, salnitro e zolfo al fine di ottenere una vernice di colore aureo riscaldandolo in pentole di rame. Nel momento in cui adoperava contenitori di rame sigillati con chiavistelli di ferro, questi esplodevano sul fuoco, poich\u00e9 il gas formatosi non poteva fuoriuscire. Cos\u00ec, se ne dedusse la possibilit\u00e0 di adoperare tale scoperta per fini bellici. Secondo il \"Libro dei fuochi d'artificio\", in seguito evit\u00f2 di adoperare piombo e olio e aggiunse del carbone, modificando poi ancora una volta la composizione della sua mistura con la stessa quantit\u00e0 di salnitro e zolfo e un po' meno carbone.\nAltrettanto varie sono le storie non supportate da prove che riguardano la sua morte. Una di esse riferisce di come vendette i suoi segreti alla Repubblica di Venezia, che impiegarono la nuova arma nell'assedio di Chioggia del 1380 contro i genovesi e quindi fecero morire l'inventore per non pagargli la ricompensa promessa. Un'altra popolare versione vuole che si spense ironicamente perch\u00e9 colpito da un'esplosione.\nLa possibile storicit\u00e0 del personaggio.\nDalla fine del XV secolo, Bertoldo compare in libri redatti in varie latitudini. Traspare comunque difformit\u00e0 in merito alla sua attivit\u00e0 in vita, essendo indicato come un religioso (benedettino o francescano), come un uomo di cultura, come un alchimista o come un disoccupato. Heinrich Hansjakob, il quale voleva provare l'esistenza di Schwarz nel XIX secolo e raccolse documenti a tale scopo, cita come primo riferimento assoluto quello compiuto da Felix Hemmerlin, conosciuto anche con lo pseudonimo \"Malleolus\". Quest'ultimo, in un libro pubblicato intorno al 1495 (\"De Nobilitate\") raccontava che un abile alchimista di nome \"Bertholdus niger\" scald\u00f2 salnitro, zolfo e un metallo trattato con del mercurio nel corso di un esperimento in un vaso chiuso, il quale poi esplose. Non si fa alcun riferimento alla carica di chierico. In un'altra variante, Bertoldo avrebbe riscaldato lo zolfo e lo avrebbe miscelato con salnitro, carbone e/o olio di lino, innescando la reazione chimica in questione. Sulla base di quanto visto, secondo Hemmerlin, Schwarz svilupp\u00f2 rudimentali cannoni o mortai.\nUn'ulteriore testimonianza sull'epiteto \"Niger\" \u00e8 avvenuta ad opera di Franz Helm, autore di Landshut che scriveva negli anni 1520 e 1530. Secondo Helm:\nNella \"Cosmographia\" di Sebastian M\u00fcnster, nella parte dello scritto in cui si fa riferimento ad Achilles Gasser, si cita altres\u00ec l'invenzione del cannone, avvenuta secondo l'autore nel 1354 ad opera di un chimico teutonico di nome Bertoldo Schwarz: si tratterebbe di una data molto successiva alla prima testimonianza attendibile dell'impiego di un cannone in Europa. Nel passaggio in questione, Bertoldo viene descritto come un alchimista e un francescano, vestito con abiti neri.\nSi sono susseguiti vari tentativi finalizzati a trovare personaggi storici che potessero essere accostati alla leggenda e che collegassero, nello specifico, Bertoldo con la Germania meridionale e Friburgo. Il medievalista Hans J\u00fcrgen Rieckenberg intravede una corrispondenza tra Berthold Schwarz e il canonico di Costanza Bertold von L\u00fctzelstetten (una localit\u00e0 situata sempre nei dintorni di Costanza), che risult\u00f2 membro del capitolo della cattedrale locale dal 1294 al 1310. Inoltre, questi appare quattro volte nell'elenco dell'Universit\u00e0 di Parigi in qualit\u00e0 di \"magister artium Bertoldus\" tra il 1329 e il 1336. Hansjakob identific\u00f2 Bertold con Konstantin Angeleisen o Anklitzen, un tale il cui cognome pu\u00f2 essere fatto risalire a Friburgo e che fugg\u00ec in un monastero di Praga a causa del suo lavoro di alchimista e l\u00ec fu giustiziato nel 1388 perch\u00e9 ritenuto colpevole di stregoneria. Franz Marie Feldhaus, nel 1910, si accoda a questa tesi e pensa che i resoconti di un certo \"Maestro Bertoldo\" dell'inizio del XV secolo, redatti appena 25 anni dopo la morte di questo maestro, dovrebbero essere intesi seriamente come testimonianza storica di un alchimista di nome Bertoldo chiamato \"il Nero\" e francescano.\nPosizioni critiche sulla leggenda e sul personaggio.\n\u00c8 stato dimostrato che l'invenzione della polvere da sparo risale a prima del XIV secolo, che fosse gi\u00e0 nota in Europa (la cita per esempio Ruggero Bacone nel suo \"Liber Ignium\") intorno al 1260 e che prima ancora la conoscessero sia gli arabi che l'antica Cina. La denominazione \"polvere nera\", meno usata in lingua italiana ma comune in tedesco, deriverebbe ovviamente dal colore della sostanza \u00e8 non dal suo leggendario omonimo. L'artiglieria simile al cannone fece la sua comparsa in Europa intorno al 1300 e in Cina gi\u00e0 nel XIII secolo (si pensi allo schioppo Heilongjiang del 1288). Nel suo \"Milione\", Marco Polo riferiva nel 1318 dell'uso della polvere nera da parte degli orientali per i fuochi d'artificio.\nMarcellin Berthelot e altri hanno contestato la storicit\u00e0 di Bertoldo Schwarz gi\u00e0 nel XIX secolo, ma tale operazione \u00e8 proseguita anche in tempi pi\u00f9 recenti. Secondo J.R. Partington, che scriveva negli anni Sessanta del Novecento, Bertoldo Schwarz sarebbe n\u00e9 pi\u00f9 n\u00e9 meno di una figura fittizia come Robin Hood: lo scopo della sua invenzione era quello di attribuire l'invenzione della polvere da sparo e del cannone all'area di lingua tedesca.\nAll'inizio degli anni '90, Volker Schmidtchen ha compiuto un quadro riassunto delle ricerche fino ad allora compiute sul leggendario chierico. I toni sono rimasti abbastanza critici, considerando che l'autore ha espressamente affermato che \"Schwarz appartiene al regno della favola\". Le armi da fuoco furono probabilmente sviluppate in gran parte in modo indipendente in vari paesi europei da tecnici intraprendenti all'inizio del XIV secolo, sebbene l'esatto corso degli eventi non sia stato chiarito ancora in modo esaustivo.\nLascito.\nLa piazza del municipio di Friburgo presenta una fontana ottagonale realizzata da Josef Alois Knittel. Composta di pietra arenaria gialla, \u00e8 coronata da una statua dedicata a Bertoldo Schwarz. Su di essa sono riportate le seguenti parole:\nLa citt\u00e0 originariamente desiderava erigere il monumento nel 1851 e aveva gi\u00e0 avviato una gara d'appalto allo scopo di commissionare il lavoro ad un prezzo massimo di 1.650 fiorini. Le offerte di Ignatz Michel e Ludwig H\u00fcgle di Heimbach erano leggermente pi\u00f9 alte, ma non furono accettate perch\u00e9 entrambi considerati \"ordinari intagliatori di pietre\". Tuttavia, la citt\u00e0 voleva che il monumento fosse realizzato da Knittel, che si fece carico del costo extra di 2.700 fiorini e lo fece realizzare dal suo allievo Joseph von Kopf."}
{"id": "2468483", "revid": "1543377", "url": "https://it.wikipedia.org/wiki?curid=2468483", "title": "Metodo Schlieren", "text": "Il metodo Schlieren (dal tedesco schlieren, letteralmente \"metodo delle strie\") \u00e8 un metodo di visualizzazione delle disomogeneit\u00e0 ottiche dei campi di moto dei fluidi e sfrutta la variazione dell'indice di rifrazione conseguenza di gradienti di densit\u00e0. Le disomogeneit\u00e0 presenti in un mezzo trasparente, pertanto non visibili ad un osservatore, vengono trasformate in ombre e quindi rese visibili.\nLa tecnica si basa sull'emissione di luce dotata di raggi paralleli."}
{"id": "2468484", "revid": "287204", "url": "https://it.wikipedia.org/wiki?curid=2468484", "title": "Open de Tenis Comunidad Valenciana 2007", "text": "L'Open de Tenis Comunidad Valenciana 2007 \u00e8 stato un torneo di tennis giocato sulla terra rossa. \n\u00c8 stata la 13\u00aa edizione dell'Open de Tenis Comunidad Valenciana,\nche fa parte della categoria International Series nell'ambito dell'ATP Tour 2007. \nSi \u00e8 giocato nel Club de Tenis Valencia di Valencia in Spagna, \ndal 9 al 15 aprile 2007.\nCampioni.\nSingolare.\n Nicol\u00e1s Almagro ha battuto in finale Potito Starace, 4-6, 6-2, 6-1\nDoppio.\n Wesley Moodie / Todd Perry hanno battuto in finale Yves Allegro / Sebasti\u00e1n Prieto, 7-5, 7-5"}
{"id": "2468486", "revid": "156341", "url": "https://it.wikipedia.org/wiki?curid=2468486", "title": "Benetton Fribourg Olympic", "text": ""}
{"id": "2468487", "revid": "767487", "url": "https://it.wikipedia.org/wiki?curid=2468487", "title": "Per Jensen", "text": "Carriera.\nClub.\nHa trascorso la maggior parte della propria carriera nelle file del KB, con due parentesi in Francia con il Saint-Etienne nella stagione 1953-1954 e in Italia con la Triestina, dove totalizz\u00f2 14 presenze e 3 reti nella Serie A 1954-1955), mettendosi in luce essenzialmente per aver realizzato una doppietta nella vittoria esterna sulla Juventus del 10 ottobre 1954). Il suo ingaggio fu criticato dal Corriere dello Sport perch\u00e9 la Triestina continuava \"a tesserare tutti i giocatori stranieri\" che voleva, dandole cos\u00ec un vantaggio rispetto alle altre squadre.\nNazionale.\nHa collezionato 2 presenze e 2 reti nella Nazionale maggiore danese."}
{"id": "2468489", "revid": "131358", "url": "https://it.wikipedia.org/wiki?curid=2468489", "title": "Croce spinata", "text": ""}
{"id": "2468490", "revid": "338769", "url": "https://it.wikipedia.org/wiki?curid=2468490", "title": "Henny Lettinck", "text": ""}
{"id": "2468496", "revid": "446353", "url": "https://it.wikipedia.org/wiki?curid=2468496", "title": "Denia Mazzola Gavazzeni", "text": "Nata Denia Mazzola, \u00e8 vedova del direttore d'orchestra Gianandrea Gavazzeni (1909-1996), che ha sposato il 5 agosto 1991.Canta dal 1982 sulle scene internazionali pi\u00f9 prestigiose. Nel 2005 ha fondato l'associazione culturale Ab Harmoniae Onlus \"musica per la solidariet\u00e0\", che presiede sia per la sede italiana che per quella francese e monegasca. Con l'associazione Ab Harmoniae Onlus ha riscoperto opere e compositori ingiustamente dimenticati e realizzato attivit\u00e0 musicali presso comunit\u00e0 disagiate quali carceri, ospedali, unit\u00e0 di cure palliative. \u00c8 membro attivo del Soroptimist International -\u00a0Club Milano alla Scala - associazione che opera attraverso progetti diretti all'avanzamento della condizione femminile, la promozione dei diritti umani, l'accettazione delle diversit\u00e0, lo sviluppo e la pace. \nLa formazione.\nFrequenta da esterna il Conservatorio di Verona, docente il soprano 'Rina Malatrasi, moglie del baritono Ferdinando Li Donni. In seguito si specializza con Rodolfo Celletti e col soprano Leyla Gencer per proseguire il percorso formativo da autodidatta.\nIl debutto.\nNel 1981 e 1982 vince a Rieti il Concorso Mattia Battistini istituito nel 1980 da Maurizio Rinaldi e dall'attrice Franca Valeri. Debutta coi ruoli di Gilda in Rigolettodi verdi e di Lucia in Lucia di Lammermoor di Donizetti. \nL'attivit\u00e0.\nCanta in Italia e all'estero dal 1982, esibendosi in teatri nazionali e internazionali, fra i quali il Teatro alla Scala di Milano, l'Accademia Nazionale di Santa Cecilia di Roma, il Teatro Comunale di Firenze, La Fenice di Venezia, il Teatro San Carlo di Napoli, il Teatro Massimo di Palermo, il Metropolitan Opera di New York, Opernhaus Zurich, Grand Theatre Geneve, Wiener Staatsoper, Salzburg Festpielhaus, Radio France Paris , Opera Comique Paris, Smetana Theater Prague, Hannover Opera, Hambur Opera, Reykjavik Opera, Liceo Barcelona, Euscalduna Bilbao, Pretopria State Theater, Rio de Janeiro Opera, Bellas Arte Mexico City, Santiago Opera, Greek Opera, Royal Opera House, e molti altri.\nAl debutto nel ruolo di Gilda in \"Rigoletto\", diretta\u00a0 da Maurizio Rinaldi -\u00a0 regia di Franca Valeri, - fanno seguito, nel corso dei primi dieci anni di attivit\u00e0 artistica, molti importanti ruoli del repertorio belcantistico: da \"La sonnambula\" a \"Don Pasquale\" a \"Cos\u00ec fan tutte\", \"Don Giovanni\", \"La Fille du Regiment\", \"Il barbiere di Siviglia\", \"L'elisir d'amore\". Seguono dal 1990 al 1993 ruoli di spessore drammatico pi\u00f9 accentuato, in particolare numerosi ruoli donizettiani.\nDal 1994 abbandona i ruoli di \"coloratura\" per immergersi nel repertorio lirico della Scapigliatura, del Naturalismo e del Verismo fra cui diverse interpretazioni Veriste e post Veriste quali \"Parisina\" di Mascagni, \"Marion Delorme\" e Gioconda di Ponchielli, \"Loreley\" di Catalani, \"Risurrezione\" di Alfano, \"Cassandra\" di Vittorio Gnecchi, \"Cecilia\" di Licinio Refice, \"Cavalleria rusticana\" di Monleone Cavalleria Rusticana e Iris di Mascagn, \"La Falena\" di Smareglia, \"L'Incantesimo\" di Montemezzi, \"L'enfant prodigue\" di Debussy e interpretazioni straussiane quali \"Rosenkavalier, Ariadne auf Naxos\", \"Capriccio.\"\nHa inciso per Ricordi, Fonit Cetra, Ariston Records, Nuova Era, Bongiovanni, Kikko Music, Agora, Koch Schwann,\nWestDeutscheRundfunk, OsterreicheRundfunk, SABC, Actes Sud, Universal Records.\nNel 2010 inizia la nuova attivit\u00e0 di docente di Arte Scenica presso il Conservatorio P.L da Palestrina di Cagliari.\nSuccessivamente \u00e8 nominata docente di canto presso i Conservatori di Musica A. Vivaldi di Alessandria, F.A. Bonporti di Trento e Riva del Garda, Luca Marenzio di Brescia.\nE' attualmente docente di Canto lirico presso il Conservatorio di Musica di Vicenza \u201cArrigo Pedrollo\u201d.\nDenia Mazzola Gavazzeni \u00e8 docente- ospite per masterclass di Canto e Arte scenica in Estonia, Lituania, Lettonia ; \u00e8 imminente il suo master di canto in New York.\nPremi e riconoscimenti.\nLe sono stati assegnati prestigiosi Premi e Riconoscimenti fra cui:"}
{"id": "2468497", "revid": "36426", "url": "https://it.wikipedia.org/wiki?curid=2468497", "title": "San Martino a Lubaco", "text": ""}
{"id": "2468500", "revid": "198277", "url": "https://it.wikipedia.org/wiki?curid=2468500", "title": "Jeremy Burgess", "text": "Biografia.\nJeremy Burgess \u00e8 stato il capo dell'\u00e9quipe tecnica di tre campioni del mondo del Motomondiale, Wayne Gardner, Mick Doohan e Valentino Rossi con i quali ha vinto in totale 13 titoli mondiali delle classi 500 e MotoGP. \u00c8 stato anche il meccanico di Freddie Spencer nel 1985, anno in cui il pilota statunitense si laure\u00f2 campione della 500.\nBurgess entr\u00f2 a far parte come meccanico della squadra Suzuki dello statunitense Randy Mamola nel febbraio del 1980. La prima vittoria di Burgess come membro del team avvenne nel luglio dello stesso anno durante il Gran Premio del Belgio. Rimase con la Suzuki fino alla fine della stagione 1982 quando pass\u00f2 alla Honda Racing Corporation, scuderia alla quale \u00e8 rimasto legato per i successivi 21 anni.\nIl primo incarico alla HRC fu quello di meccanico in seno al team di Ron Haslam. Nel 1985 fu trasferito nel team di Freddie Spencer con il quale vinse il titolo della classe 500 (nell'anno della celebre doppietta del pilota statunitense che si laure\u00f2 campione anche della classe 250).\nL'anno successivo Burgess fu promosso capo tecnico del team del connazionale Wayne Gardner con il quale vinse nel 1987 il titolo mondiale della 500. Nel 1989 pass\u00f2 a guidare il team tecnico di un altro pilota australiano, Mick Doohan, con il quale vinse 5 titoli mondiali consecutivi nella classe regina, dal 1994 al 1998.\nDopo il ritiro di Doohan, dal 2000 Burgess divenne capo tecnico di Valentino Rossi, nell'anno del debutto dell'italiano nella classe 500. Lo stesso Rossi aveva posto come condizione per il suo passaggio alla Honda la presenza del tecnico australiano nel suo team.\nBurgess aiut\u00f2 Valentino Rossi, dopo un anno di apprendistato nella classe regina, a vincere 3 titoli mondiali consecutivi (1 nella classe 500 e 2 nella classe MotoGP) in sella alle moto del team Nastro Azzurro (2001) e in seguito del team \"interno\" Repsol (2002 e 2003).\nNel 2004 vi fu il famoso passaggio di Rossi dalla Honda alla scuderia rivale Yamaha che da diversi anni non riusciva ad imporsi nel Motomondiale. Burgess decise di seguire il campione di Tavullia nella nuova e rischiosa avventura, dopo due decenni di permanenza alla HRC. L'accoppiata Rossi/Burgess riusc\u00ec a rendere subito vincente una moto sino ad allora considerata non in grado di reggere il confronto con la rivale Honda. Valentino Rossi vinse in sella alla Yamaha il campionato MotoGP di quell'anno, portando la casa giapponese al titolo della classe regina dopo un digiuno che durava da 12 anni. Il pilota italiano si laure\u00f2 campione anche nel 2005 (quinto titolo consecutivo nella classe regina e quarto nella MotoGP sempre in compagnia di Burgess) e, dopo una pausa di due anni, nel 2008 e ancora nel 2009, raggiungendo la quota di ben 9 mondiali vinti.\nIn vista della stagione 2011 segue nuovamente Rossi nel suo passaggio alla Ducati.\nPer l'annata 2014, Rossi ha deciso di sostituirlo con Silvano Galbusera, dopodich\u00e9 egli ha annunciato il suo ritiro dal mondo delle corse. \nUomo raramente sotto i riflettori, Jeremy Burgess \u00e8 famoso nell'ambiente delle corse motociclistiche anche per la sua teoria dell'\"80/20\": secondo il tecnico australiano, infatti, il merito di una prestazione nelle corse di moto dipende per l'80% dal pilota e solo per il 20% dal mezzo."}
{"id": "2468504", "revid": "4175", "url": "https://it.wikipedia.org/wiki?curid=2468504", "title": "Donnybrook Rugby Ground", "text": ""}
{"id": "2468505", "revid": "117076901", "url": "https://it.wikipedia.org/wiki?curid=2468505", "title": "Tommaso Guadagni", "text": "Biografia.\nFacente parte di un'antica famiglia fiorentina, i Guadagni, esiliata nel XV secolo e riparata in Francia, divenne ivi un ricco mercante, nella nuova patria familiare. Dopo aver lavorato con i Pazzi, nel 1541 si trovava a Lione, come testimonia una lettera indirizzatagli da N. Martelli. \nCon la cattura di Francesco I di Francia da parte di Carlo V il Guadagni si offr\u00ec di prestare alla Corona francese cinquantamila ducati per il riscatto. Al ritorno del re venne premiato con un incarico nell'amministrazione reale e ricevette moltissimi onori e privilegi, tanto che alla sua scomparsa il suo patrimonio era smisuratamente grande, tra terre, edifici e opere d'arte.\nVasari lo cit\u00f2 nella biografia di Francesco Salviati come colui che port\u00f2 in Francia il dipinto dell'\"Incredulit\u00e0 di San Tommaso\", oggi al Louvre. Benvenuto Cellini lo nomin\u00f2 nella \"Vita\", come \"ricchissimo\". Un esempio della sua influenza si pu\u00f2 leggere nella vicenda del matrimonio di sua figlia Caterina, che rifiut\u00f2 le offerte di Niccol\u00f2 Alamanni nonostante le insistente della sovrana Caterina de' Medici."}
{"id": "2468506", "revid": "3115", "url": "https://it.wikipedia.org/wiki?curid=2468506", "title": "Guido Guidi", "text": ""}
{"id": "2468511", "revid": "327653", "url": "https://it.wikipedia.org/wiki?curid=2468511", "title": "San Davide di Svezia", "text": ""}
{"id": "2468515", "revid": "339392", "url": "https://it.wikipedia.org/wiki?curid=2468515", "title": "Chott el Djerid", "text": ""}
{"id": "2468518", "revid": "117628513", "url": "https://it.wikipedia.org/wiki?curid=2468518", "title": "Dolo eventuale", "text": "In diritto il dolo eventuale \u00e8 un tipo di manifestazione del dolo in cui l'agente compie un\u2019azione, che di per s\u00e9 pu\u00f2 essere lecita, prevedendo ed accettando che le conseguenze della sua condotta possano configurare un illecito penale.\nAd esempio: Tizio supera un\u2019automobile in condizioni di asfalto scivoloso (azione imprudente, ma non penalmente rilevante) prevedendo e accettando il rischio di poter perdere il controllo e provocare un incidente. Se l\u2019incidente si verifica e qualcuno perde la vita, Tizio sar\u00e0 accusato di omicidio doloso, con dolo eventuale.\n\u00c8 proprio la previsione e accettazione del rischio che fa differire questa figura dall'affine figura della colpa cosciente. L'agente decide di agire \"costi quel che costi\".\nSecondo una ricostruzione pi\u00f9 attenta e rigorosa, il dolo eventuale \u00e8 integrato quando il soggetto agente si rappresenta in maniera sufficientemente precisa l'evento che potrebbe derivare dalla propria condotta e lo accetta (rappresentazione + accettazione dell'evento). Tale accettazione deve avvenire a seguito di un giudizio di bilanciamento operato dall\u2019agente nel quale sono posti a confronto due beni, interessi, obiettivi o eventi e all\u2019esito del quale uno risulta sacrificabile agli occhi del reo, pur di provare a perseguire l\u2019altro. L\u2019indagine circa tale operazione deve essere effettuata dall'organo giudicante attraverso la valorizzazione di tutte le circostanze che caratterizzano il caso concreto e tramite la valutazione (spesso problematica e ambivalente) di alcuni dei cd. \u201cindicatori del dolo\u201d; la mera tenuta della condotta non pu\u00f2 essere considerata, per s\u00e9 stessa, un indice nel senso dell'avvenuta accettazione dell'evento.\nL'accettazione dell'evento ulteriore \u00e8 ci\u00f2 che differenzia il dolo eventuale anche dalla preterintenzione (\"oltre le intenzioni\"). Nella preterintenzione, l'agente vuole cagionare un danno, ma non cos\u00ec grave come quello che in effetti si realizza in concreto. Ad esempio, se durante una colluttazione Tizio d\u00e0 un pugno a Caio, Tizio vuole senz'altro percuotere Caio, e di questo \u00e8 pienamente responsabile. Se per\u00f2 Caio perde l'equilibrio, cade e muore battendo la testa, la morte di Caio va \"oltre\" quella che era la volont\u00e0 lesiva di Tizio, e anche oltre le sue previsioni sulle conseguenze della sua condotta. Per cui, non si tratta di omicidio colposo, perch\u00e9 Tizio \"voleva\" provocare un danno a Caio, ma non \u00e8 nemmeno omicidio doloso, perch\u00e9 Tizio \"non voleva\" la morte di Caio. \u00c8 invece omicidio \"preterintenzionale\", perch\u00e9 l'evento che di fatto si \u00e8 verificato va \"oltre le intenzioni\" di Tizio."}
{"id": "2468521", "revid": "1543377", "url": "https://it.wikipedia.org/wiki?curid=2468521", "title": "L'uomo nell'albero", "text": "L'uomo nell'albero \u00e8 un romanzo di fantascienza del 1984 dello scrittore statunitense Damon Knight.\nTrama.\nNegli Stati Uniti, Gene Anderson \u00e8 un bambino pi\u00f9 alto della media che scopre di avere il potere di far comparire oggetti dal nulla, dai \"mondi accanto\", dove le cose sono simili ma non uguali alle nostre. \nPreso spesso in giro dai compagni, viene aggredito da Paul, figlio di Tom Cooley, capo della polizia locale; Gene si difende e per un incidente Paul cade da un'impalcatura e muore. Gene, spaventatissimo, scappa e si rifugia nei boschi poco lontano, in una casa su un albero. Ritrovato da Tom e da suo cugino, essi tentano di ucciderli, ma Gene riesce nuovamente a scappare.\nAppassionato d'arte, Gene - ancora dodicenne, ma dimostra almeno tre anni in pi\u00f9 - si rifugia dapprima a San Francisco e poi, sempre inseguito da Tom, che ha ormai lasciato la polizia, a New York. A New York riesce a introdursi nel mondo dell'arte ma, alla morte del suo mentore, Avila, abbandona tutto e si unisce ad un circo itinerante, come \"freak\".\nVive serenamente, ma anche qui Tom lo trova; Gene \u00e8 costretto nuovamente a scappare in Europa e decide di mettere a frutto i suoi doni arricchendosi duplicando diamanti e oro.\nGirer\u00e0 in barca per il mondo, fino a decidersi di stabilirsi in Florida come un eremita.\nUn ennesimo tentativo di omicidio da parte di Tom gli fa scoprire dei poteri curativi (cura Tom dalla SLA) e prende la decisione di creare un movimento mondiale per cercare di portare l'umanit\u00e0 verso un sentiero di felicit\u00e0 e serenit\u00e0.\nAccusato dapprima di fomentare le folle e poi quasi ucciso da un amico fidato, decide di abbandonare la terra, passando in uno dei mondi accanto.\nIl libro termina facendo intendere che, quasi come Ges\u00f9, ritorner\u00e0 un giorno sulla terra.\nEdizioni.\nIl romanzo \u00e8 stato pubblicato in italiano nel Maggio 1994 nel numero 206 della collana Classici Urania della Arnoldo Mondadori Editore. \nLa copertina dell'edizione \"Classici\" \u00e8 di Marco Patrito."}
{"id": "2468524", "revid": "307923", "url": "https://it.wikipedia.org/wiki?curid=2468524", "title": "Guido Guidi (medico)", "text": "Figlio di Giuliano Guidi e di Costanza Bigordi, la figlia del pittore Domenico Ghirlandaio, si diede alla carriera in ambito medico. Dopo essere stato molti anni in Francia come medico di Francesco I, si trasfer\u00ec nel 1548 a Pisa, dove Cosimo I de' Medici gli aveva offerto il lettorato di filosofia e medicina all'Universit\u00e0.\nIl suo nome latino, Vidus Vidius, \u00e8 legato al canale e al nervo vidiano, da lui scoperti. Nel 1544 pubblic\u00f2 la traduzione delle opere di Ippocrate col commento di Galeno e Oribasio, intitolandola \"Chirurgiae graeco in latino conversa\"."}
{"id": "2468525", "revid": "1573940", "url": "https://it.wikipedia.org/wiki?curid=2468525", "title": "Chifley Tower", "text": "La Chifley Tower \u00e8 un grattacielo situato in \"Chifley Square\" a Sydney, Australia. Prende il nome da Ben Chifley, sedicesimo primo ministro australiano."}
{"id": "2468526", "revid": "112728664", "url": "https://it.wikipedia.org/wiki?curid=2468526", "title": "Jacopo Guidi", "text": "Biografia.\nFu segretario di Cosimo I de' Medici e ammiraglio dell'Ordine dei cavalieri di Santo Stefano. Nel 1561 Pio IV lo nomin\u00f2 vescovo di Penne e Atri, carica che mantenne fino al 1568. \nFu sepolto nella chiesa di San Francesco a Volterra, in un monumento realizzato da Felice Palma (1588). "}
{"id": "2468527", "revid": "36426", "url": "https://it.wikipedia.org/wiki?curid=2468527", "title": "Vescovo di Penne", "text": ""}
{"id": "2468528", "revid": "36426", "url": "https://it.wikipedia.org/wiki?curid=2468528", "title": "Giacomo Guidi", "text": ""}
{"id": "2468529", "revid": "363629", "url": "https://it.wikipedia.org/wiki?curid=2468529", "title": "The Days of Grays", "text": "The Days of Grays \u00e8 il sesto album del gruppo musicale finlandese Sonata Arctica, pubblicato nel 2009 dalla Nuclear Blast.\nHenrik Klingenberg, tastierista del gruppo, ha definito il nuovo materiale come un po' pi\u00f9 dark e meno complesso del precedente album \"Unia\". Ha inoltre dichiarato che non si pu\u00f2 definire come un \"ritorno alle origini\", quel power metal veloce che caratterizzava i primi album, come \"Ecliptica\" e \"Silence\".\nIl titolo gioca con la pronuncia simile delle parole \"grays\" e \"grace\"."}
{"id": "2468543", "revid": "369410", "url": "https://it.wikipedia.org/wiki?curid=2468543", "title": "Domenico Jacobacci", "text": ""}
{"id": "2468544", "revid": "1354930", "url": "https://it.wikipedia.org/wiki?curid=2468544", "title": "Rund um die N\u00fcrnberger Altstadt femminile", "text": "Il Rund um die N\u00fcrnberger Altstadt era una corsa in linea femminile di ciclismo su strada che si disputava annualmente nell'Altstadt, parte vecchia della citt\u00e0 di Norimberga, in Germania. Svoltasi dal 1997 al 2010, tipicamente in settembre, faceva parte del Calendario internazionale femminile UCI e della Coppa del mondo di ciclismo su strada femminile.\nAlbo d'oro.\n\"Aggiornato all'edizione 2010.\""}
{"id": "2468545", "revid": "339392", "url": "https://it.wikipedia.org/wiki?curid=2468545", "title": "Domenico Iacobacci", "text": ""}
{"id": "2468551", "revid": "1573940", "url": "https://it.wikipedia.org/wiki?curid=2468551", "title": "Fernley", "text": "Fernley \u00e8 una citt\u00e0 degli Stati Uniti, situata nella Contea di Lyon nello stato del Nevada. Nel censimento del 2000 la popolazione era di 8.543 abitanti.\nStoria.\nFernley, localit\u00e0 pi\u00f9 popolosa della contea, ha ottenuto lo status di City il 1\u00ba luglio 2001.\nGeografia fisica.\nSecondo i rilevamenti dell'United States Census Bureau, la localit\u00e0 di Fernley si estende su una superficie di 91,7 km\u00b2, tutti occupati da terre.\nIl clima \u00e8 quello tipico del deserto, l'inverno porta temperature basse e talvolta la neve, ma mai in proporzioni eccezionali. Le estati sono calde ed asciutte, la pioggia annua media \u00e8 di 130\u00a0mm.\nPopolazione.\nSecondo il censimento del 2000, a Fernley vivevano 8.543 persone, ed erano presenti 2.366 gruppi familiari. La densit\u00e0 di popolazione era di 93,1 ab./km\u00b2. Nel territorio comunale si trovavano 3.432 unit\u00e0 edificate. Per quanto riguarda la composizione etnica degli abitanti, l'87,11% era bianco, l'1,00% era afroamericano, l'1,53% era nativo, lo 0,68% era asiatico e lo 0,20% proveniva dall'Oceano Pacifico. Il 3,59% della popolazione apparteneva ad altre razze e lo 0,43% a pi\u00f9 di una. La popolazione di ogni razza ispanica corrispondeva al 13,87% degli abitanti.\nPer quanto riguarda la suddivisione della popolazione in fasce d'et\u00e0, il 29,2% era al di sotto dei 18, il 7,7% fra i 18 e i 24, il 29,9% fra i 25 e i 44, il 23,7% fra i 45 e i 64, mentre infine il 9,6% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 100,7 maschi.\nStoria.\nFernley nasce nel 1904 principalmente come centro agricolo e di allevamento, una scuola venne fondata poco dopo ed \u00e8 a tutt'oggi in uso come sede della Camera di Commercio.\nMolte delle fattorie nate a Fernley erano nate grazie al Newlands Irrigation Project, nato a sua volta dal Newlands Reclamation Act del 1902. Il progetto stabiliva una serie di irrigazioni che si snodavano da Derby Dam fino a Lahontan Reservoir, vicino a Fallon, molti di questi impianti di irrigazione sono in uso ancora oggi.\nNel 1965 una compagnia di costruzioni diede inizio ad una campagna edilizia portando nuovi lavori, che non fossero legati al mondo agricolo, per la prima volta dalla fondazione della citt\u00e0."}
{"id": "2468552", "revid": "767487", "url": "https://it.wikipedia.org/wiki?curid=2468552", "title": "Antonio Landi (1506-1569)", "text": "Di famiglia nobile fiorentina, scrisse, tra l'altro, \"Il commodo\", commedia rappresentata per la prima volta nel 1539 alle nozze tra Cosimo I de' Medici ed Eleonora di Toledo e pubblicata nel 1566.\nTenne lezioni all'Accademia fiorentina. Tra il 1559 e il 1560 ebbe una contesa giudiziaria con Benvenuto Cellini."}
{"id": "2468553", "revid": "110157", "url": "https://it.wikipedia.org/wiki?curid=2468553", "title": "New Skin for the Old Ceremony", "text": "New Skin for the Old Ceremony \u00e8 il quarto album in studio del musicista canadese Leonard Cohen, pubblicato dall'etichetta discografica Columbia Records nell'agosto del 1974.\nIl disco.\nNel 1995 \u00e8 stato pubblicato su CD in edizione rimasterizzata."}
{"id": "2468560", "revid": "287204", "url": "https://it.wikipedia.org/wiki?curid=2468560", "title": "Prinias", "text": ""}
{"id": "2468561", "revid": "1005847", "url": "https://it.wikipedia.org/wiki?curid=2468561", "title": "Divieto di dimora", "text": ""}
{"id": "2468565", "revid": "1005847", "url": "https://it.wikipedia.org/wiki?curid=2468565", "title": "Obbligo di dimora", "text": ""}
{"id": "2468572", "revid": "1543377", "url": "https://it.wikipedia.org/wiki?curid=2468572", "title": "Anello del Pacifico", "text": "L'anello del Pacifico (in inglese: \"Pacific Rim\"; in spagnolo: \"Cuenca del Pac\u00edfico\"), conosciuta anche come regione Asia-Pacifico (in russo: \u0410\u0437\u0438\u0430\u0442\u0441\u043a\u043e-\u0422\u0438\u0445\u043e\u043e\u043a\u0435\u0430\u043d\u0441\u043a\u0438\u0439 \u0440\u0435\u0433\u0438\u043e\u043d), \u00e8 un termine utilizzato dalla geografia politica per indicare l'insieme di tutti gli Stati e i territori dipendenti le cui coste sono situate lungo o entro i \"bordi\" dell'oceano Pacifico.\nL'anello del Pacifico si sovrappone quasi completamente alla cosiddetta cintura di fuoco (conosciuta anche come \"anello di fuoco del Pacifico\").\nEconomia.\nAll'interno dell'anello del Pacifico sono concentrate molte organizzazioni di cooperazione economica, tra cui la Asia-Pacific Economic Cooperation (APEC), l'Associazione delle Nazioni del Sud-est asiatico (ASEAN) e l'Organizzazione di Shanghai per la Cooperazione (SCO), mentre la sede di molte organizzazioni intergovernative e non governative della regione Asia-Pacifico si trova ad Honolulu, nelle isole Hawaii.\nLe 21 economie nazionali facenti parte dell'APEC costituiscono il 57% del commercio mondiale, mentre entro il 2030 gli analisti economici prevedono una crescita del 70% PIL nella regione Asia-Pacifico.\nMolti economisti ritengono che, con il progressivo venir meno dei vecchi centri industriali in Europa e Stati Uniti orientali, il centro dell'attivit\u00e0 economica mondiale potrebbe spostarsi nella regione dell'Asia-Pacifico, grazie all'affermarsi delle economie di Hong Kong, Taiwan e Singapore; le industrie tecnologiche dell'elettronica e dell'informazione di Giappone, Corea, Taiwan e costa occidentale degli Stati Uniti; le materie prime di Australia, Canada, Filippine e Russia; le risorse umane di Cina ed Indonesia; la capacit\u00e0 produttiva di Cile, Filippine, Nuova Zelanda e Stati Uniti d'America.\nMyanmar, Mongolia e Nepal, pur non facendo parte geograficamente dell'anello del Pacifico, sono spesso incluse dagli economisti all'interno dell'area Asia-Pacifico.\nLista degli Stati e dei territori dell'anello del Pacifico.\nQuella che segue \u00e8 una lista degli Stati e dei principali territori facenti parte dell'anello del Pacifico."}
{"id": "2468575", "revid": "834", "url": "https://it.wikipedia.org/wiki?curid=2468575", "title": "Cosas Raras", "text": ""}
{"id": "2468577", "revid": "834", "url": "https://it.wikipedia.org/wiki?curid=2468577", "title": "Realmente Lo Mejor", "text": ""}
{"id": "2468578", "revid": "36426", "url": "https://it.wikipedia.org/wiki?curid=2468578", "title": "Gregorio Magalotti", "text": "Biografia.\nGiureconsulto e letterato, fu carissimo a Clemente VII che nell'aprile 1532 lo nomin\u00f2 vicecamerlengo e governatore di Roma, succedendo a Giovan Maria Ciocchi Del Monte, il futuro papa Giulio III, di cui Magalotti era stato uditore. Il 23 agosto dello stesso anno ottenne la carica di vescovo di Lipari e, il 20 agosto di due anni dopo, di vescovo di Chiusi; rimase tuttavia sempre a Roma perch\u00e9 impegnato nelle cariche civili. Il 14 settembre 1534 fu nominato da papa Clemente VII presidente della Provincia Romandiol\u00e6, carica confermata il 19 settembre dell'anno successivo da papa Paolo III, il quale il 6 dicembre 1535 lo avrebbe nominato governatore della Marca d'Ancona e il 5 gennaio 1537 governatore di Bologna.\nCome governatore di Roma, ossia il magistrato alla testa del principale tribunale penale della citt\u00e0 di Roma, tra la fine del 1533 e l'inizio del 1534 Magalotti giudic\u00f2 Benvenuto Cellini accusato di non aver consegnato un calice d'oro a Clemente VII; l'artista ricorder\u00e0 nella \"Vita\" il \"birresco sguardo\" di Magalotti. Un altro episodio che lo vide coinvolto nella sua funzione di governatore fu il rifiuto del marchese Giuliano Cesarini, gonfaloniere del Popolo romano, all'ordinanza del governatore a che i privati consegnassero allo Stato le armi in loro possesso. Cesarini, ritenendo che fosse umiliante ubbidire alle leggi a causa del suo rango nobiliare, mand\u00f2 dei sicari i quali il 14 marzo 1534 assalirono il governatore a colpi di spada. Magalotti fu ferito gravemente, ma il Cesarini non fu punito, nonostante le pene comminategli da Clemente VII, perch\u00e9 si mise sotto la protezione dell'imperatore Carlo V, colui che aveva fatto mettere a sacco Roma nel 1527.\nMagalotti fu sepolto nella chiesa di Santa Cecilia in Trastevere. Il suo monumento funerario \u00e8 opera di Giovanni Mangone."}
{"id": "2468579", "revid": "228587", "url": "https://it.wikipedia.org/wiki?curid=2468579", "title": "Vescovo di Lipari", "text": ""}
{"id": "2468583", "revid": "131358", "url": "https://it.wikipedia.org/wiki?curid=2468583", "title": "Pablo Ezequiel Fontanello", "text": ""}
{"id": "2468585", "revid": "287204", "url": "https://it.wikipedia.org/wiki?curid=2468585", "title": "Hell", "text": ""}
{"id": "2468587", "revid": "284225", "url": "https://it.wikipedia.org/wiki?curid=2468587", "title": "Personalit\u00e0 borderline", "text": ""}
{"id": "2468590", "revid": "767487", "url": "https://it.wikipedia.org/wiki?curid=2468590", "title": "Fallon (Nevada)", "text": "Fallon \u00e8 una citt\u00e0 degli Stati Uniti, situato nella Contea di Churchill nello stato del Nevada. Nel censimento del 2000 la popolazione era di 7.536 abitanti.\nEconomia.\nFallon \u00e8 principalmente un centro agricolo. Nonostante il clima sia arido, circa 200\u00a0km\u00b2 di campi sono irrigati dal sistema di approvvigionamento \"Truckee-Carson Irrigation District\". La coltura principale \u00e8 l'erba medica. Fallon \u00e8 nota per questo motivo come \"Oasi del Nevada.\"\nGeografia fisica.\nSecondo i rilevamenti dell'United States Census Bureau, la localit\u00e0 di Fallon si estende su una superficie di 7,9 km\u00b2, tutti occupati da terre.\nPopolazione.\nSecondo il censimento del 2000, a Fallon vivevano 7.536 persone, ed erano presenti 1.877 gruppi familiari. La densit\u00e0 di popolazione era di 955 ab./km\u00b2. Nel territorio comunale si trovavano 3.366 unit\u00e0 edificate. Per quanto riguarda la composizione etnica degli abitanti, l'81,32% era bianco, il 2,04% era afroamericano, il 3,40% era nativo, il 5,00% era asiatico e lo 0,37% proveniva dall'Oceano Pacifico. Il 3,40% della popolazione apparteneva ad altre razze e il 4,47% a pi\u00f9 di una. La popolazione di ogni razza ispanica corrispondeva al 9,89% degli abitanti.\nPer quanto riguarda la suddivisione della popolazione in fasce d'et\u00e0, il 28,4% era al di sotto dei 18, il 10,3% fra i 18 e i 24, il 29,7% fra i 25 e i 44, il 19,4% fra i 45 e i 64, mentre infine il 12,1% era al di sopra dei 65 anni di et\u00e0. L'et\u00e0 media della popolazione era di 32 anni. Per ogni 100 donne residenti vivevano 95,7 maschi."}
{"id": "2468592", "revid": "767487", "url": "https://it.wikipedia.org/wiki?curid=2468592", "title": "Mike Magee", "text": "Carriera.\nClub.\nDopo essersi diplomato alla Bradenton Academy, Magee si trasfer\u00ec in Europa. Dopo essere stato in prova presso vari club (tra cui l'Ajax), non essendo riuscito a ottenere un ingaggio torn\u00f2 negli Stati Uniti e prese parte al draft della Major League Soccer del 2003: in questa occasione venne messo sotto contratto dai New York MetroStars.\nL'allora allenatore dei MetroStars, Bob Bradley, gli fece disputare ogni singola gara della stagione 2003 e Magee segn\u00f2 7 reti.\n Realizz\u00f2 8 reti e 5 assist nelle due stagioni successive.\nNelle stagioni 2006 e 2007 una lunga serie di infortuni gli imped\u00ec di giocare con continuit\u00e0.\nNel 2008 riprese a giocare con continuit\u00e0, tornando a giocare nel suo ruolo naturale di attaccante, trovando il gol in 5 occasioni.\nNel gennaio 2009 Magee \u00e8 passato ai Los Angeles Galaxy.\nNel 2013 Magee \u00e8 passato al Chicago Fire.\nIl 4 gennaio 2017, dopo 14 anni di carriera, annuncia il suo ritiro dal calcio.\nNazionale.\nNel 2003 Magee ha disputato i mondiali under-20 tenutisi negli Emirati Arabi, segnando il goal della vittoria contro il Paraguay."}
{"id": "2468593", "revid": "287204", "url": "https://it.wikipedia.org/wiki?curid=2468593", "title": "Possessed (album)", "text": ""}
{"id": "2468594", "revid": "287204", "url": "https://it.wikipedia.org/wiki?curid=2468594", "title": "U.S. Men's Clay Court Championships 2007", "text": "L'U.S. Men's Clay Court Championships 2007\u00e8 stato un torneo di tennis giocato sulla terra rossa. \u00c8 stata la 39\u00aa edizione del U.S. Men's Clay Court Championships, che fa parte della categoria International Series nell'ambito dell'ATP Tour 2007. Si \u00e8 giocato al Westside Tennis Club di Houston in Texas negli Stati Uniti dal 9 al 15 aprile 2007.\nCampioni.\nSingolare.\n Ivo Karlovi\u0107 ha battuto in finale Mariano Zabaleta, 6-4, 6-1\nDoppio.\n Bob Bryan / Mike Bryan hanno battuto in finale Mark Knowles / Daniel Nestor, 7-6(3), 6-4"}
{"id": "2468595", "revid": "599013", "url": "https://it.wikipedia.org/wiki?curid=2468595", "title": "Possessed", "text": ""}
{"id": "2468600", "revid": "1305772", "url": "https://it.wikipedia.org/wiki?curid=2468600", "title": "Prime Evil", "text": ""}
{"id": "2468601", "revid": "287204", "url": "https://it.wikipedia.org/wiki?curid=2468601", "title": "Nightmare (album)", "text": ""}
{"id": "2468611", "revid": "365417", "url": "https://it.wikipedia.org/wiki?curid=2468611", "title": "Struga", "text": " \nStruga (in macedone \u0421\u0442\u0440\u0443\u0433\u0430, in albanese \"Strug\u00eb\") \u00e8 una citt\u00e0 della Macedonia del Nord di 63.376 abitanti (dati 2002). La sede comunale \u00e8 nella localit\u00e0 omonima. Nel 2003 i comuni di Vele\u0161ta, Delogo\u017edi, Labuni\u0161ta e Lukovo furono accorpati a Struga, portando la popolazione a 63.376 abitanti.\nIn onore dei fratelli Miladinov, nati a Struga, si tiene annualmente, dal 1962, il Festival internazionale della poesia.\nGeografia fisica.\nIl comune confina con il lago di Ocrida a sud, Debarca a est, Centar \u017dupa a nord e ad ovest con Vev\u010dani e l'Albania.\nSociet\u00e0.\nEvoluzione demografica.\nDal punto di vista etnico gli abitanti della citt\u00e0 di Struga (pop. 16,559) sono cos\u00ec suddivisi:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2468612", "revid": "15756", "url": "https://it.wikipedia.org/wiki?curid=2468612", "title": "Mascia Foschi", "text": ""}
{"id": "2468615", "revid": "574302", "url": "https://it.wikipedia.org/wiki?curid=2468615", "title": "Luisa Francesca di Borbone", "text": "Biografia.\nInfanzia.\nLuisa Francesca nacque il 1\u00ba giugno 1673 a Tournai, dove i suoi genitori si trovavano per un viaggio di ispezione militare; dopo essere ritornati da Tournai, essi diedero lei e i suoi fratelli e sorelle pi\u00f9 grandi in affido ad una conoscente della madre, Fran\u00e7oise Scarron.\nIl 19 dicembre 1673 il Re legittim\u00f2 i figli naturali avuti dalla sua amante, attraverso un processo di legittimazione che venne riconosciuto attraverso delle lettere patenti del Parlamento di Parigi. All'epoca della legittimazione, il fratello maggiore, Luigi Augusto, ricevette il titolo di Duca del Maine; l'altro fratello, Luigi Cesare, venne creato Conte di Vexin, mentre Luisa Francesca ottenne il titolo di cortesia di \"Mademoiselle de Nantes\". I suoi genitori si rivolgevano a lei chiamandola Poupotte.\nL'anno seguente la sua nascita, nacque un'altra sorella di Luisa Francesca e quest'ultima raggiunse i fratelli pi\u00f9 grandi nella loro residenza parigina; la futura \"Mademoiselle de Tours\" era nata al castello di Saint-Germain-en-Laye nel novembre 1674 e venne legittimata nel 1676 e nel tempo divent\u00f2 una grande amica di Luisa Francesca. Quando, nel 1681, essa mor\u00ec, Luisa Francesca ne soffr\u00ec profondamente.\nLe due bambine erano state cresciute insieme in una casa privata in \"Rue de Vaugirard\" a Parigi, dove i figli illegittimi di Luigi XIV e di Madame de Montespan erano stati nascosti agli sguardi indiscreti dei cortigiani dei genitori. Luisa Francesca non riusc\u00ec mai ad entrare in intimit\u00e0 n\u00e9 con la sorellastra maggiore, Maria Anna, n\u00e9 con la sorellina Francesca Maria, perch\u00e9 erano tutte molto gelose l'una dell'altra. Luisa Francesca e Francesca Maria, in particolare, erano molto competitive, rammaricandosi per ogni innalzamento di rango o \"status\" sociale che interessava l'altra o i loro futuri figli.\nAvendo ereditato la passione dei genitori per la musica e la danza, Luisa Francesca divenne una brava ballerina; dalla madre ebbe in dono anche lo spirito caustico e pungente, il famoso \"Esprit Mortemart\", che la rese popolare per alcuni e impopolare per altri. Il Duca di Saint Simon, in seguito, disse di lei:\nMatrimonio.\nIl 25 maggio 1685, all'et\u00e0 di undici anni, Luisa Francesca venne data in moglie a Luigi, duca di Borbone, un lontano cugino sedicenne del padre; il marito era un figlio di Enrico Giulio, duca d'Enghien, figlio a sua volta del capo della Casa di Cond\u00e9, ramo cadetto della Casa regnante di Borbone. Luigi XIV diede alla figlia una dote molto generosa, che ammontava ad un milione di livre.\nA corte, il marito di Luisa Francesca era conosciuto con il titolo di cortesia di Duca di Borbone, e veniva chiamato con l'appellativo di \"Monsieur le Duc\", e di conseguenza sua moglie era \"Madame la Duchesse\".\nUn po' di tempo dopo il matrimonio, nel 1686, mentre la corte risiedeva al castello di Fontainebleau, Luisa Francesca contrasse il vaiolo; mentre il marito diciassettenne non la aiut\u00f2 in alcun modo a curarsi dalla malattia, la madre di lei ed il nonno di lui, il Luigi II, il Gran Cond\u00e9, le furono molto vicini. Luisa Francesca, infine, si riprese, Luigi II mor\u00ec per la malattia che contrasse prodigando le proprie attenzioni alla moglie del nipote.\nFigli.\nLa coppia ebbe nove figli, e tutti sopravvissero fino all'et\u00e0 adulta.\n\"Madame la Duchesse\".\nDopo che la madre lasci\u00f2 ufficialmente la corte nel 1691, Luisa Francesca si recava a visitarla nel convento delle Figlie di San Giuseppe, in \"rue Saint-Dominique\", a Parigi, dove la Marchesa di Montespan si era ritirata. Dal momento che esse si vedevano frequentemente, le due costruirono un rapporto pi\u00f9 stretto di quello che avevano in passato e Luisa Francesca rest\u00f2 quindi molto afflitta per la morte della madre nel 1707. Luigi XIV di Francia imped\u00ec a qualunque cortigiano di vestire gli abiti da lutto, ma, in segno di rispetto, Luisa Francesca ed i suoi fratelli pi\u00f9 giovani, Francesca Maria e Luigi Alessandro, non parteciparono ad alcun ricevimento a corte. D'altronde, il fratello maggiore, il Luigi Augusto, duca del Maine, riusc\u00ec a stento a contenere la propria gioia per aver ereditato la grande fortuna materna; ad esso and\u00f2 infatti il castello di Clagny, bench\u00e9 esso lo utilizz\u00f2 raramente.\nNel 1692, la sorella pi\u00f9 piccola, Francesca Maria, si spos\u00f2 con il loro primo cugino, Filippo Carlo d'Orl\u00e9ans, l'unico figlio ed erede dello zio, Filippo d'Orl\u00e9ans e della sua seconda moglie, la Principessa Palatina. In quanto consorte di un \"petit-fils de France\", Francesca Maria ebbe precedenza a corte rispetto a Luisa Francesca e alla sorellastra Maria Anna. Questa situazione fece arrabbiare notevolmente Luisa Francesca che divenne ancor pi\u00f9 competitiva con la sorella di quanto non lo fosse stata in precedenza (anche per via della dote matrimoniale che questa aveva ricevuta, pari a due milioni di \"livres\", mentre la sua era pari a un solo milione).\nLuisa Francesca era bella e vivace; attorno al 1695 ella inizi\u00f2 una relazione amorosa con Francesco Luigi di Borbone, principe di Conti, cognato di sua sorella Maria Anna di Borbone. La moglie dell'amante era la pia e devota Maria Teresa di Borbone-Cond\u00e9, la pi\u00f9 vecchia tra i fratelli e sorelle sopravvissuti del marito di Luisa Francesca. Maria Anna di Borbone-Cond\u00e9 venne quindi sospettata di essere il frutto di questa relazione extraconiugale.\nQuando suo marito scopr\u00ec la relazione adulterina divenne furioso, ma non si lament\u00f2 direttamente con il Principe di Conti, temendo la reazione del suocero, re Luigi XIV. Il fratellastro maggiore di Luisa Francesca, il Gran Delfino, al quale ella era molto attaccata, permise alla coppia clandestina di incontrarsi nella sua residenza di campagna a Meudon, lontana dal marito di lei e dalla corte.\nAlla morte del suocero, avvenuta il 1\u00ba aprile 1709, suo marito Luigi gli succedette nel titolo di Principe di Cond\u00e9, ma egli stesso mor\u00ec l'anno successivo, nel 1710; ancora prima che morisse egli era d'altronde stato colpito dalla pazzia introdotta nella Casata di Cond\u00e9 da una precedente principessa consorte di Cond\u00e9, Claire-Cl\u00e9mence de Maill\u00e9-Br\u00e9z\u00e9 (1628-1694). Luisa Francesca assunse quindi il titolo di \"Madame\" la Principessa Madre di Cond\u00e9.\nCon la speranza di ingraziarsi i favori dell'erede al trono, Luisa Francesca era un membro assiduo della corte del suo fratellastro maggiore al castello di Meudon; inaspettatamente il Luigi, il Gran Delfino mor\u00ec nel 1711, rovinando cos\u00ec i piani della sorellastra di creare una solida relazione con la corona. Senza considerare le speranze infrante, Luisa Francesca fu comunque molto dispiaciuta per la morte di Luigi. La morte rese il figlio di questi Luigi, e sua moglie, Maria Adelaide di Savoia, nipote di Enrichetta d'Inghilterra e del fratello del Re Sole, i nuovi delfino e delfina di Francia. Maria Adelaide e Luisa Francesca divennero acerrime nemiche a causa della condiscendenza della prima nei confronti di dame di basso rango e del favore incondizionato di cui godeva presso il re e la sua seconda moglie morganatica, Madame de Maintenon; la Duchessa d'Orl\u00e9ans e la Principessa Madre di Conti arrivarono anch'esse a disprezzare la nipote per il suo comportamento altezzoso.\nNel febbraio 1712, Luigi e la giovane moglie morirono lasciando come unico erede di re Luigi XIV il loro secondogenito; nel 1715 il Re mor\u00ec e venne succeduto dal cinquenne bisnipote, salito al trono come Luigi XV. Immediatamente ne nacque una controversia tra il fratello di Luisa Francesca, il Duca del Maine, ed il cognato, il Duca d'Orl\u00e9ans, su chi dei due dovesse essere dichiarato reggente per il giovane monarca. Dopo una fase deliberatoria di due settimane, il Parlamento di Parigi scelse come reggente Filippo II, duca d'Orl\u00e9ans; questo esacerb\u00f2 la rivalit\u00e0 tra Luisa Francesca e la sorella minore, divenuta cos\u00ec la donna dal rango pi\u00f9 alto di Francia.\nDurante il periodo della Reggenza, Luisa Francesca si trov\u00f2 a dover fare i conti con le frequenti scappatelle della seconda figlia Luisa Elisabetta, la Principessa di Conti, divenuta l'amante di Philippe Charles de La Fare; quando il marito scopr\u00ec la tresca amorosa si comport\u00f2 in modo violento con la moglie. L'unico figlio dei Principi di Conti, Luigi Francesco, si ritiene fosse in realt\u00e0 figlio naturale dell'amante, La Fare. In seguito Luisa Elisabetta si rifugi\u00f2 presso la madre al Palazzo Borbone per sfuggire alle violenze del marito geloso.\nDurante gli anni 1720, Luisa Francesca divenne l'amante del Marchese di Lassay; per rimanere pi\u00f9 vicino a lei, egli costru\u00ec l'H\u00f4tel de Lassay, vicino al Palazzo Borbone, la residenza parigina dell'amata. In seguito venne costruita una galleria che collegava i due edifici, per poter avere un accesso migliore ai rispettivi palazzi.\nNel 1737 venne chiesto a Luisa Francesca di fare da madrina al battesimo di Luigi Ferdinando di Borbone-Francia, figlio maggiore di Luigi XV; il padrino del bimbo era il nipote di Luisa Francesca, il duca Luigi d'Orl\u00e9ans.\nPalazzo Borbone.\nDurante la sua lunga vedovanza, Luisa Francesca fece costruire il Palazzo Borbone a Parigi, non distante dalle residenza dei suoi fratelli e sorelle; i lavori iniziarono nel 1722, quando lei aveva quarantanove anni.\nLa sorellastra maggiore Maria Anna di Borbone-Francia, principessa madre di Conti, viveva nell\"H\u00f4tel de Conti\", di fronte al Louvre, sulla \"Quai de Conti\"; il fratello pi\u00f9 grande, Duca del Maine, risiedeva nell\"H\u00f4tel du Maine\" accanto al Louvre, mentre la sorella Francesca Maria, duchessa d'Orl\u00e9ans, abitava il \"Palais-Royal\", residenza parigina degli Orl\u00e9ans. Vicino a questo palazzo vi era l\"H\u00f4tel de Toulouse\", residenza del Conte di Tolosa.\nIl Palazzo Borbone venne edificato dopo un periodo in cui Luisa Francesca risiedette al \"Grande Trianon\", che serv\u00ec come fonte di ispirazione per i canoni architettonici della nuova costruzione. Attualmente esso \u00e8 la sede dell'Assemblea Nazionale Francese.\nLuisa Francesca mor\u00ec in questo palazzo il 16 giugno 1743 all'et\u00e0 di settant'anni."}
{"id": "2468617", "revid": "1318658", "url": "https://it.wikipedia.org/wiki?curid=2468617", "title": "Latino Giovenale Manetti", "text": " Le sue rime furono apprezzate e lodate, tra gli altri, dal Bembo.\nRodolfo Lanciani lo defin\u00ec \u201cil vero e proprio creatore della Roma moderna\u201d e \u201cl\u2019Haussmann del pontificato farnese\u201d, per la sua attivit\u00e0 nei \"magistri stratarum\" e come \"Commissario delle antichit\u00e0 di Roma\", titolo che gli venne conferito da Alessandro Farnese nel 1534.\nStimato conoscitore dell'arte antica, venne scelto per fare a da guida a Carlo V durante la visita a Roma del 1536:\u00a0\"Insieme alla sistemazione del Campidoglio - dove significativamente Manetti aveva stabilito il proprio ufficio - i preparativi per l\u2019incoronazione di Carlo V rappresentano uno dei progetti pubblici di maggior rilievo del pontificato farnesiano: si tratta di una serie di interventi, che determina riassetti e demolizione in ampi brani del tessuto viario, efficacemente descritta nei \"Ricordi\" del patrizio romano e magistrato municipale Marcello Alberini, secondo il quale \u201cin molti luoghi la cittade ha mutato di forma\". \u00c8 questo il prologo di un\u2019intesta politica a misura urbana che Paolo III avrebbe intrapreso negli anni seguenti: l\u2019entrata di Carlo V \u00e8 stata letta dalla critica come prefigurazione di un vasto programma di progetti, che si distingue da quello di molti predecessori perch\u00e9 pianificato secondo un disegno unitario, strutturato a scala urbana. Non secondariamente, \u00e8 l\u2019occasione per ripensare l\u2019uso rituale e ideologico del Foro, sfruttando il potenziale retorico delle rovine\".\nMor\u00ec a Roma il 28 genn. 1553 e fu sepolto in S. Maria sopra Minerva, dove lo ricorda la lapide apposta dai figli nella cappella di S. Vincenzo."}
{"id": "2468618", "revid": "1910023", "url": "https://it.wikipedia.org/wiki?curid=2468618", "title": "Ceriano Laghetto", "text": "Ceriano Laghetto (\"Cerian Laghett\" in dialetto milanese, AFI: ) \u00e8 un comune italiano di abitanti della provincia di Monza e della Brianza in Lombardia.\nGeografia fisica.\nConfina con i comuni di Solaro, Cogliate, Bovisio Masciago, Cesano Maderno e Saronno e ha tre frazioni: Dal Pozzo, Brollo e San Damiano, quest'ultima inglobata nel tessuto cittadino.\nIl comune \u00e8 caratterizzato dal \"laghetto\", facente parte di una propriet\u00e0 privata non visitabile e da una porzione di bosco inglobato nel Parco delle Groane, un parco naturale accessibile grazie a numerose piste ciclabili.\nPur facendo parte di un'area densamente popolata a nord di Milano, solo una piccola parte del territorio comunale \u00e8 urbanizzata, mentre circa met\u00e0 \u00e8 occupata dal bosco o dalla campagna (ancora notevoli sono le coltivazioni di cereali, granoturco, soia, fieno).\nStoria.\nTra il 1809 e il 1816, come fra il 1869 e il 1919, il comune di Ceriano annesse a s\u00e9 i territori di Cogliate e di Solaro.\nSociet\u00e0.\nEtnie e minoranze straniere.\nAl 1\u00ba gennaio 2018 la popolazione straniera residente era di 251 persone, pari al 3,8% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nLa Biblioteca Civica di Ceriano Laghetto fa parte della rete bibliotecaria provinciale di Varese e del Sistema Bibliotecario di Saronno.\nGeografia antropica.\nUrbanistica.\nUrbanisticamente, il paese \u00e8 caratterizzato da villette, a fronte di poche palazzine di maggior volume. Il centro storico si estende intorno alla piazza prospiciente il municipio e al parco cittadino retrostante, detto \"giardinone\".\nA Ceriano Laghetto la presenza industriale rispecchia quella dell'Alto milanese; di particolare interesse sono l'area ex Rhodia e la Gianetti che hanno sede nel paese.\nInfrastrutture e trasporti.\nIl centro abitato \u00e8 servito dalla stazione di Ceriano Laghetto-Solaro, in cui fermano i treni della linea S9 del servizio ferroviario suburbano di Milano.\nFino al dicembre 2018 era in servizio anche la stazione di Ceriano Laghetto Groane.\nSport.\nNel paese \u00e8 sito un centro sportivo qualificato di tennis e calcio a 5. Nel 2014 la squadra femminile di tennis ha conquistato la promozione in serie A1 nazionale."}
{"id": "2468619", "revid": "1391549", "url": "https://it.wikipedia.org/wiki?curid=2468619", "title": "Johnson Lane", "text": "Johnson Lane \u00e8 un census-designated place (CDP) degli Stati Uniti, situato nella Contea di Douglas nello stato del Nevada. Nel censimento del 2000 la popolazione era di 4.837 abitanti. Si trova a ridosso della capitale dello stato Carson City.\nGeografia fisica.\nSecondo i rilevamenti dell'United States Census Bureau, la localit\u00e0 di Johnson Lane si estende su una superficie di 55,4 km\u00b2, tutti occupati da terre.\nPopolazione.\nSecondo il censimento del 2000, a Johnson Lane vivevano 4.837 persone, ed erano presenti 1.496 gruppi familiari. La densit\u00e0 di popolazione era di 87,3 ab./km\u00b2. Nel territorio comunale si trovavano 1.829 unit\u00e0 edificate. Per quanto riguarda la composizione etnica degli abitanti, il 95,29% era bianco, lo 0,12% era afroamericano, lo 0,76% era nativo, lo 0,91% era asiatico e lo 0,08% proveniva dall'Oceano Pacifico. Lo 0,64% della popolazione apparteneva ad altre razze e il 2,19% a pi\u00f9 di una. La popolazione di ogni razza ispanica corrispondeva al 4,38% degli abitanti.\nPer quanto riguarda la suddivisione della popolazione in fasce d'et\u00e0, il 24,5% era al di sotto dei 18, il 4,7% fra i 18 e i 24, il 25,6% fra i 25 e i 44, il 32,1% fra i 45 e i 64, mentre infine il 13,0% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 99,7 maschi."}
{"id": "2468623", "revid": "984922", "url": "https://it.wikipedia.org/wiki?curid=2468623", "title": "Dipartimento di Santa B\u00e1rbara", "text": "Il dipartimento di Santa B\u00e1rbara \u00e8 un dipartimento dell'Honduras occidentale avente come capoluogo Santa B\u00e1rbara.\nIl dipartimento di Santa B\u00e1rbara comprende 28 comuni:"}
{"id": "2468631", "revid": "125983633", "url": "https://it.wikipedia.org/wiki?curid=2468631", "title": "Gallipoli", "text": "Gallipoli (: ,), \u00e8 un comune italiano di abitanti della provincia di Lecce in Puglia.\nLa cittadina, sede vescovile dal VI secolo, si trova lungo la costa occidentale del Salento, protesa sul mar Ionio. La citt\u00e0 \u00e8 divisa in due zone distinte: il centro storico, che sorge su di un'isola di natura calcarea e ha un circuito di circa 1,5\u00a0km, e il borgo nuovo, collegato all'isola mediante un ponte in muratura risalente al XVII secolo, in seguito alla qual costruzione si \u00e8 formato progressivamente il borgo nuovo che si estende ad oggi su un'area superiore a quella di tutta l'isola. A ovest di Gallipoli sorgono l'isola del Campo, l'isolotto chiamato de \"Li picciuni\" e l'isola di Sant'Andrea che, completamente pianeggiante, si estende per circa 50 ettari.\nGallipoli \u00e8 capoluogo di circondario dal 1860 al 1927. Nel 2015 la citt\u00e0 ha presieduto la \"Conferenza Permanente delle Citt\u00e0 Storiche del Mediterraneo\".\nGeografia fisica.\nTerritorio.\nIl territorio del comune di Gallipoli, che occupa una superficie di 40,35\u00a0km\u00b2, si affaccia sul mare Ionio con un litorale di circa 20\u00a0km. Il centro urbano, situato a 12 m s.l.m., \u00e8 composto dalla citt\u00e0 vecchia, posta su un'isola calcarea collegata alla terraferma con un ponte seicentesco, e dal borgo, che accoglie la parte pi\u00f9 moderna della citt\u00e0. Il territorio confina a nord con i comuni di Galatone e di Sannicola, a est con i comuni di Alezio e Matino, a sud con il comune di Taviano e a ovest con il mare Ionio. Il comune dista da Lecce 37\u00a0km. Nel comune di Gallipoli ricade il parco naturale regionale Isola di Sant'Andrea e litorale di Punta Pizzo istituito con legge regionale n. 20 del 10 luglio 2006. A sud della citt\u00e0 sfocia il Canale dei Samari.\nClima.\nDal punto di vista meteorologico Gallipoli rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate e un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo Gallipoli deriverebbe dal greco classico (\"Kall\u00edpolis\"), che significa \"bella citt\u00e0\". Esistono altre ipotesi, abbastanza deboli, che prendono spunto dalla denominazione che d\u00e0 della citt\u00e0 Plinio il Vecchio: \"Senonum Gallipolis\", ipotizzando una colonizzazione di un sito messapico gi\u00e0 esistente da parte di popolazione celtiche (Galli Senoni).\nStoria.\nPeriodo Preistorico-Messapico-Greco-Romano.\nIl territorio di Gallipoli, come peraltro tutto il Salento, presenta tracce di frequentazione umana gi\u00e0 a partire da tempi antichissimi.\nIn localit\u00e0 Torre Sabea a circa 2 chilometri dalla citt\u00e0, sono stati scoperti i resti di un villaggio neolitico risalente a circa 9.000 anni fa. In esso sito sono stati rinvenuti frammenti di ceramica, alcuni manufatti in selce e piccoli oggetti ornamentali. Di particolare interesse il ritrovamento di una tomba che \u00e8 stata asportata in blocco e trasportata presso l'Universit\u00e0 di Firenze per uno studio approfondito.\nIn periodo messapico \u00e8 probabile che il primitivo insediamento fosse denominato \"Anxa\", vocabolo di difficile interpretazione e probabilmente derivante da una radice italica antica o proto-latina, che potrebbe significare \"alta isola\" In verit\u00e0 il toponimo Anxa viene citato solo da Plinio il Vecchio e la frase nel quale \u00e8 contenuto \u00e8 di dubbia interpretazione:\n\"Oppida per continentem a Tarento varia, cui cognomen Apulae, Messapia, Aletium; in ora vero Senonum Callipolis, quae nunc est Anxa\" \nTrad. \"Nel territorio di Taranto vi sono varie citt\u00e0, denominate come Apulia, Messapia e Alezio; nel golfo (vi \u00e8) Gallipoli dei Senoni che ora \u00e8 (chiamata) Anxa.\"\nLa frase pone evidenti interrogativi ed \u00e8 contraddittoria. Presupporrebbe, infatti, che Gallipoli fosse stata fondata da Galli Senoni e che il toponimo Anxa fosse successivo e non antecedente a quello di Gallipoli. L'unica spiegazione ragionevole \u00e8 che il testo sia stato erroneamente copiato da un qualche amanuense come gi\u00e0 molti studiosi hanno ipotizzato invertendo peraltro i termini \"Anxa\" e \"Kallipolis\".\nNonostante non siano mai state ritrovate tracce o reperti di provenienza messapica in Gallipoli, \u00e8 ragionevole pensare che il sito fosse uno scalo marittimo della vicina Alezio, secondo il classico schema messapico della citt\u00e0 nell'entroterra collegata con un porto servente. D'altra parte la possibilit\u00e0 che \"Graxa\", citt\u00e0 messapica segnalata sulla Mappa di Soleto e risalente al V seccolo a.C. sia identificabile con Gallipoli \u00e8 molto recondita. La posizione geografica segnalata dalla mappa si trova relativamente pi\u00f9 a nord rispetto a Gallipoli e potrebbe forse essere riferita a Porto Cesareo.\n\u00c8 altrettanto ragionevole pensare che la denominazione greca sia stata data in un periodo successivo e in corrispondenza dell'espansione dei domini della citt\u00e0 di Taranto lungo le coste joniche a danno delle comunit\u00e0 messapiche. \u00c8 ipotizzabile quindi che Anxa diventi Gallipoli e quindi un approdo o una piccola colonia tarantina, nella prima met\u00e0 del IV sec. a.C., durante il governo di Archita, momento di grande espansione della citt\u00e0 lacedemone. Probabilmente fra il 367 e il 360 a.C. La circostanza \u00e8 confermata da Pomponio Mela, geografo del I secolo d.C., che definisce Gallipoli \"Graia\". Ma effettivamente l'aggettivo \u0413\u03c1\u03b1\u03af(\u0412)\u03bf\u03c2 (\"Graivos\") viene usato dai popoli dorici, quindi anche dai tarantini, per definire se stessi. Ed in effetti le antiche monete rinvenute nel Salento con l'iscrizione \"\u0413\u03c1\u03b1\" sono monete tarantine, non come spesso erroneamente riferito, gallipoline. Logicamente l'espressione \"Graia Kallipolis\" del Mela altro non vuol dire che \"la tarantina Gallipoli\".\nNel periodo successivo la citt\u00e0 conosce un periodo di espansione, entrando a far parte, sebbene con un ruolo di sub-colonia, di quel variegato universo etnico e culturale che fu la Magna Grecia ma in un momento storico in cui il declino della civilt\u00e0 magnogreca era gi\u00e0 cominciato. Certo \u00e8 che n\u00e9 Taranto n\u00e9 tantomeno la citt\u00e0 satellite Gallipoli riuscirono mai a domare la resistenza delle citt\u00e0 messapiche se ancora nel 338 a.C. il re spartano Archidamo III, accorso in aiuto di Taranto in uno degli innumerevoli tentativi di espansione ai danni dei Messapi, trov\u00f2 la sconfitta e la morte, secondo la testimonianza di Plutarco, sotto le mura della citt\u00e0 messapica di \"Mendonion\", l'odierna Manduria Bisogna quindi presumere che l'influenza di Gallipoli si limitasse ai traffici via mare e non avesse particolari possibilit\u00e0 di espansione nell'entroterra. \u00c8 plausibile per\u00f2 che la citt\u00e0 per qualche decennio e fino alla conquista romana, abbia esercitato un certo controllo su una porzione del litorale del Salento jonico delimitato dall'influenza delle messapiche \"Naret\u00f2n\" (Nard\u00f2) a nord e \"Ozan\" (Ugento) a sud e su una buona porzione del territorio dell'entroterra come ci riferisce il Ravenna citando autori ancora pi\u00f9 antichi\nLe Guerre pirriche che durarono dal 280 al 275 a.C sancirono la fine delle citt\u00e0 sia magnogreche che messapiche come entit\u00e0 politiche indipendenti e Gallipoli segu\u00ec il destino delle altre citt\u00e0 salentine che diventarono formalmente alleate di Roma ma di fatto colonie soggette al dominio romano. Il Salento ed anche Gallipoli furono completamente assoggettati dai romani nel 260 a.C. La Guerra sociale del 91-88 a.C. port\u00f2 alla completa romanizzazione dell'Italia meridionale dove anche il Salento e Gallipoli ebbero il vantaggio di essere considerati territorio romano e quindi le popolazioni acquisirono lo status di cittadini romani. Gallipoli ottenne lo status di \"Municipium\" e si apr\u00ec un lungo periodo di sviluppo e di costruzione di grande opere pubbliche, terme, strade, la cittadina diventa sede di una guarnigione romana. Nel museo diocesano sono presenti due grandi epigrafi tombali di epoca romana e una di queste si riferisce a Giulio Laio comandante della XII legione. Di quest'epoca \u00e8 probabilmente la costruzione del primo embrione del Castello di Gallipoli, costruito per alloggiare le truppe e a difesa della citt\u00e0. Di epoca greco-romana sono anche le terme, andate distrutte durante le invasioni barbariche nella prima met\u00e0 del V secolo, che sorgevano nel luogo chiamato \"Funtaneddhe\" anticamente conosciuto anche come \"Corciri\".\nFiorente la lavorazione e il commercio della porpora, evenienza attestata dalla presenza sull'Isola di Sant'Andrea dei resti di un edificio dedicato a questa attivit\u00e0.\nPeriodo alto medioevale.\nAlla caduta dell'Impero romano la citt\u00e0 fu vittima delle invasioni di Vandali e dei Goti che quasi certamente distrussero il castello e perlomeno lo danneggiarono notevolmente. Gallipoli fu riconquistata dai bizantini nel 538. Il castello fu ricostruito, la sua esistenza \u00e8 attestata da una lettera del 599 scritta da Papa Gregorio Magno che si congratulava con il nuovo tribuno bizantino Occiliano e lo invitava a non \"abusare del castello di Gallipoli perch\u00e9 esso \u00e8 di propriet\u00e0 della Chiesa di Roma\".\nL'invasione longobarda non tocc\u00f2 la citt\u00e0, d'altronde i Longobardi non possedevano una flotta e le citt\u00e0 costiere del Salento durante il periodo non furono mai attaccate. Gallipoli come tutte le citt\u00e0 portuali dell'arco jonico in mano a Bisanzio, conobbe un periodo di floridezza sociale e commerciale con intensi flussi di popoli e merci da e verso l'oriente.\nDurante l'alto Medioevo appartenne alla Chiesa di Roma nonostante nel Salento la presenza di monasteri e cenobi di rito greco sia molto intensa e il rito greco prevalente su quello romano, l'Abbazia di San Mauro, i cui ruderi sono ancora ben visibili sulla serra che da est guarda alla citt\u00e0, ne \u00e8 una delle vestigia.\nLa perdita del dominio sui mari della flotta bizantina con la perdita della base navale di Creta e l'avvento della potenza araba nel Mediterraneo coinvolgono anche Gallipoli. La citt\u00e0 viene attaccata ed espugnata nel 915 dagli Arabi che vi rimasero fino al 945. Riconquistata dai Bizantini, fu cancellata dalla citt\u00e0 ogni traccia della precedente occupazione e si procedette ad una primo intervento di ristrutturazione e rafforzamento della piazzaforte e del castello non pi\u00f9 adatto a sostenere assedi di tipo moderno.\nPeriodo svevo e angioino.\nCon l'arrivo dei Normanni Gallipoli diventer\u00e0 dominio normanno gi\u00e0 nel 1059 con la conquista di Terra d'Otranto da parte di Roberto il Guiscardo.\nIl Salento e l'intera Puglia saranno tra il 1061 e il 1071, anno della caduta di Otranto e Bari, ultimi baluardi bizantini in Puglia, conquistati alla causa normanna. Con la riorganizzazione dei domini normanni, alla morte del Guiscardo, Gallipoli far\u00e0 parte per un breve periodo dei domini di Ruggero \"Borsa\" figlio del Guiscardo e a partire dal 1086-1088, del Principato di Taranto di cui il primo reggente fu Boemondo I d'Antiochia, figlio primogenito dello stesso Guiscardo e fratellastro di Ruggero. Dopo anni di turbolenze politiche e di guerre fra feudatari, incomincia un periodo di riorganizzazione profonda della struttura amministrativa del Salento con la creazione delle baronie e l'introduzione di una struttura feudale ed una organizzazione sociale relativamente efficiente dopo pi\u00f9 secoli di decadenza bizantina dove molti piccoli borghi nascono e vengono di fatto gestiti da istituzione religiose, in particolare di rito greco.\nGallipoli non viene infeudata, rimarra sempre una citt\u00e0 demaniale gestita da un governatore. La data del 1132 incisa sull'architrave del castello, che \u00e8 visibile ancora oggi, indica probabilmente una fase di ricostruzione e potenziamento della struttura difensiva, che sar\u00e0 ripresa poi ancora nel secolo successivo in periodo svevo. Non si hanno documenti che evidenzino assedi o attacchi in questo periodo come ipotizzato da alcuni autori.\nCon la morte dell'ultimo re normanno Guglielmo II di Sicilia senza che avesse eredi legittimi nel 1189, Gallipoli come tutto il regno riconosce come sovrano Tancredi di Lecce e alla morte di questi Enrico VI di Svevia ed infine il di lui figlio Federico II di Svevia. Gallipoli rimane uno snodo importante nei commerci nel Mare Jonio, la citt\u00e0 vive un periodo di benessere, prestigio e sviluppo testimoniato anche dalla visita di Giovanni III Vatatze, Imperatore di Nicea e genero di Federico II come riportato dal poeta Giorgio di Gallipoli (Georgius Callipolitanus Chartophilax).\nCon la Battaglia di Benevento (1266) fra Carlo I d'Angi\u00f2 e Manfredi di Sicilia, e la sconfitta del figlio dell'Imperatore Federico II, il Regno di Napoli pass\u00f2 dagli Svevi agli Angioini, ma le mai sopite speranze dei baroni svevi di un ritorno agli splendori federiciani e la forte pressione fiscale imposta dagli angioini procurarono ribellioni in tutto il Regno confortati dalla discesa in Italia di Corradino di Svevia ultimo erede dell'Imperatore Federico II. Gallipoli ebbe un importante e tragico ruolo nella contesa fra Svevi e Angioini. Fu il teatro della fine degli Svevi.\nLo scontro finale fra le due casate si ebbe nella Battaglia di Tagliacozzo dove Corradino venne battuto sul campo di battaglia e in seguito imprigionato e decapitato, ma la ribellione anti-angioina non si spense. I feudatari svevi del Salento, ma anche altri provenienti dalla Calabria, dalla Sicilia e dal Napoletano si trincerarono nel castello salentino in un ultimo tentativo di resistenza.\nL'Assedio di Gallipoli ebbe inizio gi\u00e0 nel 1266 dopo la battaglia di Benevento, la citt\u00e0 non riconobbe la nuova autorit\u00e0 angioina, come peraltro la gran parte dei feudi salentini che rimasero formalmente fedeli agli Hohenstaufen, divenne durissimo dal novembre del 1268 con l'invio di ingenti forze da parte di Carlo I d'Angi\u00f2 che aveva l'intenzione di sradicare per sempre ogni resistenza sveva dal regno. L'assedio dur\u00f2 fino agli inizi d'aprile del 1269 quando gli angioini, dopo quasi 2 anni, riuscirono a sfondare le difese e la citt\u00e0 capitol\u00f2 I baroni salentini a difesa della citt\u00e0, guidati da Glicerio da Matino, figlio dell'ex Giustiziere di Capitanata e gi\u00e0 consigliere di re Manfredi Gervasio de Matino, si difesero strenuamente in quella che fu l'ultima resistenza degli Svevi contro l'invasore angioino.\nAlla caduta della citt\u00e0, 33 dei baroni difensori di Gallipoli, il fior fiore dell'aristocrazia salentina, furono impiccati nel cortile del castello gallipolino, alcuni altri furono rimandati in catene nei propri feudi e li impiccati nelle piazze. Il capo della resistenza, Glicerio fu invece arrestato e condotto prigioniero nella fortezza di Brindisi dove la vendetta angioina fu terribile: su espresso ordine del re angioino fu torturato, quindi fatto trascinare da un cavallo per le strade della citt\u00e0 e poi impiccato il 22 aprile 1269. Per intercessione della Regina d'Ungheria Elisabetta Cumana, suocera di Carlo I, fu invece risparmiata la vita al vecchio padre Gervasio e ai suoi familiari \"\u00abGervasio de Matino, Peregrinae eius uxori, Gervasillo, Joannuccio et Perrello nepotibus eorum captivis in castro Brundusii, provisio pro liberatione ad praeces egregiae dominae illustris Reginae Hungariae carissimae affinis nostrae\u00bb\"\nLa citt\u00e0 sub\u00ec un saccheggio feroce e rasa al suolo e i cittadini che non riuscirono a fuggire furono trucidati. I gallipolini superstiti furono costretti a rifugiarsi nei paesi vicini, in special modo nella vicina Alezio che da questi eventi ebbe un nuovo impulso dopo secoli di abbandono ed oblio, e a Casarano, la diocesi e la sede vescovile fu spostata a Nard\u00f2. Gli anni successivi rappresenteranno il periodo forse pi\u00f9 buio della storia per Gallipoli e i gallipolini. Gallipoli scompare dalle carte geografiche. La caduta e la distruzione di Gallipoli segn\u00f2 la fine di ogni speranza sveva e dei decenni degli splendori dell'epoca di Federico II di Svevia, il Puer Apuliae Stupor Mundi e dei suoi successori. Il periodo angioino segner\u00e0 un periodo di fortissima pressione fiscale e di regressione economica per il Salento e per l'intero regno che durer\u00e0 fino all'inizio del XV secolo e all'avvento degli Aragonesi. La popolazione globale del Regno di Napoli diminuir\u00e0 infatti nel secolo successivo da 3,4 a 1,7 milioni di abitanti.\nLa ricostruzione ebbe inizio probabilmente intorno al 1327, ma ancora all'epoca non vi era altro che qualche misera casupola se Roberto d'Angi\u00f2 in quell'anno in visita ispettiva in Terra d'Otranto bivacc\u00f2 in Gallipoli \"nella curte detta dei Reggi dietro il Convento di S. Francesco di Paola quali sono oggi le peggiori e meschine abitazioni che vi sieno in Gallipoli\" , non essendoci nessun altro luogo dove alloggiare. La citt\u00e0 comincia lentamente a ripopolarsi nei decenni successivi, nel 1364 i discendenti dei gallipolini \"si andavano ritirando dal territorio per abitarla\" . La citt\u00e0 sembra essere stata ampiamente ricostruita nel 1385 e il castello perlomeno in qualche misura ripristinato nelle sue funzioni difensive.\nNel 1414 la citt\u00e0 riceve dalla regina Giovanna II una serie di privilegi, fra i quali il diritto di \"zecca di pesi e misure\", testimonianza di un nuovo impulso commerciale della citt\u00e0. Sono di questo periodo infatti le prime relazioni commerciali documentate fra Gallipoli e Venezia dove si comincia ad esportare grano e vino.\nIl periodo aragonese.\nNell'ambito delle tante guerre che tormentarono il territorio italiano nel XV secolo anche Gallipoli fu vittima di un'aggressione da parte delle truppe della Repubblica di Venezia.\nL'episodio \u00e8 inserito nel contesto della Guerra di Ferrara (1482-1484). La strategia veneziana nell'occasione prevedeva di creare pi\u00f9 fronti contemporanei per distogliere dal teatro principale di guerra le truppe napoletane. Quindi Venezia decise di inviare una nutrita flotta ad attaccare Ferrante d'Aragona, re di Napoli, direttamente nei suoi possedimenti.\nIl 16 maggio 1484 apparve al largo della rada di Gallipoli una flotta di navi da guerra venete. Alcune fonti parlano di 70 navigli di varia grandezza ma il numero esatto \u00e8 di difficile verifica.\nDopo il rifiuto di una resa, i veneziani fecero sbarcare 7000 soldati destinati ad assediare la citt\u00e0 via terra. Nonostante i tentativi dei gallipolini di impedire un assedio sia dal mare che da terra gi\u00e0 l'indomani i veneziani erano riusciti a costituire un valido fronte sulla terraferma.\nDai documenti dell'epoca si evince che le fortificazioni della citt\u00e0 ed del castello, vecchie ormai di quasi 2 secoli, distrutte dagli angioni e poi sommariamente ripristinate nel XIV secolo, erano in pessime condizioni e non in grado di respingere un attacco in forze. In ogni caso i gallipolini si difendono tenacemente e durante i feroci combattimenti viene ucciso con un colpo di bombarda il comandante generale della spedizione Jacopo Marcello. Il ruolo di guida della spedizione veneziana venne assunto da Domenico Malipiero comandante della flotta.\nLa mattina del 19 maggio la citt\u00e0, dopo 8 ore di combattimento, fu espugnata. Le cronache parlano di 500 caduti fra i veneziani e circa 240 fra i gallipolini fra i quali 40 donne. La citt\u00e0 sar\u00e0 saccheggiata e, ancora una volta nella sua storia, devastata.\nI Veneziani, una volta insediatisi nella piazzaforte gallipolina, dilagarono nel territorio e occuparono Galatone, Copertino, Leverano, Veglie, Maruggio, Parabita, Casarano, Matino, Racale, Alliste, Felline e Supersano, mentre Ugento e Ceglie, pure occupate dai soldati di San Marco, furono presto riconquistate dalle truppe dei baroni locali, i rinforzi promessi da re Ferrante arrivarono in notevole ritardo, Federico d\u2019Aragona con le sue navi si affacci\u00f2 nelle acque del golfo gallipolino solo il 9 luglio\u00a0\u2013 53 giorni dopo l\u2019arrivo dei Veneziani\u00a0\u2013 e l\u2019esercito, affidato al comando di Ferrandino, figlio di Alfonso, raggiunse lil Salento solo a fine luglio. In questi quasi 3 mesi i Gallipolini e gli abitanti del circondario subirono saccheggi e violenze d'ogni genere.\nIn seguito alla Pace di Bagnolo, Gallipoli e i castelli salentini occupati furono restituiti agli Aragonesi.\nFerrante ricompens\u00f2 Gallipoli e i suoi abitanti e tutti gli abitanti dei casali limitrofi cos\u00ec duramente colpiti con privilegi e concessioni: riforni il castello di artiglieria, concesse l'esenzione da tasse e tributi, ricostitu\u00ec la Diocesi con il Vescovado che era stato spostato a Nard\u00f2 ormai da oltre 2 secoli, diede disposizioni di ripopolare la cittadina con persone provenienti dai casali vicini. In una lettera inviata al comune di Gallipoli defin\u00ec i gallipolini \"Magnifices et nobiles viri nostri dilectissimi\".\nAncora pochi anni dopo, nel 1501, con la spedizione nel Regno di Napoli di Ferdinando il Cattolico contro Federico d'Aragona, Gallipoli sub\u00ec l'assedio del Gran Capitano Gonzalo Fernandez De Cordoba.\nLa lunga guerra fra spagnoli e francesi all'inizio del XVI secolo, per il dominio nel regno di Napoli ebbe uno dei suoi scenari anche in Terra d'Otranto. Nella primavera del 1328 le truppe francesi attestate a Ugento e Parabita, feudi del conte Francesco Orsini del Balzo, apertamente filo-francese, attaccarono pi\u00f9 volte i territori del gallipolino. In Gallipoli si era rifugiato peraltro il comandante delle forze spagnole della provincia, il marchese di Atripalda Alfonso Granai Castriota.\nIl Castriota riesce ad organizzare una forza di 600 armati fra i gallipolini, attrezzati anche con un cannone agli ordini del nipote Pirro Castriota.\nLa mattina del 13 luglio 1528 i 600 gallipolini, insieme alla forze spagnole di stanza, escono dalla citt\u00e0 e agganciano le forze francesi in contrada \u201cPergolaci\u201d, nelle campagne fra Gallipoli ed Alezio. Si accende uno scontro violento fra gallipolini-spagnoli e i francesi che alla fine si danno alla fuga inseguiti dai gallipolini fino al castello di Parabita e quindi all\u2019interno dell\u2019abitato. Molti Francesi cadono sul campo mentre molti altri vengono fatti prigionieri. Il Castriota prende possesso di Parabita e la cede a Gallipoli, insieme a quattro pezzi di artiglieria francesi. Nel luogo dello scontro esiste ancora una cappella dedicata a Santa Maria della Vittoria.\nIl periodo Borbone.\nDopo le complesse vicende legate alle guerre di successione europee, monarca del Regno di Napoli diventa, nel 1734, Carlo I di Borbone, figlio del re di Spagna Flippo V e dell'italiana Elisabetta Farnese.\nSi apre per tutto il regno ed anche per Gallipoli un periodo di pace, grande fermento e sviluppo. In questi anni cominciano i lavori per il potenziamento del porto che fin a quel momento era rappresentato da una baia naturale e poco pi\u00f9, lavori che continueranno anche con il successore di Carlo, Ferdinando I di Borbone, che divenne nel Settecento la pi\u00f9 importante piattaforma del Mediterraneo per il commercio dell'olio lampante.\nA Gallipoli si insediarono ambasciate di diversi Paesi europei. Il commercio dell'olio, quotato in borsa a Londra, proveniente da tutto il circondario e imbarcato a Gallipoli, diede un impulso economico e architettonico straordinario alla citt\u00e0. Di questo periodo sono la gran parte delle chiese e dei palazzi signorili della citt\u00e0, concreta dimostrazione del periodo di benessere.\nIl 10 febbraio 1799 si scaten\u00f2 una rivolta popolare filo-Borbone capitanata dal portolano Antonio McDonald contro il governo filo-francese. Furono assaliti e saccheggiati i palazzi nobiliari di Gallipoli, e i proprietari di questi ultimi vennero imprigionati nelle carceri segrete del castello dove molti di loro morirono poco dopo.\nNell'agosto del 1809, nell\u2019ambito delle guerre napoleoniche, Gallipoli sub\u00ec il blocco navale della marina militare inglese. Il blocco sfoci\u00f2 in un attacco vero e proprio quando, il 24 e il 25 di agosto, gli inglesi iniziarono a cannoneggiare le mura ed il castello. In questi due giorni vennero sparati dalle navi inglesi 700 colpi di cannone, senza per\u00f2 riuscire a conquistare la citt\u00e0. Il blocco navale inglese ai danni del Regno di Napoli durante il periodo murattiano port\u00f2 all'interruzione dei commerci che alimentavano Gallipoli e ad un momento di crisi profonda.\nLa citt\u00e0 ebbe nel periodo dignit\u00e0 di distretto divenendo nel 1806 il capoluogo di una delle suddivisioni amministrative del Regno delle Due Sicilie, subordinata alla provincia di Terra d'Otranto. Al ritorno dei dinasti Borbone, nel 1816, i traffici commerciali della citt\u00e0 ripresero intensamente e continuarono ininterrottamente fino a quasi la fine del secolo. \nDall'unit\u00e0 d'Italia ai giorni nostri.\nGallipoli, nei primi 10 anni dopo l'unit\u00e0, diviene, insieme a moltissimi altri paesi del Salento, sede di quello che gli storici del Risorgimento hanno definito \"Brigantaggio minore\". Una serie di sommovimenti popolari, che provocati dalle nuove norme sulla leva obbligatoria introdotte dal governo Sabaudo, dalla mancata realizzazione delle promesse garibaldine, dallo smantellamento del secolare regime degli \"usi civici della terra\", suscitarono proteste e rivolte in tutto il meridione e Gallipoli non fece eccezione.\nNei primi 10 anni dopo l'unit\u00e0, la grande risorsa che aveva fatto di Gallipoli una cittadina ricca e fiorente gi\u00e0 a partire dal '600, e cio\u00e8 il commercio dell'olio lampante, sub\u00ec una trasformazione negativa per i gallipolini. L'esclusiva per il commercio dell'olio fu progressivamente assegnata a societ\u00e0 genovesi e toscane e sottratte al controllo delle case commerciali locali. La progressiva crisi del settore, avvenuta poi sul finire del secolo a causa dell'avvento di combustibili diversi e dell'energia elettrica, caus\u00f2 una ulteriore crisi profonda della citt\u00e0 che perdurer\u00e0 fino alla fine della seconda guerra mondiale.\nNel secondo dopoguerra Gallipoli ritrover\u00e0 lentamente la sua antica vocazione commerciale e soprattutto una nuova vocazione con l'avvento del turismo di massa negli anni '60 e '70 del XX secolo, diventando progressivamente una delle mete turistiche pi\u00f9 apprezzate d'Italia.\nEconomia storica di Gallipoli e il commercio dell'olio.\nLa coltura dell'olivo nel Salento \u00e8 antichissima. Vi erano alcuni esemplari di olivo nel territorio, prima della tragica moria dovuta all'infestazione da Xilella Fastidiosa, millenari e risalenti addirittura a epoca romana.\nGallipoli con il suo porto \u00e8 stato da sempre lo sbocco naturale all'esportazione di buona parte della produzione olivicola ed olearia salentina.\nEnorme impulso all'esportazione e all'impianto di nuovi alberi si ebbe a partire dal XVI secolo, con lo sviluppo delle grandi citt\u00e0 europee e la richiesta di olio lampante (olio per le lampade), per alimentare l'illuminazione pubblica di dette citt\u00e0. Oltre che per usi industriali come la lavorazione delle lane e la fabbricazione del sapone. In minor misura per usi alimentari.\nNel periodo fra XVI e il XVIII secolo si registra un aumento vertiginoso delle domande di approdo di navi estere per il caricamento dell'olio. Gallipoli comincia ad assorbire olive e olio dai territori vicini in quantit\u00e0 enormi. Tanta era la mole di questo commercio che il 18 aprile 1581 Papa Gregorio XIII con una Bolla papale dava l'assoluzione a tutti coloro che impegnati nel caricamento dell'olio non avevano santificato la domenica e tale bolla fu confermata il 28 febbraio 1590 da papa Sisto V. Nel 1594 l'amministrazione cittadini stabil\u00ec una tassa di un grano per ogni staio d'olio caricato sulle navi da destinarsi alla manutenzione delle le mura e di tutte le vie di accesso alla citt\u00e0 danneggiate per il continuo trasporto di merci.\nPer soddisfare tutte le richieste provenienti da ogni parte d'Europa, nel sottosuolo del centro storico di Gallipoli vennero costruiti 35 frantoi e circa 2.000 cisterne per la raccolta dell'olio. Tutte le cittadine dell'entroterra e in special modo quelle ubicate sulle serre salentine che per la particolare natura carsica e tufacea del sottosuolo erano particolarmente adatte, si dotano di moltissimi frantoi ipogei. Solo fra Parabita e Matino e Casarano se ne contavano oltre un centinaio. L\u2019economista e giurista gallipolino Filippo Briganti scriveva che \"\u201cTutto l\u2019olio del capo salentino e contrade adiacenti, non potendosi carreggiar per l\u2019imbarco nel porto di Taranto, attesa la lunghezza e difficolt\u00e0 delle strade, dovea necessariamente imbarcarsi nella rada di Gallipoli, che, unica in tutta la provincia offre un abbordo facile ai legni che vengono da fuori\u201d.\"\nNel porto di Gallipoli si imbarcava circa il 70% dell'intera produzione salentina. Intorno al 1770 a Gallipoli erano presenti 17 case commerciali e 12 viceconsolati preposti esclusivamente al commercio dell'olio.\nIl re di Napoli Carlo di Borbone aveva istituito a Gallipoli nel 1741, dopo averlo istituito gi\u00e0 a Napoli, il Consolato di Mare, una sorta di Magistratura marittima che disciplinava il commercio e i traffici portuali e, nel 1765 la Fiera del Canneto, che si svolgeva dal 29 giugno al 6 luglio, durante la quale si stipulavano i contratti di vendita dell\u2019olio. Il 6 dicembre di ogni anno, festivit\u00e0 di S. Nicola, si stabiliva il prezzo dell\u2019olio che veniva comunicato alla Borsa di Napoli e a quella di Londra.\nNel decennio che va dal 1843 al 1852 la media annua delle esportazioni di olio dal porto di Gallipoli verso i porti francesi, inglesi, tedeschi, russi ed olandesi ammontava a 42.550 salme ovverosia intorno alle 10.000 tonnellate.\nIl commercio dell'olio lampante rese florida Gallipoli e costitui la spina dorsale dell'economia dell'intera Terra d'Otranto sia con la produzione e la molitura delle olive che per il notevole indotto che essa sosteneva, per oltre 3 secoli. I mastri bottati, i ferraioli, i discolari \"(fisculari), i\" carrettieri, gli addetti ai saponifici, tutti godevano, in quota parte, dei benefici che l'oro del Salento, l'olio lampante, produceva.\nIl commercio dell'olio lampante e tutto l'indotto del settore croll\u00f2 quasi di colpo sul finire dell'800. L'avvento del petrolio, dell'energia elettrica e di altri olii pi\u00f9 economici di quello d'oliva in ordine agli usi industriali provoc\u00f2 una crisi del settore irreversibile.\nSimboli.\nDescrizione dello stemma:\nDescrizione del gonfalone:\nLo stemma gallipolino ha origini incerte. L'ipotesi che si possa attribuire ad una inesistente fondazione della citt\u00e0 da parte di Idomeneo \u00e8 da ritenersi inproponibile e leggendaria. Molto probabile che l'origine sia di epoca Aragonese e risalga al XV-XVI secolo o al pi\u00f9 all'epoca tardo-angioina. Il gallo \u00e8 simbolo comune nell'araldica soprattutto francese e sta a significare fedelt\u00e0, sorveglianza e prontezza alle armi e d'altronde il motto cittadino odierno ne da una qualche conferma. La pi\u00f9 antica rappresentazione del motto cittadino \u00e8 contenuta in un atlante edito a Colonia da Braun e Hogemberg nel 1572 su disegno del gallipolino Giovanbattista Crispo. Oltre al disegno della citt\u00e0 con tutte le sue fortificazioni e il territorio circostante, abbiamo lo stemma con il gallo coronato, recante la scritta latina: \"\"NEC ANIMUS FATO MINOR\" (\"il coraggio non \u00e8 inferiore al destino\") con probabile riferimento ai 2 assedi e distruzioni e relative ricostruzioni avute nel 1268 e nel 1484. Nel '700 il gallo appare d'oro con il motto attuale \"FIDELITER EXCUBAT\"\" (\"Fedelmente sorveglia\"). D'oro \u00e8 anche sulla pergamena donata alla citt\u00e0 dal comandante del piroscafo \"Gallipoli\" il 7 gennaio 1899.\nMonumenti e luoghi d'interesse.\nA Gallipoli, nel XVII secolo, si ebbe una variante del barocco leccese con peculiarit\u00e0 originali, il barocco a Gallipoli. Di tale periodo restano a testimonianza numerosi edifici religiosi e civili. Caratteri fondamentali di questo stile sono le decorazioni floreali e angeliche esagerate, stravaganti ed eccessive.\nLa citt\u00e0 \u00e8 stata inserita nella \"Tentative Lists\" dell'UNESCO in attesa di eventuale riconoscimento come Patrimonio dell'Umanit\u00e0.\nArchitetture religiose.\nBasilica Concattedrale di Sant'Agata.\nLa basilica concattedrale di Sant'Agata \u00e8 una costruzione barocca del XVII secolo a croce latina, edificata sul luogo di una chiesetta romanica dedicata a San Giovanni Crisostomo. Posta al centro e nel punto pi\u00f9 alto dell'isola, sito probabilmente destinato ad area sacra sin dall'antichit\u00e0, essa rappresenta uno dei principali monumenti dell'espressione barocca salentina.\nPresenta un prospetto in tufo calcareo diviso in due ordini riccamente decorati. \u00c8 caratterizzato da nicchie contenenti le statue in pietra di Sant'Agata, San Fausto, San Sebastiano, Santa Marina, Santa Teresa d'Avila e i busti dei Santi Agostino e Giovanni Crisostomo impostati sui riccioli delle volute di raccordo. L'interno, a tre navate, ospita pregevoli altari barocchi e numerose tele che fanno della concattedrale una vera e propria pinacoteca. Nel presbiterio, delimitato da una balaustra marmorea, si innalza un maestoso altare maggiore in marmi policromi opera dell'artista bergamasco Cosimo Fanzago. Intorno ad esso sono la cattedra vescovile in legno e il grande coro in legno di noce con quarantun stalli. Nel 1949 papa Pio XII, su richiesta del vescovo Mons. Nicola Margiotta, l'ha elevata al rango di basilica pontificia minore.\nChiesa di San Francesco di Paola.\nLa chiesa di San Francesco di Paola, sede della confraternita di Santa Maria ad Nives o Cassopo, fu edificata nel 1621 e fece parte del convento dei Paolotti. Sorge sulle mura cittadine di fronte al porto.\nLa facciata rettangolare leggermente timpanata presenta un portale semplice sormontato da una nicchia contenente la statua del Santo. Sopra si apre una finestra finemente decorata. L'interno \u00e8 a navata unica separata dal presbiterio da un arco trionfale rivestito in legno colorato. Il presbiterio ospita un prezioso altare maggiore con la tela della \"Morte di San Giuseppe\" (di Romualdo Formosa). Sui muri laterali sono posizionati due grandi dipinti della seconda met\u00e0 del Seicento raffiguranti i \"Miracoli di San Francesco di Paola\".\nNella navata sono presenti gli altari dedicati al titolare, a san Michele Arcangelo e a san Liborio.\nChiesa di San Francesco d'Assisi.\nLa Chiesa di San Francesco d'Assisi risale, per la sua parte pi\u00f9 antica, al XIII secolo. Successivi rimaneggiamenti, intercorsi tra il Seicento e il Settecento, ne hanno radicalmente trasformato la struttura.\nLa facciata \u00e8 articolata su due livelli. Al piano terra il portale ha un portico ad arco. Il piano superiore presenta due corpi aggettanti laterali con parte centrale concava. L'interno \u00e8 a tre navate con dieci altari barocchi disposti lateralmente. Pregevoli sono le tele e le opere d'arte appartenenti a epoche differenti come il presepe in pietra attribuito a Stefano da Putignano (fine XVI secolo). Importanti sono le statue lignee dei due ladroni (opere di Vespasiano Genuino), la cui \"orrida bellezza\" venne ricordata da Gabriele D'Annunzio, giunto a Gallipoli nel 1895.\nChiesa di San Domenico al Rosario.\nLa chiesa di San Domenico al Rosario, annessa all'ex convento dei Domenicani, fu riedificata negli ultimi anni del XVII secolo sulle rovine di un antico tempio. Fu sede della confraternita del Rosario. La facciata \u00e8 in carparo decorato con nicchie e motivi floreali. L'interno, a pianta ottagonale con volta in pietra finemente decorata, ospita dieci altari barocchi impreziositi da alcune tele di Gian Domenico Catalano. L'adiacente chiostro del convento conserva affreschi raffiguranti la \"flotta cristiana all'ancora nella rada di Gallipoli\" dopo la battaglia di Lepanto.\nChiesa del Santissimo Crocifisso.\nLa chiesa del Santissimo Crocifisso, sede dell'omonima confraternita, venne eretta nel 1750 sui terreni di propriet\u00e0 dei padri Domenicani, acquistati nel 1741. La facciata \u00e8 ripartita in due ordini da una trabeazione ed \u00e8 caratterizzata da una grande maiolica ottocentesca che raffigura il miracolo della traslazione del quadro della \"Vergine del Buon Consiglio\" e da una nicchia contenente un croce lignea recante il messaggio: \"IN HOC SIGNO VINCES\". L'interno, a navata unica riccamente decorata con stucchi, ospita un pregevole altare maggiore su cui \u00e8 collocata un'antica scultura lignea del Cristo morto che viene portata in processione durante i riti della Settimana Santa. Decorano la navata nove tele (di Aniello Letizia), un pulpito barocco, piccole statue raffiguranti personaggi biblici e angeli, gli stalli della confrata (del 1867) e la statua lignea del XVIII secolo di san Michele arcangelo.\nChiesa di Santa Maria della Purit\u00e0.\nLa chiesa di Santa Maria della Purit\u00e0, sede dell'omonima confraternita, fu edificata nel 1664. La facciata \u00e8 delimitata lateralmente da due lesene e termina con un cornicione in carparo leggermente aggettante sul quale poggia un frontone con due pinnacoli laterali. Viene caratterizzata da tre pannelli in maiolica raffiguranti la \"Madonna della Purit\u00e0\", \"San Giuseppe\" e \"San Francesco d'Assisi\". L'interno \u00e8 ricco di stucchi ed ospita un altare maggiore in marmo con pala di Luca Giordano raffigurante la Madonna della Purit\u00e0 tra san Giuseppe e san Francesco d'Assisi. Numerose tele settecentesche ricoprono le mura perimetrali della navata, molte delle quali opera di Liborio Riccio.\nChiesa di Santa Maria degli Angeli.\nLa chiesa di Santa Maria degli Angeli, edificata nella seconda met\u00e0 del XVII secolo, sorge lungo il perimetro delle mura, di fronte all'isola di Sant'Andrea. Sede dell'omonima confraternita, composta da pescatori, agricoltori e artisti, presenta una semplice facciata con un pannello maiolicato che ritrae la \"Madonna degli Angeli\". All'interno l'ingresso \u00e8 sormontato dal settecentesco organo della controfacciata e la navata ospita grandi tele settecentesche di Diego Oronzo Bianchi da Manduria e l'altare maggiore in marmo del 1865. Lungo le pareti sono disposti i seggi dei confratelli contrassegnati dalle cariche di pertinenza.\nSantuario di Santa Maria del Canneto.\nIl santuario di Santa Maria del Canneto si trova vicino al ponte che collega il borgo alla citt\u00e0 vecchia sull'isola. Fu costruito nell'ultima met\u00e0 del Seicento accanto al Seno del Canneto, il porto di Gallipoli pi\u00f9 antico, dove in precedenza gi\u00e0 esisteva un edificio sacro del 1504. Presenta un portico con tre arcate frontali e due laterali a tutto sesto con archi e l'interno \u00e8 a triplice navata. Il soffitto ligneo \u00e8 a cassettoni. Sulla parete di fondo si conserva l'antica effigie della \"Madonna del Canneto\", legata a una leggenda cara ai pescatori del posto.\nChiesa del Carmine.\nLa chiesa del Carmine, sede della confraternita di Maria Santissima del Monte Carmelo e della Misericordia, fu ricostruita nel 1836 e disegnata da Vito Donato da Galatone. La chiesa sorge sul luogo dove prima erano la chiesa di Santa Maria della Misericordia e l'oratorio dedicato alla beata Vergine del Carmine, abbattuti per le precarie condizioni statiche. L'edificio ospita un'edicola con una raffigurazione del Compianto sotto la Croce - un dipinto del 1931 di Giulio Pagliano -, il coro ligneo per i confratelli, l'altare maggiore e due altari laterali.\nChiesa Arciconfraternale della Santissima Trinit\u00e0 e delle Anime del Purgatorio.\nLa chiesa della Santissima Trinit\u00e0 e delle Anime del Purgatorio, sede dell'omonima confraternita, venne edificata tra il 1665 e il 1675 su disegno dell'architetto padre Carlo Coi. Presenta una semplicissima facciata, priva di qualsiasi elemento architettonico e decorativo; l'interno, a navata unica con presbiterio, ospita numerose tele di Giuseppe Franco e Liborio Riccio. Interessanti sono l'altare maggiore in oro zecchino del 1678 arricchito dalle statue di santa Teresa d'Avila e dell'Angelo Custode, la tela delle \"Anime del Purgatorio e la Trinit\u00e0\" del 1684, l'organo del 1794 e l'ottocentesco pavimento maiolicato. Viene denominata gergalmente la \"confraternita dei nobili\" in quanto, in passato, solo a questi era ammesso di farne parte.\nChiesa dei Santi Apostoli Pietro e Paolo.\nLa chiesa dei Santi Apostoli Pietro e Paolo, sede dal 1904 circa della Confraternita di San Giuseppe e della buona morte, fu edificata tra il 1598 e il 1600 e appartenne al soppresso monastero delle clarisse fondato nel 1578.La chiesa, al quale si accede attraverso un pregevole portale finemente scolpito con motivi floreali, ospita una consistente raccolta di opere pittoriche attribuibili al gallipolino Giovan Domenico Catalano, prodotte a cavallo fra gli ultimissimi anni del Cinquecento e i primi anni del Seicento. Sull'altare maggiore \u00e8 presente un grande dipinto del 1599 raffigurante i santi Pietro, Paolo, Francesco d'Assisi e Chiara d'Assisi. Nella navata sono collocati gli altari barocchi, con rispettive tele, della Crocifissione, di Santa Caterina d'Alessandria e dell'Annunciazione di Maria. Nella cantoria \u00e8 situato un organo del 1779.\nChiesa conventuale di Santa Teresa.\nLa chiesa di Santa Teresa, con l'annesso monastero delle Teresiane, fu costruita tra il 1687 e il 1690 per volere del vescovo spagnolo Antonio Perez della Lastra, del quale \u00e8 visibile il marmoreo monumento funerario \"in cornu evangeli\".La sobria facciata presenta un unico portale d'accesso sormontato dallo stemma episcopale di mons. Gonzalo de Rueda e da un'epigrafe che ricorda l'edificazione della chiesa e la concessione dell'indulgenza plenaria ai fedeli che avessero recitato l'Ave Maria. Sovrasta il tutto una statua in pietra di Santa Teresa d'Avila.\nL'interno presenta un grandioso retablo dell'altare maggiore, scolpito in pietra leccese, con il monumentale altare marmoreo policromo (prima met\u00e0 del XVIII secolo). Tra le opere di maggior rilievo si segnalano il settecentesco organo montato sulla cantoria nel presbiterio, attribuibile al mastro organaro Carlo Sanarica, originario di Grottaglie e morto a Gallipoli nel 1770, e la tela raffigurante i santi Agostino e Ignazio di Loyola attribuibile alla scuola leccese del pittore Antonio Verrio.\nChiesa dell'Immacolata Concezione.\nLa chiesa dell'Immacolata Concezione, sede della omonima confraternita, fu costruita tra il 1767 e il 1768. Il prospetto, inquadrato da due paraste con capitelli corinzi, presenta due porte d'accesso e una finestra centrale. L'interno, a navata unica riccamente decorata con stucchi, conserva numerose tele settecentesche. Pregevoli sono quelle raffiguranti le storie di Tobia eseguite da Oronzo Tiso nella seconda met\u00e0 del XVIII secolo. L'altare maggiore \u00e8 sormontato da una tela raffigurante l'Immacolata con san Francesco e san Giuseppe. In sagrestia sono custoditi un organo del 1560 e la statua dell'Immacolata in cartapesta.\nChiesetta di Santa Cristina.\nLa piccola chiesa di Santa Cristina, situata presso il porto Peschereccio, di fronte al Rivellino, fu costruita nel 1607. Presenta un semplicissimo prospetto con portale architravato e un sobrio interno in cui si conserva una statua di santa Cristina di Bolsena. L'originario altare esistente fu trasferito nel 1770 nel vicino santuario del Canneto.Sconsacrata per un certo periodo e adibita a deposito delle reti dei pescatori, fu recuperata e riaperta al culto nel 1865. Per santa Cristina, a cui la leggenda attribuisce il miracolo della fine dell'epidemia di colera che colp\u00ec la citt\u00e0 nel 1867, si organizzano ogni anno solenni festeggiamenti.\nChiesa di San Pietro dei Samari.\nLa chiesa di San Pietro dei Samari, situata in aperta campagna a sud della citt\u00e0, \u00e8 un'antica costruzione bizantina. Deve il suo nome al vicino fosso dei Samari e la tradizione colloca la sua fondazione al periodo in cui l'apostolo san Pietro, in viaggio verso Roma, attravers\u00f2 questi luoghi. Da un'incisione latina ottocentesca (probabilmente in sostituzione di una pi\u00f9 antica), posta sul prospetto, si pu\u00f2 dedurre che la chiesa venne edificata o ricostruita nel 1148 per volere di Ugo di Lusignano, un feudatario francese, condottiero dei Crociati.\nL'edificio, il cui prospetto con motivi ad archetti pensili \u00e8 nascosto da un settecentesco corpo di fabbrica, si presenta altamente compromesso a causa dell'abbandono e dell'incuria. L'interno si compone di un'unica navata, divisa in due campate scandite da possenti archi su cui si scaricano due cupole di copertura, terminante con abside semicilindrica. Nulla \u00e8 rimasto dell'originaria decorazione, come ad esempio il dipinto, realizzato da Giovanni Andrea Coppola, raffigurante i Santi Apostoli Pietro e Paolo.\nChiese soppresse da decreto vescovile.\nA Gallipoli nel XVII secolo vennero costruiti numerosi edifici religiosi su indicazione dello storico Concilio di Trento convocato da papa Paolo III. Molti di essi sono scomparsi;\nIl vescovo Giuseppe Massa, nel 1652, aveva ricevuto dalla Congregazione sullo stato dei regolari una circolare con allegata la copia della\nbolla Instaurandae, e l'elenco dei conventi da sopprimere. Le autorit\u00e0 ecclesiastiche per opporsi alla decisione di Innocenzo X convoc\u00f2 il capitolo della Basilica Cattedrale gallipolina e il Decurionato della citt\u00e0, consapevole che la bolla emanata dal pontefice avrebbe avuto delle implicazioni negative sulla cittadina. mons. Massa, nel 1653, invi\u00f2 alla Curia papale una supplica in cui veniva chiesto al papa di annullare il provvedimento di soppressione dei conventi. Nei primi del 1654 giunse a Gallipoli la notizia che la Congregazione sullo Stato dei Regolari aveva ritirato la bolla ed afferm\u00f2 l'utilit\u00e0 spirituale per gli abitanti del territorio di Gallipoli.\nArchitetture civili.\nNella citt\u00e0 di Gallipoli sono numerosi i palazzi di origine rinascimentale e barocca; molti di questi erano in mano a delle nobili famiglie del Regno delle due Sicilie della Spagna; nello spazio sottostante ne sono indicati soltanto i principali e i pi\u00f9 noti.\nPalazzo Pirelli.\nPalazzo Pirelli, situato di fronte alla concattedrale, risale al XVI secolo. Fu ristrutturato in stile barocco e arricchito da un bel portale e da una loggia. Si accede dall'antico portale cinquecentesco catalano-durazzesco. L'interno \u00e8 ricco di decorazioni, tra le quali si distingue quelle del soffitto dell'antico ingresso che nel 1814 fu trasformato in farmacia. Il soffitto evidenzia altorilievi in carparo, corredati da fregi e cornici che si incontrano nella chiave di volta. Questa rivela una formella centrale raffigurante l'incontro fra due divinit\u00e0 mitologiche: Minerva armata (la sapienza) con ai piedi la civetta e il gallo, animali di attenzione preferiti dalla dea, e la dea Fortuna recante in mano la cornucopia (simbolo dell'abbondanza) e un timone per indirizzare il destino degli uomini. Questi elementi simbolici rimandano all'augurale motto cinquecentesco: \"Sapienza e Fortuna sovrintendano al governo della Citt\u00e0\".\nPalazzo Assanti-Aragona.\nIl palazzo si trova in via Giuseppe Ribera nel centro storico della citt\u00e0 ed appartenne ad una delle pi\u00f9 nobili famiglie del 1500; l'esistenza della famiglia \u00e8 attestata gi\u00e0 nel XII secolo dallo scrittore ed abate gallipolino Francesco Camaldari.\nI committenti dello stabile furono Angelo Assanti e Antonio; ad uno di questi and\u00f2 in sposa una fanciulla proveniente dalla famiglia Aragona cos\u00ec come lo dimostra lo stemma posto sul lato sud-est; pass\u00f2 in seguito al De Tomasi il quale spos\u00f2 l'ultima superstite degli Assanti, Antonia. Per successione la propriet\u00e0 and\u00f2 al figlio Filippo, nato a Gallipoli, che ricevette nel 1709 il titolo di Conte.\nFu Vincenzo Gallo magistrato, letterato e archeologo famoso per la stesura di un'opera storica sulla vera forma della croce di Ges\u00f9 Cristo. Caratteristica del palazzo \u00e8 il frantoio ipogeo scavato completamente nella pietra.\nPalazzo Specolizzi.\nLa residenza signorile, risalente al XIV secolo, \u00e8 sita in via Giuseppe Ribera, nel centro storico della citt\u00e0. Nonostante le difficolt\u00e0 nella ricostruzione dell'origine della famiglia, si \u00e8 certi dell'importanza della stessa: molti suoi membri ricoprirono per ben undici volte (dal 1484 al 1697) la suprema carica di Sindaco, come si \u00e8 potuto evincere dagli stemmi dipinti nella sala consiliare dell'antico palazzo di citt\u00e0.\nIl notaio Vincenzo Dolce, nell'opera \"Illustrazione sugli stemmi dipinti nella Sala del Palazzo Comunale di Gallipoli\", afferma che il sindaco Costantino Specolizzi fu il primo a far dipingere nel Palazzo di citt\u00e0 il simbolo della sua famiglia nel 1484, proprio durante l'assedio dei Veneziani. Egli cos\u00ec scrive: \"Specolizzi \u00abfu il primo che f\u00e9 dipingere sulla sala del Palazzo Comunale il suo scudo\u00bb. In questo stemma, racchiuso in una cornice esagonale, \"\u00abevvi in campo azzurro una fascia da dritta a manca di colore arancio dinotante onore, di cui si glori\u00f2 sempre la sua famiglia, ed entro la fascia v'inters\u00f2 tr\u00e9 colombe nere simbolo delle tr\u00e9 luttuose giornate di quel fierissimo combattimento\u00bb\".\nAlcuni Specolizzi furono medici alti prelati. \nIl primo cittadino Costantino Specolizzi difese il Regio Governatore e la citt\u00e0 nel celebre assalto veneziano del 1484, subendo crudeli maltrattamenti.\nOggigiorno, l'edificio conserva sostanzialmente l'aspetto originario: lineamenti classici con mensolette decorative in pietra sul cornicione. Un ampio portone d'accesso conduce ai locali superiori; conserva alte e solide mura e quattro balconi. \nSull'angolo sud-ovest (angolo con Corte S. Antonio) sopravvive lo stemma della nobile famiglia interamente logorato nelle figurazioni araldiche, posto sul coronamento del prospetto montato su mensolette cinquecentesche.\nSino alla fine dell'Ottocento lo stabile fu di propriet\u00e0 della famiglia Frisenna (Dott. Nicola Frisenna notaio dal 1853 al 1891). \nNel 1912 fu acquistato dalla erigenda Parrocchia del Santuario del Canneto; alcuni appartamenti appartennero poi fino ai primi del XX secolo a Mons. Giovanni Tricarico, Canonico del Capitolo della Cattedrale di Gallipoli, nonch\u00e9 economo spirituale della Diocesi di Gallipoli dal 1916. Altre abitazioni sono oggi di propriet\u00e0 del Monastero di Santa Teresa (Gallipoli).\nEpiscopio.\nIl Palazzo vescovile \u00e8 attiguo alla Cattedrale di Gallipoli. Il vescovo Massa nel 1652 fece demolire la struttura preesistente in quanto in stato fatiscente e, nel 1700, il vescovo Oronzo Filomarini lo abbell\u00ec di suppellettili, mobili pregiati, tele e affreschi realizzati dall'artista gallipolino Michele Lenti. \nL'edificio \u00e8 ampio, magnifico e disposto in tre grandi piani e dispone di un giardino e di una cappella privata del vescovo. Nel corso degli anni vi hanno fatto visita sovrani e personalit\u00e0 eminenti del panorama politico e religioso. \u00c8 doveroso citare la visita svolta nel 1844 da re Ferdinando II con la consorte Maria Teresa d'Austria. \nIn passato ha ospitato diverse istituzioni scolastiche, tra l'attuale Liceo Quinto Ennio.\nFondazione Fumarola.\nIl Palazzo Fumarola \u00e8 sito tra Via De Pace e Piazza Imbriani, nel centro storico della citt\u00e0. L'iscrizione posta sul prospetto centrale, \"Fondazione A. Fumarola\", ricorda la volont\u00e0 testamentaria dell'allora proprietario, il quale volle donare per beneficenza l'imponente bene immobile alla chiesa locale. Parte della pregevole mobilia e degli arredamenti \u00e8 stata collocata nel Museo Diocesano Vittorio Fusco. Attualmente l'edificio \u00e8 residenza ufficiale del parroco e del clero della Basilica Concattedrale di Sant'Agata.\nPalazzo Tafuri.\nIl Palazzo Tafuri \u00e8 l'edificio che meglio risponde alle caratteristiche del Barocco leccese; esso fu voluto da un giureconsulto, cio\u00e8 un esperto di diritto proveniente da Matino. Il palazzo \u00e8 costruito con una squisita grazia barocca ed \u00e8 ricco di particolari in carparo e da finestroni ovali. Le balconate richiamano uno stile spagnoleggiante. Oggi \u00e8 proprietario un colonnello in quanto i Tafuri lo vendettero nel XIX secolo.\nPalazzo del seminario.\nIl palazzo del seminario, su indicazione del Concilio di Trento, fu voluto dal vescovo Gonzalo de Rueda. Il progetto elaborato fu ripreso dal vescovo Serafino Brancone. Alla costruzione contribu\u00ec il comune della stessa citt\u00e0 con una donazione di 300 ducati e dopo aver venduto alcuni beni appartenenti all'abbazia di San Mauro di Sannicola. Il 16 marzo 1752 fu posta la prima pietra di costruzione, ad opera di mastro \"Adriano Preite da Copertino\". Il palazzo fu terminato nel 1756 ed inaugurato nel 1760 dal vescovo Ignazio Savastano. L'esterno \u00e8 riccamente decorato con una squisita grazia barocca con temi e motivi ripresi poi da altri palazzi di Gallipoli, come palazzo Doxi. Dal 12 luglio 2004 \u00e8 sede del museo diocesano: contiene numerosi dipinti, quadri, tesori e paramenti ecclesiastici del 1600-1700 oltre ai busti argentei di Sant'Agata e San Sebastiano, patroni gallipolini.\nPalazzo D'Acugna.\nIl palazzo era di propriet\u00e0 del condottiero Francisco Antonio de Acu\u00f1a Cabrera y Bayona che lo volle dedicare al re di Spagna Filippo IV; questo \u00e8 dimostrato da una lunga iscrizione (tuttora presente) : \"CAPITAN DON FRANCISCUS VERDADEROS (DEDICA A) FILIPPE QUARTO NVESTRO SENOR ESTA (CONSTRVCCION) DMDCXXV\". Lo stabile rientra nella tipologia dei palazzi del 1500, con un portone durazzesco; sono di epoca successiva i balconi che hanno danneggiato in parte la lunga iscrizione spagnola.\nPalazzo Pasca.\nIl Palazzo fu edificato nel XVI secolo dalla nobile famiglia del barone Giacomo De Letta che spos\u00f2 la N.D. Caterinella dell'Acaya sorella dell'architetto del re, Giangiacomo, questa nobile famiglia si estinse con Nobilina. Successivamente fu di propriet\u00e0 dei nobili Pernetta e sul finire del XVIII sec. appartenne al canonico Francesco Pasca che ebbe la facolt\u00e0 di celebrare la messa in un oratorio privato. La struttura presenta un ampio balcone sormontato su delle mensole; barocca \u00e8 la decorazione del portone principale.\nPalazzo Romito.\n\u00c8 sicuramente uno dei palazzi pi\u00f9 affascinanti e caratteristici della cittadina ionica in quanto \u00e8 riccamente decorato con busti di personaggi, colonne, contrafforti e con balconi in stile rococ\u00f2.\nAppartenne anche al nobile e storico Bartolomeo Ravenna ed \u00e8 sito in un luogo intitolato le \"monachelle\" ospiti del palazzo.\nPalazzo Briganti.\nLo stabile sorge ad angolo retto e presenta due stili diversi poich\u00e9 esso fu costruito in due epoche diverse (1500-1700); qui nacquero Tommaso, Domenico e Filippo Briganti, giurisperiti molto conosciuti in quel tempo; la loro nascita \u00e8 testimoniata da una targa affissa dal Comune della stessa citt\u00e0. L'interno era ricchissimo di decorazioni, ma oggi di tutto questo \u00e8 rimasto ben poco. Tuttavia sono ancora osservabili decorazioni con stucchi, porte in legno intarsiato, un altare incassato posto in una camera da letto con due ante, chiudibile a mo' di armadio. Nei sotterranei si trova un frantoio, la cui entrata \u00e8 posta in via Angeli: esso \u00e8 scavato nel banco di roccia calcarenitica (\"tufo\") e serviva per la produzione di olio.\nFino agli anni '80 del 1900 era ospitata nei locali una scuola elementare.\nPalazzo D'Ospina.\nL'architettura civile risale al XVII secolo e fu ristrutturato e abbellito con stucchi veneziani dai De Pace; nacque qui infatti, l'eroina e infermiera ormai molto conosciuta Antonietta De Pace, figura portante del Risorgimento. Ebbe l'onore di entrare a Napoli con Giuseppe Garibaldi nel 1860. Nel 1774 fu acquistato dai D'Ospina famiglia nobile di origine spagnola e fu ristrutturato notevolmente dal commerciante Giovanni De Pace..\nPalazzo Fontana.\nSu via Miceti si erge imponente palazzo Fontana, cos\u00ec definito dal nome degli attuali proprietari. Commissionato da Domenico Doxi nel XVIII secolo, rappresenta un significativo esempio del barocco presente in citt\u00e0. Caratteristica dell'edificio \u00e8 il frantoio ipogeo.\nPalazzo Vallebona.\n\"Palazzo Vallebona\" si trova nei pressi del Monumento ai Caduti. Antonio Vallebona ne inizi\u00f2 la costruzione nel 1930 e arriv\u00f2 al completamento l'anno successivo, con un costo di 360.000 lire. Il palazzo ha un alto belvedere ed \u00e8 attualmente un'abitazione privata; uno dei locali dell'edificio ospita la sede di Gallipoli dell'acquedotto pugliese.\nPalazzo Munittola.\nPalazzo Munittola risale ai primi anni del XVII secolo. Era di propriet\u00e0 del fisico Orazio Munittola, proveniente da Morciano. Lo stemma della famiglia \u00e8 composto da un tronco con i rami spezzati su cui poggia un cardellino. Alla destra dello stemma \u00e8 posta una stella d'argento. Il portone di ingresso \u00e8 dominato da elementi che richiamano al mondo greco, come le metope e colonne doriche-romaniche. Ha quattro paraste di origine dorico su cui poggia una trabeazione, costituita da architrave, fregio e cornice.\nPalazzo Rocci (Municipio).\nLa struttura \u00e8 sede del Comune di Gallipoli ed appartenne ad una delle famiglie pi\u00f9 nobili del 1700; comprende quindici stanze oltre a cortili, logge e trappeti.\nNell'ingresso sud vi \u00e8 una scala che si divide in due braccia coll'effigie di S. Giuseppe e la nascita di Ges\u00f9. L'edificio \u00e8 stato rimodernizzato sul finire del XIX secolo dopo l'acquisto da parte del Municipio. Molto caratteristica \u00e8 l'epigrafe posta accanto al portone di ingresso che evoca la fatidica data del 20 settembre (festa della liberazione) proposta dal deputato gallipolino Nicola Vischi. Essa reca la seguente iscrizione:\n\"Pensiero e coscienza di Popolo dalla breccia di Porta Pia proclamarono al mondo la Roma dei Papi intangibile capitale d'Italia oggi che per legge proposta dal rappresentante politico di Gallipoli la nazione per la prima volta celebra in trionfo LA GLORIA DEL SECOLO orgogliosa la cittadinanza pone XX SETTEMBRE MDCCCXCV \"\nPalazzo del Capitolo.\nIl Palazzo del Capitolo \u00e8 del XVIII secolo. Fu commissionato dal Capitolo della Basilica pontificia Cattedrale di Gallipoli nel 1730 all'architetto Preite, il quale progett\u00f2 il palazzo Doxi e il palazzo del Seminario. Per 1030 ducati realizz\u00f2 il progetto. Il palazzo pass\u00f2 in mano alla famiglia Portone che, nel 1926 lo rimodernizz\u00f2 e ristruttur\u00f2 l'interno. Caratteristica \u00e8 il mignano, un elemento architettonico prettamente salentino; esso non \u00e8 altro che un palco sospeso che si affaccia sulla strada. Su di esso rimane oggi il bello stemma del Capitolo, che rappresenta il sacrificio della santa protettrice di Gallipoli con una tronchesina che fa riferimento al martirio; sono presenti dei rami di palma, simbolo di gloria.\nFontana greca.\nLa fontana greco-romana \u00e8 situata nei pressi del ponte seicentesco che congiunge la citt\u00e0 nuova con il borgo antico.\nPer molto tempo \u00e8 stata datata intorno al III o II sec. a.C., facendosi ritenere quindi che fosse la fontana pi\u00f9 antica d'Italia. La datazione tuttavia \u00e8 dubbia. Alcuni storici dell'arte ritengono che i rilievi siano opera di mastri del XVI secolo, epoca in cui si usava ricopiare in nuove sculture antiche rappresentazioni scultoree. La facciata, che guarda a scirocco, \u00e8 suddivisa in tre parti da quattro cariatidi che sorreggono l'architrave con un ricco decoro ed \u00e8 alto circa 5 m. Nei bassorilievi, ricavati da lastre di pietra dura locale, sono scolpite scene che rappresentano le tre metamorfosi delle mitologiche Dirce, Salmace e Biblide. Sull'altra facciata, realizzata con la funzione di sostegno nel 1765, vi sono collocati lo stemma di Gallipoli, un'epigrafe in latino e le insegne del sovrano Carlo III di Borbone. In basso \u00e8 collocato l'abbeveratoio dove in passato si dissetavano gli animali.\nArchitetture militari.\nCastello aragonese.\nIl Castello aragonese, circondato quasi completamente dal mare, sorse in una prima ed embrionale forma, in epoca romana. Probabilmente distrutto e ricostruito pi\u00f9 volte nel periodo delle invasioni barbariche E stato ristrutturato almeno 2 volte in epoca bizantina, nel VI e nel X secolo.\nHa subito rifacimenti sia in periodo Normanno che Svevo. Riport\u00f2 danni gravissimi durante l'assedio del 1268 e fu nuovamente ristrutturato in tarda epoca angioina. Sub\u00ec radicali modifiche in periodo aragonese quando fu costruito un recinto a pianta poligonale fortificato da torri cilindriche e assumendo l'aspetto odierno. Gli interventi pi\u00f9 significativi furono eseguiti dall'architetto senese Francesco di Giorgio Martini per conto di Alfonso II di Napoli.\nPoteva contenere fino a 500 armati.\nNel 1522 venne costruita la cortina di levante denominata \"Rivellino\", staccata dal perimetro della fortezza e isolata nelle acque. Nella parte superiore della torre si trovavano ancora le originarie catapulte e i cannoni usati per difendere la citt\u00e0. L'accesso al Rivellino \u00e8 consentito mediante un ponte levatoio in legno ancora esistente.\nIl castello possiede grandi sale con volte a botte e a crociera, vari cunicoli e camminamenti. La forma della fortezza rimase invariata sino alla seconda met\u00e0 dell'Ottocento; fra il 1870 e il 1879 fu riempito il fossato e la facciata fu coperta con la costruzione del mercato ittico.\nCinta muraria.\nLe mura di Gallipoli ad oggi ancira in gran parte visibili furono edificate a partire dal XIV secolo e ammodernate nel Cinquecento in epoca spagnola. \u00c8 probabile che esse siano state costruite sul perimetro di preesistenti mura di epoca bizantina. La citt\u00e0, attaccata ed assediata pi\u00f9 volte durante la sua storia, si \u00e8 cinta nel tempo di muraglie, torri e bastioni. In origine sistevano 12 torrioni o bastioni: \"Torre di San Francesco di Paola\", il \"Fortino di San Giorgio\", il \"Fortino di San Benedetto\", il \"Torrione di San Guglielmo\", il \"Forte di San Francesco d'Assisi\", la \"Torre del Ceraro\", il \"Baluardo di San Domenico o del Rosario\", il \"Bastione di Santa Venerandia o di Santa Venere\", la \"Muraglia di Scirocco\", la \"Torre di San Luca\", la \"Torre di Sant'Agata o delle Saponere\" e la \"Torre di San Giuseppe o della Bombarda\". Alcune di queste costruzioni sono state demolite in epoca moderna e al loro posto costruiti piazze o palazzi.\nNel 1634 il suo nome era Torre del Quartararo, nel 1755 c'era una fabbrica di cera che diede il nome al bastione come torre del ceraro. Originariamente era di forma pentagonale e nel XVI secolo sul lato di tramontana fu aggiunta una struttura somigliante ad una piccola torre con appostamenti per moschetti e cannoni di piccolo calibro per la difesa del bastione di San Francesco.\nCome dice il Ravenna anticamente si chiamava di Santa Maria delle Servine perch\u00e9 al posto dell'attuale convento dei Frati Domenicani c'era il convento dei Monaci Basiliani precedente l'anno mille. Inizialmente a pianta circolare, nel 1593 fu ricostruito per volere del Vicer\u00e9 Conte della Mirandola da Angelo Bischetimi, Bruno Allegranzio e Angelo Spalletta. Fu ricostruito a pianta pentagonale come lo \u00e8 ancora oggi con 6 bocche di fuoco per il tiro radente di cui 2 guardano la muraglia di scirocco. Il 5 agosto 1595 in uno dei depositi per la polvere da sparo all'improvviso scoppi\u00f2 un incendio dove morirono bruciati vivi tredici operai gallipolini. Ebbe questa funzione fino al 1769 e alla fine dell'Ottocento il Comune lo diede in affitto alla Societ\u00e0 di Produzione e Costruzione e nel 1916 Agesilao Flora costru\u00ec un istituto d'arte. Le sue bocche di fuoco sono rimaste in funzione fino alla fine della Seconda Guerra Mondiale, usate come appostamento dai soldati italiani per la sorveglianza del mare di scirocco da eventuali sbarchi.\nA pianta quadra, fu rinforzato nel 1544 sotto l'egida del governatore della provincia Ferdinando Loffredo, ornandolo del suo stemma familiare, di una targa di ammonimento per chi avesse tentato di espugnarlo e una statua di Santa Veneranda.\nEra la struttura pi\u00f9 imponente con molte camere e corridoi. Un avancorpo si affacciava di fronte all'isola del campo e si chiamava Spuntone o Cavaliere di San Francesco. Soggetto alle furie del vento fu pi\u00f9 volte ristrutturato e rinforzato. Nel 1684 la Casa Reale Spagnola posizion\u00f2 una statua di San Fausto e una lunga targa latina per commemorare la riuscita ricostruzione voluta da Don Pedro Montoya e dal Vicer\u00e9 Don Gaspare De Haro. Durante il vescovato di Pelegro Cybo c'era la chiesa di Santa Maria dello Spuntone e accanto alla chiesa di Santa Maria Ad Nivem del 1559. Sui suoi resti \u00e8 costruito palazzo Ferocino, oggi padroni gli Zanchi.\nNon era un vero e proprio bastione, in realt\u00e0 si tratta di una sopraelevazione fatta per difendere tutto il fossato che era presente tra il Bastione di San Domenico e il Bastione delle Anime. Serviva per la quarantena della gente malata, ancora oggi lungo tutto il muro di scirocco c'\u00e8 un grande marciapiede costruito proprio sulle fondamenta della torre. Sotto c'\u00e8 ancora l'antico camminamento segreto che univa i due bastioni e passa per tutto il perimetro del centro storico di Gallipoli\nChiamato cos\u00ec per l'antica chiesa dedicata al Santo, aveva pianta circolare ma nel 1622 fu ricostruito dall'architetto gallipolino Lachibari che gli diede forma triangolare. Aveva il compito di difendere parte del Canneto e del castello e negli anni Trenta del Novecento fu costruita una scalinata a due rampe che scende dritta in mare, dove inizia il bacino artificiale delle \"Scale Nove\".\nQuesto bastione presenta forma rettangolare e fino al 2016 i lati Nord ed Est erano completamente circondati dal mare. Ricostruito nel '500 aveva bocche di fuoco che sparavano ad altezza d'uomo. Il secondo piano ha altre tre postazioni per il tiro di altezza intermedia, che spezzava gli alberi maestri delle navi nemiche con grosse palle di pietra da 4/5 chili. Il terzo piano, oggi non pi\u00f9 esistente, aveva una camera con varie aperture per cannoni di medio calibro e moschetti o spingarde.\nRimasto in piedi fino al 1836, aveva una struttura circolare con un rinforzamento quadrato sul suo lato destro. Fu abbattuto per realizzare la rampa di discesa alla spiaggia. Guardando la prima apertura delle sette presenti sul muro della puritate \u00e8 possibile vedere un bastione circolare che molto probabilmente risale al XII/XIV secolo, inglobato successivamente nel bastione ormai scomparso.\n\u00c8 un bastione a pianta circolare con alla sinistra un piccolo bastione rettangolare. \u00c8 gemello del bastione di San Giorgio e avevano il compito di difendere la cortina Nord, il porto mercantile e la Puritate. Questo bastione aveva quattro piani ed al primo si sono conservate le sue strutture quasi intatte. Nel 1691 era armato con una \"petrera\" che gettava palle infuocate da 17 libbre e da un cannone di oltre 700 chili. Furono fatti altri lavori nel 1684.\nBastione gemello di San Benedetto, si affacciava all'antico \"Scoju ta Sabbata\" (scoglio del riposo) dove anticamente si facevano spettacoli. Si alzava imponente sulle mura fino al 1880 come lo si vede in un quadro dello stesso anno del Newbery. Oggi rimane solo un piccolo spiazzo e l'interno \u00e8 utilizzato come deposito.\nTorri costiere.\nLe torri costiere presenti nel territorio di Gallipoli sono quattro: (da sud a nord) Torre del Pizzo, Torre San Giovanni la Pedata, Torre Sabea e Torre dell'Alto Lido. Le torri, tutte costruite nel XVI secolo, furono volute da Carlo V per la difesa del territorio salentino dalle incursioni dei Saraceni.\nSociet\u00e0.\nEtnie e minoranze straniere.\nAl 31 dicembre 2020 a Gallipoli risultavano residenti 357 cittadini stranieri. Le nazionalit\u00e0 pi\u00f9 rappresentate provengono da:\nLingue e dialetti.\nOltre all\u2019italiano, a Gallipoli si parla pure il dialetto gallipolino (o \"gallipolitano\", come era detto in passato), una variante del salentino. A causa della vocazione marinaresca e commerciale della citt\u00e0 questo dialetto \u00e8 stato influenzato maggiormente dagli altri dialetti meridionali rispetto a quello salentino. Presenta al suo interno chiare influenze del dialetto siciliano e calabrese e si differenzia dal dialetto leccese. Il territorio di Gallipoli si presenta come area linguistica di compromesso: fondamentalmente \u00e8 di tipo meridionale, ma \u00e8 stato raggiunto da parziali innovazioni di tipo brindisino. Le forme verbali e gli aggetti presentano per e, o chiusi esiti di tipo meridionali idda, china, fridda, bb\u00ecu bevo, cr\u00ecu credo, curta, russa, raspundu, scundu a Gallipoli, Alezio, Sannicola; i sostantivi, specie se di sillaba libera, presentano esiti condizionati di tipo brindisino come a Nard\u00f2, pepe, penna, sera, tela, pesce, stedda, fronte, monte, culore, sutore, napote, croce, noce (prima condizioni) e citu. misi, paisi, culuri, naputi, nuci, cruci (seconde condizioni), accanto per\u00f2 a site, nive, pira.\nReligione.\nGallipoli \u00e8 sede, insieme a Nard\u00f2, della diocesi di Nard\u00f2-Gallipoli, suffraganea dell'arcidiocesi di Lecce appartenente alla regione ecclesiastica Puglia, retta dal 16 luglio 2013 dal vescovo Fernando Filograna.\nLa diocesi nacque il 30 settembre 1986 quando alla diocesi di Nard\u00f2, eretta il 13 gennaio 1413, fu unita la diocesi di Gallipoli, che era stata eretta nel VI secolo.\nTradizioni e folclore.\nMolto sentiti sono i riti della Settimana Santa con le processioni degli \"incappucciati\" e penitenti, il Venerd\u00ec precedente la Domenica delle Palme, con la processione del settecentesco simulacro dell'Addolorata, attestata sin dal Trecento e organizzata dalla Confraternita di Maria Santissima del Monte Carmelo e della Misericordia Orazione e Morte, la festa patronale di Santa Cristina (23-24-25 Luglio). La tradizione vuole che sia stata proprio Santa Cristina, nel 1867, a liberare la citt\u00e0 di Gallipoli dal colera che l'aveva colpita.\nIl periodo natalizio inizia il 15 ottobre di ogni anno, ricorrenza di Santa Teresa. Si realizzano presepi in cartapesta e, a Capodanno, il \"Pupu\", un personaggio di cartapesta artigianale raffigurante un vecchio (l'anno trascorso) che alla mezzanotte viene fatto scoppiare per dare il benvenuto al nuovo anno.\nIstituzioni, enti e associazioni.\nLa principale struttura sanitaria del comune \u00e8 l'ospedale Sacro Cuore di Ges\u00f9, terzo della provincia per dimensioni e, dall'anno accademico 2018-19, in convenzione con l'universit\u00e0 del Salento e l'universit\u00e0 degli studi di Bari Aldo Moro, nosocomio deputato alla formazione di tirocinanti e specializzandi dei corsi di laurea della facolt\u00e0 di medicina e chirurgia.\nCultura.\nIstruzione.\nBiblioteche.\nLa Biblioteca di Sant'Angelo \u00e8 una delle pi\u00f9 antiche e importanti e della Puglia per la provenienza e la datazione dei volumi. Essa sorge in un'antica chiesa confraternale risalente al 1732 che era sede della Confraternita dei Nobili; presenta una facciata semplice con una doppia scalinata in carparo. L'interno \u00e8 costituito da una sola navata e alle pareti sono presenti delle nicchie che rappresentano profeti e re biblici oltre a delle tele attribuite al Manieri (1687 - 1744). Molte tele ora sono conservate nel Museo Diocesano di Gallipoli, presso la Basilica Cattedrale.\nNel 1823 il decano e arciprete della Cattedrale di Gallipoli, don\u00f2 al comune una raccolta di tremila volumi; don\u00f2 molte delle sue opere il pi\u00f9 famoso Bartolomeo Ravenna.\nScuole.\nVi sono cinque scuole dell'infanzia, cinque scuole primarie, cinque scuole medie inferiori.\nPresenti inoltre altri tre istituti superiori. Il pi\u00f9 importante \u00e8 il\nLiceo Quinto Ennio che comprende liceo scientifico, classico, linguistico e sezione scienze umane.\nCorte Gallo.\nNon rientra nella tipologia dei veri e propri musei, tuttavia \"Corte Gallo\" si pu\u00f2 definire un \"luogo del passato\". Si tratta di una piazzetta senza sbocco, interna a un complesso abitativo e distaccata dalla viabilit\u00e0 principale ricca di oggetti tra cui la cosiddetta \"macinula\", uno strumento di legno attorno a cui nel passato veniva attorcigliata la lana per tessere, il \"cofunu\", una sorta di lavatrice che si differenzia dalla moderna poich\u00e9 richiedeva il lavoro manuale; le \"nasse di giunco\", attrezzi che servivano per pescare. Le nasse possono essere a campana e a barile, entrambe hanno una strozzatura dell'entrata che costringe il pesce, attirato dall'esca, ad entrare forzando le maglie. In questo modo la preda non \u00e8 poi pi\u00f9 in grado di uscire. Sono numerosi inoltre gli attrezzi di falegnameria del passato, botti, carretti e lampade ad olio (Gallipoli nel XVI secolo era una delle maggiori piazze mondilali per l'esportazione di olio lampante usato per l'illuminazione).\nCucina.\nProdotti tipici della gastronomia gallipolina:\nEventi.\nNel comune ha luogo il premio Barocco, conferito a personalit\u00e0 della comunicazione, della solidariet\u00e0, e dell'arte.\nGeografia antropica.\nNei pressi della Torre Sabea era presente un antico e importante villaggio neolitico (terzo momento dell'et\u00e0 della Pietra) del quale sono rimasti chiari segni archeologici, bench\u00e9 coperti da uno strato di sabbia. Furono effettuate numerose ricerche che stabilirono che Gallipoli fu un centro molto popolato nella Preistoria.\nUrbanistica.\nLa citt\u00e0 di Gallipoli \u00e8 quasi interamente circondata dal mare ed \u00e8 una citt\u00e0 molto importante in quanto si dice che qui terminasse la via Traiana con una colonna rimasta in vita sino al XIX secolo. Essa si pu\u00f2 \"dividere\" sostanzialmente in due parti: il borgo nuovo ad est, e la citt\u00e0 vecchia a ovest su una isola calcarea. La citt\u00e0 vecchia ha conservato immutato il suo impianto urbanistico di carattere medievale. Secondo lo storico Ettore Vernole, la citt\u00e0 doveva possedere un fortissimo sistema difensivo. L'orografia del sito dimostra tali costruzioni.\nDivisione della citt\u00e0.\nCome accennato in precedenza la citt\u00e0 \u00e8 suddivisa in due parti: la citt\u00e0 nuova ed il centro storico. La prima \u00e8 la parte pi\u00f9 recente della citt\u00e0, costruita su una penisola che si protende nello Ionio verso ovest. Il centro storico, invece, si trova su un'isola di origine calcarea, collegata alla terraferma attraverso un ponte ad archi seicentesco. \u00c8 proprio nel centro storico che sono presenti la maggior parte di edifici civili e religiosi. Il centro storico a sua volta \u00e8 diviso in due zone: la parte che \u00e8 rivolta a tramontana e quella rivolta verso scirocco. Dall'epoca medievale fino a pochi decenni fa era presente un ponte levatoio che serviva a rendere possibile l'accesso solo ai residenti. Al centro della citt\u00e0 vecchia si trova la Basilica concattedrale di Sant'Agata con il Seminario, il Museo Diocesano e il Municipio (come in et\u00e0 feudale e medievale). Le stradine che sono in discesa portano verso i bastioni e il mare e quelle in salita portano verso la Basilica. Tra il XII ed il XIV secolo, in Italia ma anche in altre aree dell'Europa, si assiste a profonde trasformazioni delle citt\u00e0 con un'intensa attivit\u00e0 edilizia e importanti interventi urbanistici. Le citt\u00e0 si ingrandiscono a seguito del forte incremento della popolazione dovuto all'inurbamento. Si sviluppano attivit\u00e0 produttive e commerciali che consentono l'affermarsi di ceti sociali borghesi organizzati nelle associazioni di arti e mestieri. Il centro storico \u00e8 chiamato gergalmente \"padella\" in quanto la sua forma ricorda molto quella della pentola.\nFrazioni.\nLe localit\u00e0 balneari del territorio sono popolate quasi esclusivamente d'estate, a nord del centro urbano cittadino vi sono Lido Conchiglie - Padula Bianca e Rivabella, a sud Baia Verde, Li Foggi, Punta della Suina, Lido Pizzo.\nBaia Verde.\nBaia Verde \u00e8 una localit\u00e0 balneare; situata a 3\u00a0km a sud di Gallipoli e a 6\u00a0km da Marina di Mancaversa nel comune di Taviano, presenta una costa bassa e sabbiosa. La localit\u00e0 \u00e8 posizionata in prossimit\u00e0 del \"Parco naturale regionale Isola di S. Andrea e litorale di Punta Pizzo\", istituito il 10 luglio 2006 allo scopo di salvaguardare la variegata natura del luogo costituita da macchia mediterranea, pseudo steppe mediterranee, ambienti umidi e acquitrinosi.\nBaia Verde \u00e8 abitata prevalentemente d'estate e nell'ultimo censimento ha registrato una popolazione di soli 94 abitanti.\nEconomia.\nL'economia della citt\u00e0 di Gallipoli si basava nei tempi passati sul commercio internazionale di olio e vino e sulla produzione industriale delle botti e del sapone. A partire dal Seicento, Gallipoli e il suo porto ebbero un'importanza fondamentale per il commercio dell'olio lampante. Dal suo porto partivano navi cariche di olio verso tutto il mondo. Tuttora risiedono in citt\u00e0 i discendenti di famiglie genovesi, sarde, veneziane e napoletane di commercianti di olio che si spostarono a Gallipoli come gli Spinola, i Vallebona, i Calvi, ecc..\nGran parte dell'olio prodotto o depositato nelle cisterne veniva venduto a Paesi esteri, i quali avevano rappresentanza in Gallipoli con propri vice consolati. In Gallipoli si ebbero fino al 1923 i consolati esteri di molte nazioni europee: Austria, Danimarca, Francia, Inghilterra, Impero ottomano, Paesi Bassi, Portogallo, Prussia, Russia, Spagna, Svezia e Norvegia, Turchia.\nL'economia del comune si basa essenzialmente sulle attivit\u00e0 turistiche e sulla pesca.\nInfrastrutture e trasporti.\nStrade.\nLe principali direttrici stradali di Gallipoli sono:\nIl comune \u00e8 inoltre raggiungibile da una rete di strade provinciali che comprende la SP 52 Gallipoli-Sannicola, la SP 282 Gallipoli-Alezio, la SP 108 Gallipoli-Santa Maria al Bagno, la SP 200 Gallipoli-Baia Verde e la SP 361 Gallipoli-Maglie.\nFerrovie.\nLa citt\u00e0 \u00e8 facilmente raggiungibile su ferro grazie ai numerosi collegamenti ferroviari espletati da Ferrovie del Sud-Est nell'ambito del contratto stipulato con la Regione Puglia.\nLa stazione principale \u00e8 quella di Gallipoli, posta sulle linee Lecce-Zollino-Gallipoli (linea 5) e Gallipoli-Casarano (linea 4), e ubicata nella centralissima piazza G. Matteotti; all'interno del territorio comunale sono presenti inoltre le fermate di Gallipoli via Agrigento (sulla linea 5), Gallipoli via Salento (sulla linea 4; a servizio della zona Lungomare) e Gallipoli Baia Verde (sulla linea 4; a servizio dell'omonima localit\u00e0 balneare).\nA queste si aggiunge la fermata di Gallipoli Porto all'interno del centro storico; questa stazione risulta attualmente attiva solo per scopi turistici. \nPorti.\nA Gallipoli sono presenti 2 porti: uno antico nei pressi della fontana Greca e uno mercantile nella citt\u00e0 vecchia.\nMobilit\u00e0 urbana.\nI trasporti urbani di Gallipoli vengono svolti con servizi regolari di autobus gestiti dalla Autoservizi Chiffi s.r.l.\nAmministrazione.\nElenco sindaci dal 1484 al 1573:\nSport.\nCalcio.\nNel comune hanno sede tre societ\u00e0 di calcio: il Gallipoli Football 1909, erede della societ\u00e0 che nel 2009-2010 ha militato in Serie B, l'A.S.D. Citt\u00e0 di Gallipoli (precedentemente Fiamma Jonica Gallipoli) e l'A.S.D. Kal\u00e8 Polis.\nQuidditch babbano.\nNel 2016 la citt\u00e0 ha ospitata la quarta edizione dell'European Quidditch Cup.\nImpianti sportivi.\nA Gallipoli \u00e8 presente lo stadio comunale Antonio Bianco, costruito nel 1969, che ha una capienza di 4.368 posti.\nNel 2021 \u00e8 stata posta la prima pietra per la costruzione del Palazzetto dello Sport della citt\u00e0, in zona quartiere San Gabriele."}
{"id": "2468635", "revid": "46291", "url": "https://it.wikipedia.org/wiki?curid=2468635", "title": "Hagenia abyssinica", "text": "Hagenia abyssinica \u00e8 una pianta della famiglia delle Rosaceae, nativa delle zone montane dell'Africa centrale e orientale. \u00c8 l'unica specie del genere Hagenia.\nIn amarico viene chiamata kosso; in swahili mdobore o mlozilozi. Fornisce nutrimento a diverse larve di lepidotteri, come l'\"Agrotis segetum\".\nDescrizione.\nLa Hagenia \u00e8 un albero snello che pu\u00f2 raggiungere i 20 m di altezza, con un tronco basso, rami spessi, e una corteccia anch'essa spessa che tende a staccarsi. Le foglie possono raggiungere i 40\u00a0cm di lunghezza, con 7-13 foglioline di circa 10\u00a0cm, verde nella parte superiore e argentata e pelosa nella parte inferiore. I fiori possono essere di colori che vanno dal bianco all'arancione al rosato, raggruppati in racemi di circa 30\u201360\u00a0cm di lunghezza.\nDistribuzione e habitat.\n\"Hagenia abyssinica\" si trova in buona parte dell'Africa centro-orientale, con una distribuzione che va da Sudan ed Etiopia a nord attraverso Kenya, Uganda, Ruanda, Burundi, Congo RD e Tanzania fino a Malawi e Zambia a sud.\nProspera ad altitudini comprese fra i 2000 e i 3000 m, in aree dove le precipitazioni annue siano intorno ai 1000\u20131500\u00a0mm. La si pu\u00f2 trovare insieme ad altri alberi tipici delle zone afromontane come \"Podocarpus\" spp., \"Afrocarpus\" spp. e altri; nelle zone di foresta pi\u00f9 secche la Hagenia comunque predomina, accompagnata in alcuni casi dal \"Juniperus procera\".\nUsi.\nDai fiori di Hagenia si ricava una medicina tradizionale detta kosso (trascritto anche come kousso o cusso), che pu\u00f2 essere utilizzata come antielmintico nella cura del verme solitario."}
{"id": "2468639", "revid": "254059", "url": "https://it.wikipedia.org/wiki?curid=2468639", "title": "Torano Nuovo", "text": "Torano Nuovo \u00e8 un comune italiano di abitanti della provincia di Teramo in Abruzzo, facente parte della unione dei comuni Citt\u00e0 Territorio-Val Vibrata.\nGeografia fisica.\nIl territorio di Torano Nuovo \u00e8 situato nella Val Vibrata. A nord confina con Controguerra, ad est con Nereto, a sud con Sant'Omero e ad ovest con Ancarano e Sant'Egidio alla Vibrata.\nNella classificazione sismica della protezione civile \u00e8 identificato come \"Zona 2\", cio\u00e8 zona a sismicit\u00e0 media, mentre nella classificazione climatica \u00e8 contrassegnato come \"Zona D\"\nStoria.\nL'origine del nome va ricercato nell'antica dea della fertilit\u00e0 \"Turan\". A causa della Guerra del Gesso di Carlo VIII, sub\u00ec una devastazione pressoch\u00e9 totale a cui fece seguito una ricostruzione notevole operata dagli stessi abitanti determinati a rimanere nella propria terra d'origine. Torano Nuovo \u00e8 stato un castello confinario tra Regno di Napoli e Stato Pontificio.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Toranese Calcio\" che milita nella 3\u00aa Categoria."}
{"id": "2468643", "revid": "767487", "url": "https://it.wikipedia.org/wiki?curid=2468643", "title": "Dayton (Nevada)", "text": "Dayton \u00e8 un census-designated place (CDP) degli Stati Uniti, situato nella Contea di Lyon nello stato del Nevada. Nel censimento del 2000 la popolazione era di 5.907 abitanti.\nStoria.\nDayton si trova al limite ovest del Twenty Six Mile Desert in un'ansa del fiume Carson. I migranti si fermavano qui per la presenza di acqua, necessaria per seguire il corso verso sud o proseguire verso ovest, dando al luogo il suo primo nome: Ponderers Rest. Nel 1849 Abner Blackburn, fermatosi lungo il viaggio per la California, trov\u00f2 una pepita d'oro nel Gold Creek uno dei tributari del fiume Carson. Nel 1850 si erano gi\u00e0 stabiliti diversi minatori che lavoravano sui sedimenti depositatisi nei millenni all'imbocco del Gold Canyon. La massiccia presenza di cinesi fece prendere al luogo il nome di \"Chinatown\", finch\u00e9 nel 1861 si adott\u00f2 il nome ufficiale di Dayton in onore di John Day, l'agrimensore locale.\nPer tutti gli anni cinquanta del XIX secolo la citt\u00e0 fece da centro commerciale per i minatori. Nel 1859 venne scoperto poco lontano un grande giacimento d'argento che port\u00f2 alla costruzione di nuove citt\u00e0, tuttavia la presenza preziosa dell'acqua non fece mai decrescere l'importanza di Dayton. Nel 1861 Dayton divenne sede governativa per la Contea di Lyon e il suo palazzo di giustizia, costruito nel 1864, fu uno dei primi dello stato. Nel 1869 l'apertura di un nuovo tratto ferroviario spost\u00f2 pi\u00f9 a monte la lavorazione dei metalli, ma la presenza di palazzi governativi le fece mantenere la propria importanza. La popolazione crebbe lentamente fino a superare le cento unit\u00e0, ed ebbe il suo picco con circa 600 residenti nel 1910. Un incendio, l'anno prima, aveva distrutto il palazzo di giustizia. Gli anni dieci del XX secolo portarono a un calo della popolazione di Dayton, ma il decennio successivo, con la costruzione della Lincoln Highway port\u00f2 qualche turista e nuova vita alla citt\u00e0, che comunque restava il ricordo vivente di quando l'oro e l'argento attiravano l'attenzione nazionale. Nel 1961 Dayton fu il set de \"Gli spostati\", ultimo film di Clark Gable e Marilyn Monroe. Negli anni novanta la citt\u00e0 ebbe una crescita di popolazione dovuta al sorgere di quartieri residenziali sulla riva est del fiume.\nDayton si disputa insieme alla citt\u00e0 di Genoa il titolo di pi\u00f9 antico insediamento del Nevada.\nGeografia fisica.\nSecondo i rilevamenti dell'United States Census Bureau, la localit\u00e0 di Dayton si estende su una superficie di 82,2 km\u00b2, dei quali 82,1\u00a0km\u00b2 occupati da terre, e 0,1\u00a0km\u00b2 dalle acque.\nPopolazione.\nSecondo il censimento del 2000, a Dayton vivevano 5.907 persone, ed erano presenti 1.674 gruppi familiari. La densit\u00e0 di popolazione era di 72 ab./km\u00b2. Nel territorio comunale si trovavano 2.322 unit\u00e0 edificate. Per quanto riguarda la composizione etnica degli abitanti, il 91,42% era bianco, lo 0,36% era afroamericano, l'1,03% era nativo, l'1,03% era asiatico e lo 0,15% proveniva dall'Oceano Pacifico. Il 3,84% della popolazione apparteneva ad altre razze e il 2,17% a pi\u00f9 di una. La popolazione di ogni razza ispanica corrispondeva all'8,80% degli abitanti.\nPer quanto riguarda la suddivisione della popolazione in fasce d'et\u00e0, il 28,1% era al di sotto dei 18, il 6,1% fra i 18 e i 24, il 29,0% fra i 25 e i 44, il 25,0% fra i 45 e i 64, mentre infine l'11,9% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 102,6 maschi."}
{"id": "2468645", "revid": "120542249", "url": "https://it.wikipedia.org/wiki?curid=2468645", "title": "Aspio (fiume)", "text": "L'Aspio \u00e8 un fiume della regione Marche.\nNasce alla confluenza dei fossi di Offagna, Polverigi e di quello di Gallignano, pressappoco tra Offagna e Montesicuro, e raccoglie le acque dell'interno di Ancona, del Monte Conero e delle colline di Osimo.\nScorre prima verso est e poi, dopo Aspio Terme (frazione di Camerano), cambia direzione e si dirige a sud-est, verso il mare. Riceve le acque del suo affluente di sinistra Rio Marganetto e quindi, sempre da sinistra, di tutto il versante occidentale del Promontorio del Conero, attraverso i torrenti Boranico e Betelico; l'unico affluente importante di destra \u00e8 il Rio Scaricalasino, che riceve in un punto compreso tra le confluenze dei due torrenti del Conero. Sfocia quindi nel Musone a circa due chilometri dal Mare Adriatico.\nDall'anno 1000 circa fino al 1532 fece da confine alla Repubblica di Ancona. Sulla valle dell'Aspio si affacciano infatti Montesicuro, la Rocca di Offagna e quella della Rocca di Bolignano, tre dei castelli di Ancona.\nFino alla met\u00e0 del Trecento (1367 circa) ebbe un corso proprio ed una foce nel comune di Numana e una portata rilevante tanto da essere risalito con mezzi navali fino alla confluenza con il Rio Scaricalasino, nel territorio di Osimo, ove esisteva uno scalo navale. Dopo tale data si decise di farlo confluire nel Musone per aumentarne il volume.\nNella zona di Scaricalasino si \u00e8 verificata un'alluvione nel settembre del 2006."}
{"id": "2468646", "revid": "984922", "url": "https://it.wikipedia.org/wiki?curid=2468646", "title": "Dipartimento di Valle", "text": "Il dipartimento di Valle \u00e8 un dipartimento dell'Honduras meridionale avente come capoluogo Nacaome.\nIl dipartimento di Valle comprende 9 comuni:"}
{"id": "2468647", "revid": "1564499", "url": "https://it.wikipedia.org/wiki?curid=2468647", "title": "Deserto del Pacifico", "text": "Il deserto del Pacifico \u00e8 un esteso deserto costiero di origine temperata e subtropicale saltuariamente attraversato da corti fiumi di regime stagionale. \u00c8 situato lungo il litorale occidentale sudamericano, tra l'Oceano Pacifico e la Cordigliera delle Ande ed \u00e8 approssimativamente compreso tra le latitudini 6\u00b0S e 27\u00b0S, territori che appartengono al Per\u00f9 e al Cile.\nGeomorfologia.\nLa geomorfologia corrisponde a pianure sedimentarie, montagne e colline basse, che si elevano a volte verso est (propaggini andine). Nel sud sono famose la Cordigliera della Costa, parallela al litorale oceanico e la conseguente Depressione Intermedia nel territorio cileno ed estremo sud peruviano.\nEdafologia.\nI suoli predominanti sono sabbiosi-desertici (yermosuoli), con zone pietrose (litosuoli). Nelle valli dei fiumi esistono suoli alluvionali, ampiamente utilizzati per l'irrigazione nell'agricoltura intensiva. Nel sud predominano i suoli derivati da ceneri vulcaniche, mentre al nord e nel centro predominano le dune desertiche.\nIdrologia.\nLa regione \u00e8 percorsa da pi\u00f9 di 40 fiumi poveri d'acqua, i cui bacini collettori sono situati sulle Ande; molti di questi, non ricevendo affluenti nella zona costiera, sono destinati a seccarsi prima di sfociare nel mare. Esistono inoltre molti torrenti secchi che trasportano acqua solo quando si hanno cadute eccezionali di acqua sulle alture andine o quando piove sulla costa (fenomeno peraltro molto raro).\nSono frequenti laghi e paludi, specialmente vicino alle coste marine; molte di queste sono salubri e con abbondante vegetazione acquatica.\nClima.\nIl clima \u00e8 semicaldo - umido, bench\u00e9 siano praticamente assenti le piogge, e arido subtropicale, con precipitazioni medie annuali inferiori ai 150 mm; le temperature medie annuali si aggirano tra i 17 e i 19 \u00b0C. La causa della mancanza di piogge si deve ai venti alisei umidi ed al passaggio della Corrente di Humboldt, che produce molta nebbia fino a 1000 - 1500 mslm, con temperature basse di circa 13 \u00b0C. \nSopra questa quota, la temperatura aumenta da 13 a 22 \u00b0C, e l'aria calda assorbe l'umidit\u00e0, impedendo la formazione di nubi e di conseguenza le precipitazioni.\nL'umidit\u00e0 relativa \u00e8 alta, generalmente al di sopra del 60%, giungendo in inverno fino al 100%. Quando sorpassa il 100% si forma una pioggia finissima nota con il termine di gar\u00faa. Le precipitazioni sono scarse; a Lima, per esempio, sono mediamente di 48 mm all'anno. In anni eccezionali, quando si verifica il fenomeno del Ni\u00f1o, possono essere superiori. Nel 1925 a Lima piovvero 1254 mm e nel 1926 1245 mm.\nDurante l'estate sparisce la cappa di nebbia e iniziano le piogge sulle Ande; in questo periodo i fiumi trasportano molta pi\u00f9 acqua. I venti soffiano generalmente da sud e sud-est, cambiando di direzione a seconda delle ore del giorno. Tra le 21.00 e le 8.00 sono deboli e soffiano da terra (direzione terra-mare); tra le 8.00 e le 18.00 sono pi\u00f9 forti e soffiano dal mare (direzione mare-terra).\nVegetazione.\nLe formazioni vegetali si possono ridurre a quattro tipi:\nSuddivisione geografica.\nIl deserto del Pacifico si divide in:"}
{"id": "2468664", "revid": "250936", "url": "https://it.wikipedia.org/wiki?curid=2468664", "title": "America del Cono Sud", "text": ""}
{"id": "2468668", "revid": "997840", "url": "https://it.wikipedia.org/wiki?curid=2468668", "title": "Falera (ornamento)", "text": "La f\u00e0lera era in origine un disco laterale dell'elmo cui si fissavano gli allacci. Il termine falera designa per esteso un disco in metallo che serviva come semplice elemento \ndecorativo, atto a ornare sia le corazze degli uomini sia la bardatura dei cavalli, oppure come decorazione al valor militare, in varie epoche e presso diverse popolazioni (celtiche, etrusche e romane).\nLa falera era spesso costituita da un rialzo centrale (umbone). Limitatamente al caso dei ritrovamenti di falere che provengono dal comune di Manerbio in provincia di Brescia, queste sono riconducibili alla trib\u00f9 celtica dei Cenomani. Sul calderone di Gundestrup, datato al II secolo a.C., si possono notare cavalli ornati con falere.\nStoria.\nIn epoca romana le falere furono utilizzate come ricompense militari romane per gli ambasciatori esteri, specialmente di origine gallica. Erano utilizzate dagli Etruschi e furono introdotti a Roma dal quinto re, Tarquinio Prisco. Al tempo di Polibio, in et\u00e0 repubblicana, le decorazioni erano concesse al cavaliere che aveva riportate le spoglie di un nemico, mentre in et\u00e0 imperiale, alla truppa, ovvero legionari e ausiliari (falerati) che si erano distinti in battaglia. Erano concesse anche collettivamente ad ali e coorti. Sui monumenti romani appaiono di solito nel numero di nove, unit\u00e0 geometricamente uniforme. In dosso ai soldati erano disposte su tre linee, legate con corregge ortogonali a formare un pettorale, indossato poi sulla corazza, in modo da essere agganciate. Le falere potevano essere anche sfoggiate sulle insegne (vexilla e signa) dei reparti militari.\nMitologia.\nNel nono libro dell\u2019\"Eneide\" si ricordano le falere esibite da Ramnete."}
{"id": "2468671", "revid": "984922", "url": "https://it.wikipedia.org/wiki?curid=2468671", "title": "Lemmon Valley-Golden Valley", "text": "Lemmon Valley-Golden Valley \u00e8 un census-designated place (CDP) degli Stati Uniti, situato nella Contea di Washoe nello stato del Nevada. Nel censimento del 2000 la popolazione era di 6.855 abitanti. Appartiene all'area metropolitana di Reno-Sparks.\nGeografia fisica.\nSecondo i rilevamenti dell'United States Census Bureau, la localit\u00e0 di Lemmon Valley-Golden Valley si estende su una superficie di 84,1 km\u00b2, tutti occupati da terre.\nPopolazione.\nSecondo il censimento del 2000, a Lemmon Valley-Golden Valley vivevano 6.855 persone, ed erano presenti 1.886 gruppi familiari. La densit\u00e0 di popolazione era di 81,6 ab./km\u00b2. Nel territorio comunale si trovavano 2.507 unit\u00e0 edificate. Per quanto riguarda la composizione etnica degli abitanti, il 90,42% era bianco, lo 0,95% era afroamericano, il 2,38% era nativo, l'1,18% era Asiatico e lo 0,18% proveniva dall'Oceano Pacifico. Il 2,38% della popolazione apparteneva ad altre razze e il 3,12% a pi\u00f9 di una. La popolazione di ogni razza ispanica corrispondeva al 5,92% degli abitanti.\nPer quanto riguarda la suddivisione della popolazione in fasce d'et\u00e0, il 26,2% era al di sotto dei 18, il 7,1% fra i 18 e i 24, il 29,5% fra i 25 e i 44, il 29,4% fra i 45 e i 64, mentre infine il 7,8% era al di sopra dei 65 anni di et\u00e0. L'et\u00e0 media della popolazione era di 39 anni. Per ogni 100 donne residenti vivevano 105,9 maschi."}
{"id": "2468672", "revid": "86343", "url": "https://it.wikipedia.org/wiki?curid=2468672", "title": "Atlantida", "text": ""}
{"id": "2468675", "revid": "2106352", "url": "https://it.wikipedia.org/wiki?curid=2468675", "title": "Campo di prigionia di Servigliano", "text": "Il campo di prigionia di Servigliano venne realizzato nel 1915 per i prigionieri di guerra austriaci durante la Grande Guerra. In seguito all'entrata in guerra dell'Italia nel secondo conflitto mondiale, il governo fascista lo us\u00f2 come campo di prigionia militare (gennaio 1941-settembre 1943). Nel dicembre 1943 la Repubblica Sociale Italiana, insieme agli occupanti tedeschi, ne fece poi un campo di concentramento e transito provinciale, per radunarvi civili stranieri ed ebrei in attesa di deportazione (ottobre 1943-giugno 1944).\nNel secondo dopoguerra il campo di prigionia fu riconvertito in un campo profughi per gli italiani provenienti dall'Istria, dalla Libia e dall'Etiopia. Cess\u00f2 di funzionare nel 1955 e negli anni 1970 fu definitivamente smantellato.\nStoria.\nPrima guerra mondiale.\nNel 1915, durante la prima guerra mondiale, fu costruito alla periferia di Servigliano, lungo la ferrovia che attraversava la valle del Tenna da Porto San Giorgio ad Amandola, un grande \"Campo prigionieri di guerra\". Era costituito da una quarantina di baracche di legno e muratura, circondate da un alto muro di cinta, fuori del quale si trovavano le casette in murature per l'alloggio delle guardie. La struttura poteva contenere quasi 4.000 prigionieri. Nel 1918, finita la guerra e con il rimpatrio dei prigionieri, il campo venne chiuso. \nNel 1935 una parte del campo fu smantellata e ceduta al Comune per la costruzione di un campo sportivo, mentre un'altra parte venne adibita a deposito di armi.\nSeconda guerra mondiale.\nCon lo scoppio della seconda guerra mondiale le baracche ancora esistenti vennero riattivate e dal 5 gennaio 1941 venne aperto come campo di prigionia di guerra, ospitando dapprima circa 2000 greci (dal febbraio al dicembre 1941) e quindi (a partire dal febbraio 1942) circa 2000 tra inglesi e americani. \nIl 14 settembre 1943, pochi giorni dopo l'armistizio, i prigionieri fuggirono alla notizia dell'imminente arrivo delle truppe tedesche, approfittando della confusione, attraverso un foro praticato sul muro di cinta e si dispersero nelle campagne circostanti, riversandosi nella vallata del Tenna e ricevendo accoglienza e solidariet\u00e0 da parte della gente comune, in modo particolare dei contadini. Tra il 3 e il 5 ottobre il campo fu occupato dalle truppe tedesche. \nGi\u00e0 il 30 ottobre 1943, tuttavia, il campo fu riattivato dalle autorit\u00e0 fasciste come campo di concentramento per internare ebrei presenti nella zona. Quando, alla fine di novembre, il governo della Repubblica Sociale Italiana promosse l'istituzione di una rete di campi di concentramento provinciali per gli ebrei catturati nei rastrellamenti, il campo di Servigliano fu scelto come luogo di detenzione per le province di Ascoli Piceno e Frosinone. Decine di internati furono trasferiti da Servigliano al campo di Fossoli e da l\u00ec ai campi di sterminio in Germania. La gestione continu\u00f2 ad essere affidata a personale di polizia italiano sotto la responsabilit\u00e0 del Ministero dell'Interno della Repubblica Sociale Italiana. Ai circa 60 ebrei internati si aggiunsero nel febbraio 1944 circa 300 maltesi-tripolini. \nNella notte del 24 marzo 1944 un gruppo di partigiani irruppe nel campo per liberare i prigionieri ebrei. La maggior parte di essi tuttavia non evase, nell'incertezza di poter trovare un luogo sicuro di rifugio fuori del campo. Il 3 maggio, invece, approfittando di un bombardamento del campo ed alla notizia dell'imminente arrivo dei tedeschi, quasi tutti gli ebrei presenti fuggirono dal campo. I tedeschi, arrivati la mattina successiva, furono in grado di catturare e deportare un gruppo di 34 persone, mentre altre 30 si salvarono nascoste da alcune famiglie del luogo.\nPassato il pericolo, molti ebrei, di fronte alla difficolt\u00e0 di reperire vitto e alloggio, rientrarono nel campo. Il 29 maggio 1944 vi giunse un altro gruppo di 60 ebrei provenienti dal campo di internamento di Corropoli (Teramo). Nella notte tra il 7 e l'8 giugno i gappisti della banda \"Filipponi\", guidati da Dario Rossetti, irruppero nel campo ordinandone l'immediata e completa evacuazione. Il 14 giugno ebbe inizio il passaggio per il paese delle truppe tedesche in ritirata. Il 16 giugno soldati tedeschi uccisero un profugo ebreo, scovato nascosto in un casolare a poca distanza dal paese; il 19 giugno 1944 Servigliano fu libera. \nDopo la Liberazione, il 22 giugno, il campo fu rioccupato dai maltesi-tripolini che il mese successivo, il 17 luglio 1944, poterono finalmente imbarcarsi a Bari e rientrare a Tripoli.\nSecondo dopoguerra.\nIl campo venne trasformato in Centro Raccolta Profughi. Cominciarono ad affluire profughi dall'area giuliano\u2013dalmata, dalle ex-colonie italiane in Africa (Libia ed Etiopia) e dall'Albania, per un totale di circa 50.000 fino al 1955, quando il campo verr\u00e0 definitivamente chiuso.\nIl campo oggi.\nDopo il 1955 il campo rimase in completo abbandono. Negli anni Settanta, le baracche, ormai fatiscenti, vennero abbattute e nell'area il Comune costru\u00ec un centro polisportivo. Al di fuori di qualche rudere, del campo non resta oggi praticamente altro che l'imponente muro di cinta perimetrale e qualche casetta di quelle che all'esterno ospitavano le guardie, oggi adattate a civile abitazione. Nel 2001 inizi\u00f2 il lento e sistematico lavoro dell'Associazione Casa della Memoria fondata a Servigliano con l'importante apporto degli insegnanti Filippo Ieran\u00f2 e Lina Cinque con l'obiettivo di recuperare la memoria e la storia del campo nelle sue diverse articolazioni. La Casa della Memoria di Servigliano \u00e8 in contatto con universit\u00e0, enti culturali e istituti storici in Europa e in Italia che lavorano sul tema della ricostruzione della memoria e dell'educazione alla pace. Collabora con Escape Lines Memorial Society (ELMS), con il Monte San Martino Trust, con l'Eden Camp, nel Regno Unito; collabora con l'Associazione Rosa Bianca di Monaco di Baviera, in Germania; con la\u00a0 Maison d\u2019Izeu, Alta Provenza, in Francia.\nIn Italia collabora con l'Associazione Nazionale Partigiani d\u2019Italia, con il Museo della Resistenza di Roma, con l'Istituto Storico del Movimento di Liberazione di Fermo, con l'Istituto Storico del Movimento di Liberazione di Ascoli, con i centri museali dell'ex-campo di Fossoli e di Villa Emma, con il Museo della Memoria di Assisi, con il Comando Esercito Marche di Ancona, con scuole e numerose universit\u00e0 delle Marche e di tutta Italia.\nCollabora inoltre con l'Associazione Venezia Giulia e Dalmazia e con la Societ\u00e0 di Studi Fiumani.\nCura seminari di formazione sulla Shoah, sulla Resistenza, con particolare riferimento alla Resistenza civile, sui temi delle prigionie e delle profuganze del Novecento e ha costituito un archivio storico di documenti e reperti.\nCura e guida ogni anno le visite al campo di docenti e scuole che provengono soprattutto dalla regione Marche, ma anche da tutta Italia.\nOrganizza con cadenza annuale\u00a0 la manifestazione Freedom Trails, e accoglie i nipoti e i figli dei prigionieri anglo-americani fuggiti dal campo e nascosti e salvati dagli italiani.\nL'Associazione si avvale della ex-stazione ferroviaria, adiacente all'ex-campo di prigionia, come aula didattica.\nSul muro di una casermetta all'ingresso del campo di Servigliano sono state apposte tre lapidi. La prima fu posta dai prigionieri inglesi e americani fuggiti dal campo dopo l'8 settembre 1943, come gesto di gratitudine per l'accoglienza che la popolazione civile della Valle del Tenna riserv\u00f2 loro. La seconda venne posta dell'Associazione Casa della Memoria nel 2003 per ricordare gli ebrei internati e deportati ad Auschwitz. La terza lapide, sempre a cura dell'Associazione Casa della Memoria, \u00e8 stata posta nel 2005 per ricordare l'esodo giuliano-dalmata e i 50 anni dalla chiusura del Centro Raccolta Profughi.\nNel 1989 \u00e8 nata la fondazione Monte San Martino Trust, ad opera di J. Keith Killby, prigioniero di guerra nel campo, e di altri veterani della seconda guerra mondiale. La fondazione conferisce borse di studio per corsi di lingua inglese ad italiani, dai 18 ad i 25 anni, in segno di riconoscimento per il coraggio ed il sacrificio della gente di campagna italiana che salv\u00f2 migliaia di prigionieri di guerra alleati in fuga dopo l'armistizio del 1943.\nL'Associazione Casa della Memoria di Servigliano \u00e8 una onlus di volontariato culturale e civile. E' dotata di uno statuto, di un'assemblea dei soci e di un Consiglio direttivo con cariche elettive. \nGiordano Viozzi \u00e8 il presidente e Paolo Giunta La Spada \u00e8 il Direttore scientifico della Casa della Memoria di Servigliano."}
{"id": "2468693", "revid": "729019", "url": "https://it.wikipedia.org/wiki?curid=2468693", "title": "Muscolo estensore breve delle dita", "text": "Nell'anatomia umana il muscolo estensore breve delle dita, chiamato anche \"pedidio\", \u00e8 un muscolo del lato dorsale del piede. Contraendosi determina l'estensione delle prime quattro dita.\nOrigine e decorso.\nQuesto muscolo nasce dalla superficie supero-laterale della Fibula, per dare vita poi a dei tendini, i quali vanno ad inserirsi lateralmente ai tendini del muscolo estensore lungo delle dita e, insieme, \"terminano\" nel secondo, nel terzo e nel quarto dito del piede.\nInnervazione.\nIl muscolo pedidio \u00e8 innervato da rami del nervo peroneo profondo, che riceve contributi da L4-S1."}
{"id": "2468698", "revid": "287204", "url": "https://it.wikipedia.org/wiki?curid=2468698", "title": "Moapa Valley", "text": "Moapa Valley \u00e8 un census-designated place (CDP) degli Stati Uniti, situato nella Contea di Clark nello stato del Nevada. Nel censimento del 2000 la popolazione era di 5.784 abitanti. \nI primi abitanti della zona, non indigeni, furono i mormoni che arrivarono nel 1880 circa, a tutt'oggi buona parte della popolazione appartiene a questa religione.\nGeografia fisica.\nSecondo i rilevamenti dell'United States Census Bureau, la localit\u00e0 di Moapa Valley si estende su una superficie di 113,2 km\u00b2, dei quali 112,8\u00a0km\u00b2 sono occupati da terre, e 0,4\u00a0km\u00b2 dalle acque.\nPopolazione.\nSecondo il censimento del 2000, a Moapa Valley vivevano 5.784 persone, ed erano presenti 1.525 gruppi familiari. La densit\u00e0 di popolazione era di 51,3 ab./km\u00b2. Nel territorio comunale si trovavano 2.213 unit\u00e0 edificate. Per quanto riguarda la composizione etnica degli abitanti, il 92,41% era bianco, lo 0,24% era afroamericano, lo 0,66% era nativo, lo 0,26% era asiatico e lo 0,36% proveniva dall'Oceano Pacifico. Il 4,34% della popolazione apparteneva ad altre razze e l'1,73% a pi\u00f9 di una. La popolazione di ogni razza ispanica corrispondeva al 9,09% degli abitanti.\nPer quanto riguarda la suddivisione della popolazione in fasce d'et\u00e0, il 33,5% era al di sotto dei 18, il 6,7% fra i 18 e i 24, il 23,0% fra i 25 e i 44, il 21,6% fra i 45 e i 64, mentre infine il 15,2% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 101,7 maschi."}
{"id": "2468699", "revid": "991694", "url": "https://it.wikipedia.org/wiki?curid=2468699", "title": "Tsunami", "text": ""}
{"id": "2468701", "revid": "72396", "url": "https://it.wikipedia.org/wiki?curid=2468701", "title": "MLC Centre", "text": "Il MLC Centre \u00e8 un grattacielo situato a Sydney, Australia. L'edificio misura 228 metri (244 metri considerando l'antenna) e presenta 67 piani. Tra gli uffici che lo occupano vi \u00e8 anche la sede del Consolato statunitense, un centro commerciale ed un teatro di 1.186 posti, il \"Theatre Royal\".\nL'immobile, completamente dipinto di bianco, \u00e8 una torre ottagonale con otto enormi colonne disposte in ogni angolo. Nel 1977, all'epoca del suo completamento, era il grattacielo pi\u00f9 alto al di fuori degli Stati Uniti. \u00c8 stato inoltre l'edificio pi\u00f9 alto della citt\u00e0 dal 1977 al 1992. Attualmente \u00e8 di propriet\u00e0 della GPT Group and Queensland Investment Corporation"}
{"id": "2468702", "revid": "729019", "url": "https://it.wikipedia.org/wiki?curid=2468702", "title": "Muscolo estensore breve dell'alluce", "text": "Nell'anatomia umana il muscolo estensore breve dell'alluce, \u00e8 un muscolo del lato dorsale del piede che aiuta ad estendere l'alluce. Il muscolo estensore breve dell'alluce origina dal calcagno e forma un tendine che si inserisce nella falange prossimale dell'alluce."}
{"id": "2468706", "revid": "28592", "url": "https://it.wikipedia.org/wiki?curid=2468706", "title": "Skit", "text": ""}
{"id": "2468707", "revid": "339392", "url": "https://it.wikipedia.org/wiki?curid=2468707", "title": "Pulsione di morte", "text": ""}
{"id": "2468713", "revid": "318966", "url": "https://it.wikipedia.org/wiki?curid=2468713", "title": "Acta Martyrum", "text": ""}
{"id": "2468714", "revid": "36426", "url": "https://it.wikipedia.org/wiki?curid=2468714", "title": "Chiesa di Sant'Isidoro Agricola", "text": "La chiesa di Sant'Isidoro Agricola \u00e8 una chiesa di Bivona, comune italiano della provincia di Agrigento in Sicilia, nell'area dei Monti Sicani. Edificata nel XVII secolo, per circa trentasei anni ha ricoperto il ruolo di seconda chiesa parrocchiale del paese nel XX secolo. \u00c8 sita in via Lorenzo Panepinto, nella parte settentrionale del paese.\nSia internamente che esternamente la chiesa si presenta con un aspetto austero, quasi del tutto privo di elementi di decorazione.\nStoria.\nVenne edificata negli anni '40 del Seicento da un gruppo di bivonesi che, in seguito a pessime annate agricole, decisero di costruire un luogo di culto per sant'Isidoro Agricola, protettore degli agricoltori. \nIn occasione di una visita pastorale del 1678 si descrivono tre altari, quello maggiore dedicato a sant'Isidoro Agricola e quelli laterali a sant'Anna e a san Silvestro, con le relative immagini sacre, ma in una visita successiva del 1742 la chiesa si presentava bisognosa di riparazioni e restava agibile solo l'altare di sant'Anna, qualche anno prima riconsacrato alla \"Madonna della Piet\u00e0\" e dotato di una statua, mentre gli altri due altari furono interdetti. Nel maggio del 1751 erano stati effettuati dei restauri, ma nel 1797 la chiesa si trovava nuovamente bisognosa di lavori e dal 1806 la celebrazione della messa fu consentita solo in due altari.\nNei primi decenni dell'Ottocento la chiesa venne dotata di rendite e di arredi e in una visita pastorale del 1855 venne trovata in buono stato. Dal 1858 divenne sede della confraternita del Santissimo Crocifisso (detta impropriamente confraternita di Sant'Isidoro). Divenuta nuovamente inagibile, venne restaurata alla fine degli anni '90 del Novecento. Attualmente vi si celebra la messa una volta alla settimana e in particolari giorni di festa, come, per esempio, in occasione della festa di Sant'Isidoro.\nNel 1950 venne elevata a sede parrocchiale.\nDescrizione.\nDi piccole dimensioni, si presenta a navata unica, con due piccoli rilievi laterali che fungono da finte cappelle Alla chiesa \u00e8 annessa una modesta sacrestia, sita nel lato ovest della parte settentrionale dell'edificio.\nVi sono ospitate una statua di Sant'Isidoro (collocata nella cappella di sinistra), portata in processione nei mesi di maggio e giugno, ed un'altra statua policroma di Santa Maria di Ges\u00f9, proveniente dall'omonima chiesa bivonese oggi in rovina, collocata nella cappella destra. L'altare maggiore \u00e8 sovrastato da un \"crocifisso\"."}
{"id": "2468719", "revid": "2130303", "url": "https://it.wikipedia.org/wiki?curid=2468719", "title": "Chiesa dell'Immacolata Concezione (Bivona)", "text": "La chiesa dell'Immacolata Concezione \u00e8 una chiesa sconsacrata di Bivona, comune italiano della provincia di Agrigento in Sicilia, del XVII secolo, situata nella parte centrale del paese, in piazza Giovanni Cin\u00e0. \nFu edificata in forme barocche nel 1648, a spese del poeta e medico bivonese Giuseppe Romano (1613-1681). Acquistata da privati, venne chiusa al culto. Croll\u00f2 nel corso del XX secolo. In epoca moderna, riacquistata dal comune e ristrutturata, \u00e8 stata adibita a sala per eventi.\nIn origine la chiesa, dotata di campanile e sagrestia era a navata unica, con ricca decorazione in stucco. In facciata presentava un portale barocco, con colonne a fusto tortile, in seguito spostato nella chiesa di San Domenico (o di Santa Maria di Loreto) e sepolto dal crollo del tetto. Sull'altare maggiore si trovava una statua dell'\"Immacolata Concezione\", oggi custodita presso la chiesa madre. "}
{"id": "2468721", "revid": "1924342", "url": "https://it.wikipedia.org/wiki?curid=2468721", "title": "Milow (cantante)", "text": "Biografia.\nMilow debutta nel 2004 nel concorso Humo's Rock Rally, dove il cantante belga riesce a giungere sino alla finale, ma non ad arrivare fra i primi tre classificati della manifestazione.\nNel 2006, Milow produce il suo primo album \"The Bigger Picture\" insieme a Nigel Powell (del gruppo britannico Unbelievable Truth). Nello stesso anno il singolo \"One of It\" ottiene una massiccia programmazione dall'emittente radiofonica Studio Brussel.\nIl singolo successivo \"You Don't Know\" ottiene la terza posizione della Ultratop 50, la classifica ufficiale dei singolo belga. Il quotidiano fiammingo \"De Standaard\" realizza un servizio su Milow nell'edizione online della testata, mentre il cantante continua a parlare della propria vita nel suo blog intitolato \"Off the Record\". Il 28 giugno 2007, Milow si esibisce durante il Rock Werchter.\nNel settembre 2008 Milow registra una cover di \"Ayo Technology\", brano originariamente interpretato da 50 Cent, Justin Timberlake e Timbaland. Il video prodotto per \"Ayo Technology\", particolarmente spinto dal punto di vista erotico ottiene quasi 40 milioni di visite solo su YouTube, amplificando il successo del singolo che raggiunge la prima posizione in Belgio, Paesi Bassi, Svezia, Svizzera e Danimarca. Solo in Germania sono state vendute oltre 300.000 copie del singolo.\nDiscografia.\nSingoli.\nPartecipazione nei singoli di altri artisti\nPremi.\nMusic Industry Awards.\n2007\n2008"}
{"id": "2468726", "revid": "1868193", "url": "https://it.wikipedia.org/wiki?curid=2468726", "title": "Sportclub Telstar", "text": "Lo Sportclub Telstar, meglio noto come Telstar, \u00e8 una societ\u00e0 calcistica olandese di Velsen. Milita nella Eerste Divisie, la seconda divisione del campionato olandese di calcio.\nQuando il calcio professionistico fu introdotto nei Paesi Bassi sia lo Stormvogels che il VSV giocavano nella lega professionale. In seguito a problemi finanziari di entrambi i club, i due team si fusero il 17 luglio 1963. Il nuovo club fu chiamato Telstar, per via del fatto che il satellite Telstar era stato lanciato in orbita proprio in quell'anno. Stormvogels e VSV tornarono ad essere club dilettantistici. Nel 2001 Telstar e Stormvogels si fusero ancora, formando lo Stormvogels Telstar. Il 1\u00ba luglio 2008 fu ripristinato il nome di Telstar, con lo Stormvogels che torn\u00f2 ad essere un club dilettantistico.\nLo stadio \u00e8 il Schoonenberg Stadion, e il colore sociale \u00e8 il bianco. Il VSV vinse la Coppa dei Paesi Bassi nel 1938.\nRosa 2020-2021.\n\"Rosa aggiornata al 5 novembre 2020\"\nRosa 2019-2020.\n\"Rosa aggiornata al 15 ottobre 2019\"\nRosa 2018-2019.\n\"Rosa aggiornata al 2 febbraio 2019\"\nRosa 2017-2018.\n\"Rosa aggiornata al 2 settembre 2017\"\nRosa 2016-2017.\n\"Rosa aggiornata al 2 settembre 2016\"\nRosa 2015-2016.\n\"Rosa aggiornata al 16 dicembre 2015\"\nStatistiche storiche.\nInternazionali (*).\n\"(*) Solo Leon Kantelberg gioc\u00f2 in nazionale soltanto durante il periodo di permanenza al Telstar. Tutti gli altri giocatori giocarono in nazionale o prima o dopo aver giocato nel Telstar.\""}
{"id": "2468727", "revid": "287204", "url": "https://it.wikipedia.org/wiki?curid=2468727", "title": "Tarkan (Egitto)", "text": "Tarkan(Tarkhan), nota anche con i nomi di Kafr Ammar e Kafr Turki, \u00e8 una localit\u00e0 egiziana che si trova a circa 50\u00a0km a sud de Il Cairo, rilevante per essere sede di un importante necropoli del periodo storico detto Naqada III. In tale periodo, collocabile intorno al 3250 a.C., si ebbe la fase di formazione dello stato egizio. Il sito, esplorato gi\u00e0 all'inizio del XX secolo, dall'archeologo Flinders Petrie, contiene pi\u00f9 di 2000 sepolture.\nSebbene molte di queste siano solamente delle fosse nel terreno sono presenti anche alcune mastabe databili alla I dinastia ed arcaiche sepolture risalenti al predinastico ed alla Dinastia 00"}
{"id": "2468728", "revid": "28592", "url": "https://it.wikipedia.org/wiki?curid=2468728", "title": "Monachesimo Buddista", "text": ""}
{"id": "2468729", "revid": "857138", "url": "https://it.wikipedia.org/wiki?curid=2468729", "title": "Taniyama", "text": "Taniyama \u00e8 un cognome giapponese e pu\u00f2 riferirsi a:"}
{"id": "2468731", "revid": "767487", "url": "https://it.wikipedia.org/wiki?curid=2468731", "title": "Arizona (Honduras)", "text": "Arizona \u00e8 un comune dell'Honduras facente parte del dipartimento di Atl\u00e1ntida.\nIl comune \u00e8 stato istituito il 14 febbraio 1990 con parte del territorio del comune di Esparta."}
{"id": "2468734", "revid": "1543377", "url": "https://it.wikipedia.org/wiki?curid=2468734", "title": "Isotiocianato di fenile", "text": "L'isotiocianato di fenile \u00e8 un composto aromatico derivato dall'acido tiocianico (isotiocianato).\nSintesi.\nPu\u00f2 essere preparato per reazione dell'anilina con disolfuro di carbonio e ammoniaca concentrata con formazione del ditiocarbammato che viene poi ridotto con nitrato di piombo:\nReattivit\u00e0.\nL'uso principale \u00e8 come reagente in un metodo di sequenziamento dei peptidi (degradazione di Edman) per cui \u00e8 noto anche come reattivo di Edman.\nIn questo caso si sfrutta la spiccata attivit\u00e0 dell'isotiocianato rispetto all'attacco nucleofilo dell'ammina terminale dei peptidi.\nLa combustione pu\u00f2 provocare fumi contenenti cianuri, monossido di carbonio e ossidi di azoto e zolfo."}
{"id": "2468739", "revid": "729019", "url": "https://it.wikipedia.org/wiki?curid=2468739", "title": "Prima guerra anglo-afghana", "text": "La prima guerra anglo-afghana fu un conflitto militare fra l'Afghanistan e le forze dell'Impero britannico che si svolse fra il 1839 ed il 1842. Fu uno dei principali conflitti che si ebbero durante il Grande gioco, la competizione fra Gran Bretagna e Russia per il dominio e l'influenza nelle regioni dell'Asia Centrale. La guerra inoltre port\u00f2 anche una delle peggiori disfatte subite dai britannici in quella regione.\nLe origini del conflitto sono da ricercare nella scelta del governatore generale dell'India, Lord Auckland, su conforme parere di Sir William Macnaghten, di reintegrare sul trono afgano Shujah Shah, del ramo Sadozai della dinastia Durrani, a discapito di Dost Mohammed, della dinastia Barakzai allora al potere in Afghanistan, anche se ci\u00f2 fosse dovuto avvenire \"manu militari\".\nNel 1838, anche a causa del ruolo di disturbo del capitano russo Jan Vitkevi\u010d, naufragarono le trattative tra Dost Mohammed e l'emissario di Lord Aukland che di l\u00ec a poco eman\u00f2 il cosiddetto \"manifesto di Simla\" (1\u00ba ottobre 1838), mentre Dost Mohammed si proclam\u00f2 emiro (\"amir-al-momenin\" cio\u00e8 combattente della fede) dell'Afghanistan.\nLa campagna della cosiddetta \"armata dell'Indo\" port\u00f2 alla facile conquista di Kandahar, a quella pi\u00f9 difficile di Ghazni e alla conseguente fuga di Dost Mohammed dalla capitale afgana che cos\u00ec si arrese agli inglesi senza colpo ferire e assistette all'insediamento di Shujah Shah.\nL'emiro afgano cerc\u00f2 allora rifugio nell'Hindukush ma fu inseguito dagli inglesi, cui infine, il 3 novembre 1840, si arrese. Rimase in libert\u00e0, invece, il figlio Mohammed Akbar Khan, che si rifugi\u00f2 nel Turkestan e che avrebbe dato successivamente filo da torcere agli inglesi. Dost Mohammed fu quindi mandato in esilio in India.\nTuttavia, nell'autunno 1841, un po' per il protrarsi dell'occupazione britannica, un po' per la crisi economica afgana, e un po' anche per l'ira dei locali per le attenzioni eccessive che le truppe britanniche riservavano alle donne afgane, la situazione precipit\u00f2 con l'esplosione violentissima a Kabul di una rivolta sanguinosa che cominci\u00f2 il 2 novembre con l'assalto alla casa dell'agente politico britannico Alexander Burnes, accusato di avere relazioni sentimentali con donne afgane anche sposate e fatto a pezzi insieme al fratello Charles da una turba inferocita. Sia il capo missione Macnaghten sia il comandante militare Elphinstone sottovalutarono la gravit\u00e0 della situazione venutasi a creare nella capitale afgana, scegliendo di lasciare le truppe accampate in accantonamenti distanti dal pi\u00f9 difendibile \"Bala Hisar\" ove resisteva Shujah Shah: cos\u00ec anche quest'ultimo fu ferito presso un avamposto degli accantonamenti ove era stato fatto rimanere. L'arrivo a Kabul del figlio di Dost Mohammed, Mohammed Akbar Khan, diede alla rivolta un capo che si segnal\u00f2 per crudelt\u00e0 e doppiezza, mancando ripetutamente alla parola data ai britannici e facendo massacrare a tradimento lo stesso Macnaghten nel corso della trattativa per la ritirata dall'Afganistan. Il generale Elphinstone fu invitato dai suoi ufficiali a diffidare delle promesse di Akbar e ad attaccarne subito le forze ancora abbastanza disunite, ma, non convinto, non raccolse l'invito.\nCos\u00ec il primo gennaio 1842 cominci\u00f2 la tragica ritirata delle truppe e dei residenti britannici, ben sedicimila persone, i quali sfollarono da Kabul convinti da Akbar che avrebbero potuto raggiungere l'India senza ulteriori attacchi: morirono quasi tutti sulla strada per Jalalabad, anche a causa del gelo perch\u00e9 non furono muniti dell'equipaggiamento necessario per fronteggiare i rigori dell'inverno afgano.\nLungo il tragitto la colonna in ritirata fu continuamente bersagliata dagli agguati tesi dalle varie trib\u00f9 appostate, i cui combattenti facevano uso dei micidiali \"jezail\", caratteristici fucili a canna lunga. Di tanto in tanto Akbar si faceva vivo rassicurando Elphinstone che stava facendo tutto il possibile per tenere sotto controllo le trib\u00f9 locali: vi fu, per\u00f2, chi rifer\u00ec di aver udito il capo afgano esortare i suoi combattenti a risparmiare gli inglesi in persiano, lingua conosciuta da alcuni di questi ultimi, e a massacrarli in \"pashtun\", lingua parlata dagli afgani.\nAlcuni morirono non lontano dalla salvezza, come i superstiti del \"44th Regiment of Foot\", massacrati presso il villaggio di Gandamak, a cinquanta chilometri da Jalalabad, la cui ultima difesa fu ritratta da William Barnes Wollen nel quadro \"The Last Stand of the 44th Regiment at Gundamuck\"; o come un gruppo di cavalieri britannici, attirati dalla promessa di cibo nel villaggio di Futtehabad, a venticinque chilometri da Jalalabad e ivi massacrati tutti salvo l'ufficiale medico William Brydon, il cui drammatico arrivo a Jalalabad fu immortalato in un famoso quadro di Elizabeth Butler, \"Remnants of an Army\" (1879).\nAlla fine di marzo fu assassinato anche Shujah Shah che fino a quel momento aveva resistito all'interno del \"Bala Hisar\".\nNell'autunno dello stesso 1842 Kabul fu riconquistata dalle truppe britanniche al comando dei generali George Pollock e William Nott.\nLa riconquista fu tuttavia effimera perch\u00e9 Dost Mohammed fu rimesso in libert\u00e0 dagli inglesi, e, solo tre mesi dopo il definitivo ritiro britannico da Kabul, riapparve trionfalmente nella capitale afgana, ristabilendo rapidamente la propria autorit\u00e0, col benestare tacito degli stessi inglesi."}
{"id": "2468741", "revid": "28592", "url": "https://it.wikipedia.org/wiki?curid=2468741", "title": "Monaci buddhisti", "text": ""}
{"id": "2468742", "revid": "599013", "url": "https://it.wikipedia.org/wiki?curid=2468742", "title": "Kazuhiro Takao", "text": "Carriera.\nLe sue presenze nelle competizioni del motomondiale sono limitate a quelle ottenute grazie a wild card per partecipare ad alcune edizioni del Gran Premio motociclistico del Giappone.\nL'esordio risale all'edizione del 1996, nella classe 125 con una Honda. Corre anche quello del 1997 e quello del 1998 sempre senza cambiare n\u00e9 classe n\u00e9 motocicletta; in queste ultime due occasione giunge al traguardo tra i primi 15, conquistando punti iridati che lo portano a classificarsi rispettivamente al 24\u00ba e 30\u00ba posto a fine stagione."}
{"id": "2468743", "revid": "1573940", "url": "https://it.wikipedia.org/wiki?curid=2468743", "title": "Podarcis peloponnesiacus", "text": "La lucertola del Peloponneso (\"Podarcis peloponnesiacus\" ()), dal greco antico \" \u03c0\u03bf\u03b4\u03ac\u03c1\u03ba\u03b7\u03c2 \" (podarcis = pi\u00e8 veloce), \u00e8 un rettile della famiglia Lacertidae, endemico della Grecia.\nDescrizione.\n\u00c8 un piccolo sauro dalle dimensioni fra i 5\u20137\u00a0cm di lunghezza.\nIl colore varia dal marrone al verde scuro; ha delle striature sulla schiena di colore nero.\nDistribuzione e habitat.\n\u00c8 diffuso nel Peloponneso e nell'isola di Psili.\nBiologia.\nSi ciba di mosche, zanzare e altri insetti."}
{"id": "2468746", "revid": "547034", "url": "https://it.wikipedia.org/wiki?curid=2468746", "title": "Red Hill Mining Town", "text": "Red Hill Mining Town \u00e8 la sesta canzone dell'album The Joshua Tree del gruppo rock U2.\nStoria.\nScritto dal bassista del gruppo Adam Clayton, il brano vuole far emergere le grandi difficolt\u00e0 dei minatori nello svolgere il proprio lavoro, oltre che le problematiche occupazionali di questo settore negli anni '80. Aspetto interessante \u00e8 come il punto focale del testo sia il rapporto affettivo che viene ad essere minacciato da tali problematiche.\nVideo.\nPur essendo una canzone mai uscita come singolo estratto ne fu realizzato un video musicale sotto la regia di Neil Jordan. Venne girato nel febbraio del 1987 in una miniera di Londra affiancato da alcune immagini di minatori in bianco e nero.\nIl video rimase ignorato fino alla pubblicazione dell'edizione deluxe box-set dell'anniversario dei vent'anni della pubblicazione di \"The Joshua Tree\", avvenuta nel 2007.\nCover.\nNel 1996 i Dream Theater fanno una cover di questa canzone, che compare nell'album International Fanclub Christmas Album."}
{"id": "2468748", "revid": "767487", "url": "https://it.wikipedia.org/wiki?curid=2468748", "title": "Backspacer", "text": "Backspacer \u00e8 il nono album in studio dei Pearl Jam, pubblicato il 20 settembre 2009.\n\"The Fixer\" \u00e8 il primo singolo estratto, in rotazione nelle radio dal 20 luglio 2009.\nClassifiche.\nClassifiche internazionali.\nL'album ha esordito nella Top10 di molti Paesi, arrivando alla posizione numero 1 negli Stati Uniti d'America, ma anche in Portogallo, Nuova Zelanda e Australia.\nClassifica italiana.\nIn Italia l'album ha raggiunto la quarta posizione della classifica FIMI, totalizzando 23 settimane di presenza nella Top100 ed ottenendo un disco di platino."}
{"id": "2468750", "revid": "137928", "url": "https://it.wikipedia.org/wiki?curid=2468750", "title": "Opensips", "text": ""}
{"id": "2468752", "revid": "599013", "url": "https://it.wikipedia.org/wiki?curid=2468752", "title": "International Formula 3000 1991", "text": "La stagione 1991 della International Formula 3000 fu corsa su 10 gare. Vi presero parte 21 differenti \"team\", 45 differenti piloti, 4 differenti telaisti e 3 differenti fornitori di motore.\nRisultati e classifiche.\nRisultati completi.\nR16=ritirato ma classificato R=ritirato NS=non parte NQ=non qualificato"}
{"id": "2468754", "revid": "1305772", "url": "https://it.wikipedia.org/wiki?curid=2468754", "title": "And the House Fell Down", "text": "And the House Fell Down \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nLa canzone costituisce la quinta traccia del concept album \"The Captain and the Kid\" del 2006; inizia con degli effetti richiamanti la spettralit\u00e0 e l'atmosfera lugubre tipiche delle case infestate da fantasmi, per poi svilupparsi in un tipico piano rock alla Elton, dai toni cupi e frizzanti e dalla melodia movimentata (recante tracce swing). Ad accompagnare John al pianoforte \u00e8 la Elton John Band (formata da Davey Johnstone, Nigel Olsson, Bob Birch, Guy Babylon e John Mahon). Il brano parla della devastante dipendenza dalla droga che afflisse la star dal 1975 al 1990. In questo senso, l'appartamento nel quale Elton visse isolato per tre giorni in preda alle proprie dipendenze rassomiglia ad una casa infestata da fantasmi: il titolo del testo di Bernie significa proprio \"E La Casa Croll\u00f2\". \n\"And the House Fell Down\" ha ricevuto molti apprezzamenti da parte della critica; Paolo Gallori, ad esempio, la definisce cos\u00ec: \"Elton John \u00e8 preda della droga e il suo dramma \u00e8 tutto nei tre giorni di isolamento casalingo, stretto tra cocaina e vino, descritto in 'And The House Fell Down', in cui \u00e8 geniale il contrasto tra il divertente, frizzante, veloce swing che sostiene il brano e la drammatica paranoia descritta nel testo\"."}
{"id": "2468755", "revid": "1573940", "url": "https://it.wikipedia.org/wiki?curid=2468755", "title": "Emil Ochyra", "text": ""}
{"id": "2468756", "revid": "1573940", "url": "https://it.wikipedia.org/wiki?curid=2468756", "title": "L\u00eddia D\u00f6m\u00f6lky-S\u00e1kovics", "text": "\u00c8 la moglie di J\u00f3zsef S\u00e1kovics."}
{"id": "2468760", "revid": "599013", "url": "https://it.wikipedia.org/wiki?curid=2468760", "title": "Katalin Juh\u00e1sz-Nagy", "text": ""}
{"id": "2468761", "revid": "1573940", "url": "https://it.wikipedia.org/wiki?curid=2468761", "title": "Magdolna Ny\u00e1ri-Kov\u00e1cs", "text": ""}
{"id": "2468762", "revid": "599013", "url": "https://it.wikipedia.org/wiki?curid=2468762", "title": "Gy\u00f6rgyi Marvalics-Sz\u00e9kely", "text": ""}
{"id": "2468765", "revid": "1573940", "url": "https://it.wikipedia.org/wiki?curid=2468765", "title": "Tam\u00e1s Mendel\u00e9nyi", "text": ""}
{"id": "2468767", "revid": "599013", "url": "https://it.wikipedia.org/wiki?curid=2468767", "title": "G\u00e1bor Delneky", "text": ""}
{"id": "2468769", "revid": "1573940", "url": "https://it.wikipedia.org/wiki?curid=2468769", "title": "Zolt\u00e1n Horv\u00e1th", "text": ""}
{"id": "2468770", "revid": "116326772", "url": "https://it.wikipedia.org/wiki?curid=2468770", "title": "Aleksander Wolszczan", "text": "\u00c8 lo scopritore dei primi due pianeti extrasolari e pianeti delle pulsar confermati.\nCarriera scientifica.\nWolszczan ha studiato in Polonia, ha conseguito il Ph.D. nel 1975 presso l'Universit\u00e0 Niccol\u00f2 Copernico di Toru\u0144.\nNel 1982 si \u00e8 trasferito negli Stati Uniti per lavorare alla Cornell University e all'Universit\u00e0 di Princeton. In seguito \u00e8 diventato docente di astronomia alla Pennsylvania State University.\nDal 1994 al 2008 ha insegnato anche all'Universit\u00e0 Nicol\u00f2 Copernico di Toru\u0144.\n\u00c8 membro dell'Accademia Polacca delle Scienze e dell'Unione Astronomica Internazionale (IAU) -\nNel 1990, insieme a Dale Frail, ha scoperto la pulsar PSR B1257+12, due anni dopo i due astronomi hanno scoperto che attorno a quella pulsar orbitavano 2 pianeti. Le loro orbite erano rispettivamente a 0,36 e 0,47 unit\u00e0 astronomiche dalla stella. Questa \u00e8 stata la prima scoperta confermata di pianeti al di fuori del nostro sistema solare.\nNel 2003 Wolszczan e Maciej Konacki hanno calcolato l'inclinazione orbitale dei due pianeti scoperti, stabilendo che la massa dei due pianeti \u00e8 circa 3,9 e 4,3 masse terrestri.\nRiconoscimenti.\nNel 1996 ha ricevuto il Premio Beatrice M. Tinsley assegnato dall'American Astronomical Society .\nNel 1996 gli \u00e8 stato assegnato il Casimir Funk Natural Science Award .\nNel 1997 \u00e8 stato insignito della Croce di Commendatore dell'Ordine della Polonia Restituta (Krzyzem Komandorskim Orderu Odrodzenia Polski) .\nNel 2002 \u00e8 stato rappresentato su un francobollo polacco..\nNel 2012 ha ricevuto la Medaglia d'oro Frombork .\nNel 2020 gli \u00e8 stata assegnata la Medaglia Bohdan Paczynski ."}
{"id": "2468773", "revid": "124123", "url": "https://it.wikipedia.org/wiki?curid=2468773", "title": "Michael Alexander", "text": ""}
{"id": "2468776", "revid": "73125", "url": "https://it.wikipedia.org/wiki?curid=2468776", "title": "Alexander Wolszczan", "text": ""}
{"id": "2468777", "revid": "1983214", "url": "https://it.wikipedia.org/wiki?curid=2468777", "title": "Raymond Harrison", "text": ""}
{"id": "2468778", "revid": "200568", "url": "https://it.wikipedia.org/wiki?curid=2468778", "title": "Fenilisotiocianato", "text": ""}
{"id": "2468780", "revid": "599013", "url": "https://it.wikipedia.org/wiki?curid=2468780", "title": "John Pelling", "text": ""}
{"id": "2468781", "revid": "200568", "url": "https://it.wikipedia.org/wiki?curid=2468781", "title": "Reattivo di Edman", "text": ""}
{"id": "2468782", "revid": "1833487", "url": "https://it.wikipedia.org/wiki?curid=2468782", "title": "Birkirkara Football Club", "text": "Il Birkirkara Football Club \u00e8 una societ\u00e0 calcistica maltese con sede nella citt\u00e0 di Birkirkara, che milita nella BOV Premier League.\nStoria.\nLa squadra, che disputa le sue partite casalinghe all'Infetti Ground ( posti a sedere) ha vinto 4 campionati maltesi e 12 coppe nazionali: 5 Maltese Cup e 7 MFA Super Cup.\nNella stagione 2015-2016 in Europa League arrivano al 2\u00ba turno, mancando una storica qualificazione al 3\u00ba turno solo ai rigori e riuscendo a tener testa agli inglesi del West Ham.\nNel club ha giocato anche il calciatore italiano Fabrizio Miccoli.\nI colori sociali sono il giallo e il rosso.\nIl club \u00e8, inoltre, membro fondatore della ECA.\nOrganico.\nRosa 2020-2021.\n\"Aggiornata al 19 ottobre 2020.\""}
{"id": "2468783", "revid": "1573940", "url": "https://it.wikipedia.org/wiki?curid=2468783", "title": "Michael Howard (schermidore)", "text": ""}
{"id": "2468784", "revid": "72396", "url": "https://it.wikipedia.org/wiki?curid=2468784", "title": "Lex Acilia repetundarum", "text": "La Lex Acilia Repetundarum \u00e8 una legge romana promossa da Gaio Sempronio Gracco e dal tribuno della plebe Manio Acilio Glabrione da cui prese il nome nell'insieme dell'ampia azione legislativa portata avanti dai due. Fu approvata nel 123-122 a.C. con un plebiscito. Essa prevede che venga modificata la composizione e la procedura dei tribunali per il reato di concussione.\nLa legge puniva le malversazioni dei governatori con una pena in denaro, da versarsi direttamente nelle casse dello Stato, pari al doppio del valore del danno prodotto, evitando persecuzioni da parte di privati.\nLa legge prevede anche che tali crimini fossero giudicati da un tribunale penale permanente, presieduto da un magistrato e composto da giurati tra i trenta e i sessanta anni d'et\u00e0, appartenenti all'ordine dei cavalieri e regol\u00f2 la procedura. Secondo questa legge il processo poteva essere rinviato ad un secondo dibattito, da svolgersi non oltre il terzo giorno dalla fine del primo. Permetteva cos\u00ec, alle parti dell'accusatore e dell'accusato di esporre i loro pareri due volte e con nuove argomentazioni. Alla fine del secondo dibattito era decisa la sentenza definitiva."}
{"id": "2468786", "revid": "642594", "url": "https://it.wikipedia.org/wiki?curid=2468786", "title": "Sant'Onorato di Milano", "text": ""}
{"id": "2468787", "revid": "599013", "url": "https://it.wikipedia.org/wiki?curid=2468787", "title": "J\u00fcrgen Theuerkauff", "text": "\u00c8 il marito di Gudrun Theuerkauff."}
{"id": "2468788", "revid": "599013", "url": "https://it.wikipedia.org/wiki?curid=2468788", "title": "Eberhard Mehl", "text": ""}
{"id": "2468789", "revid": "124123", "url": "https://it.wikipedia.org/wiki?curid=2468789", "title": "Timoth\u00e4us Gerresheim", "text": ""}
{"id": "2468790", "revid": "599013", "url": "https://it.wikipedia.org/wiki?curid=2468790", "title": "J\u00fcrgen Brecht", "text": ""}
{"id": "2468792", "revid": "200568", "url": "https://it.wikipedia.org/wiki?curid=2468792", "title": "Feniltioisocianato", "text": ""}
{"id": "2468793", "revid": "599013", "url": "https://it.wikipedia.org/wiki?curid=2468793", "title": "Claudia Pasini", "text": ""}
{"id": "2468795", "revid": "200568", "url": "https://it.wikipedia.org/wiki?curid=2468795", "title": "PITC", "text": ""}
{"id": "2468796", "revid": "599013", "url": "https://it.wikipedia.org/wiki?curid=2468796", "title": "Bruna Colombetti-Peroncini", "text": "Biografia.\nNipote del grande maestro di scherma Luigi Colombetti, fu allieva della scuola di Giuseppe Mangiarotti (cugino di Colombetti) presso la Societ\u00e0 del Giardino, tempio della scherma milanese, della quale divenne figura di spicco.\nGiovanissima fiorettista (il fioretto all'epoca era la sola arma concessa alle donne), conquist\u00f2 il suo primo bronzo mondiale a 17 anni, al Campionato mondiale di Bruxelles 1953, con la nazionale italiana nella prova femminile a squadre; dopo questa vittoria dimostr\u00f2 continuit\u00e0 di rendimento, ottenendo la medaglia d\u2019argento nella prova a squadre del mondiale del 1954 in Lussemburgo, e successivamente il bronzo a squadre e l'argento individuale al mondiale del 1955 a Roma.\nAl mondiale di Parigi, nel 1957, conquist\u00f2 l'oro con la squadra femminile italiana.\nIn seguito, sempre a squadre fu bronzo ai mondiali di Buenos Aires, Danzica e Parigi, rispettivamente nel 1962, \u201963 e \u201965.\nL'atleta partecip\u00f2 ai Giochi Olimpici di Melbourne 1956, Roma 1960, Tokyo 1964 e Citt\u00e0 del Messico 1968. In quelli di Roma vinse la medaglia di bronzo a squadre gareggiando a fianco di Irene Camber, Velleda Cesari, Claudia Pasini e Antonella Ragno-Lonzi.\nNella sua carriera sportiva si annoverano anche tre titoli italiani, conquistati negli anni 1955, 1958 e 1959.\nIl 15 giugno 1971 venne insignita del titolo di Maestro di Scherma dall\u2019Accademia Nazionale di Scherma. Divenne la prima insegnante e allenatrice (presso l'Associazione Schermistica del Piccolo Teatro) di suo nipote, lo spadista Alfredo Rota, successivamente oro olimpico a squadre a Sydney 2000.\nSvolse quindi l'attivit\u00e0 di segretaria presso il CONI, e di insegnante e allenatrice di scherma presso la sede CONI di via Cerva, nella sua Milano.\n\u00c8 morta a 72 anni nella sua citt\u00e0 natale, pochi giorni prima dell'inizio di Pechino 2008, Olimpiadi dalle quali Alfredo Rota porter\u00e0 a casa una medaglia di bronzo."}
{"id": "2468797", "revid": "1573940", "url": "https://it.wikipedia.org/wiki?curid=2468797", "title": "Velleda Cesari", "text": ""}
{"id": "2468798", "revid": "18323", "url": "https://it.wikipedia.org/wiki?curid=2468798", "title": "Alda Croce", "text": "Biografia.\nFiglia secondogenita di Benedetto e Adele Rossi, ha collaborato con il padre nella cura della biblioteca e dell'archivio costituiti il 4 maggio 1955 in Fondazione Biblioteca Benedetto Croce, di cui \u00e8 stata presidente e di cui ha curato le scelte editoriali. \u00c8 stata inoltre membro del consiglio direttivo dell'Istituto italiano per gli studi storici.\nDal 1997 al 2004 \u00e8 stata presidente del Centro Pannunzio di Torino, mentre Carlo Azeglio Ciampi l'ha insignita dell'onorificenza di cavaliere di Gran Croce.\nStudiosa di poesia spagnola, si \u00e8 dedicata in particolare a Lope de Vega fin dalla tesi di laurea in lettere, con uno studio critico su \"La Dorotea\", uscito per la casa editrice Laterza nel 1940, e con la curatela de \"La Gattomachia\", edita da Adelphi nel 1983. Gran parte dei suoi scritti ispanistici sono stati raccolti in \"Un impegno letterario dalla Spagna all'Italia\" (Il Mulino, Bologna 2018).\nImportante anche il sodalizio con la sorella Elena, con la quale ha curato il volume sui \"Narratori meridionali dell'Ottocento\" (Utet, Torino 1970), la biografia di Francesco De Sanctis (uscita sempre per la Utet nel 1974), e le lettere di Silvio Spaventa a Benedetto Croce (Sansoni, Firenze 1970).\nHa altres\u00ec curato, nell'ambito dei carteggi del padre, le \"Lettere a Giovanni Gentile\" (Milano, Arnoldo Mondadori Editore, 1981), il \"Teatro italiano della seconda met\u00e0 dell'Ottocento\" (Bari, Laterza, 1940) e \"Le lettere a Teresa\" del De Sanctis (Milano-Napoli, Ricciardi, 1954)."}
{"id": "2468799", "revid": "1129342", "url": "https://it.wikipedia.org/wiki?curid=2468799", "title": "Roberto Ferrari (schermidore)", "text": ""}
{"id": "2468800", "revid": "1305772", "url": "https://it.wikipedia.org/wiki?curid=2468800", "title": "Blues Never Fade Away", "text": "Blues Never Fade Away \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dal concept album del 2006 \"The Captain and the Kid\" (ne costituisce la sesta traccia), \u00e8 uno dei pezzi pi\u00f9 ricercati del disco di provenienza; parla delle persone care venute a mancare ad Elton e Bernie. L'unica ad essere citata con nome e cognome \u00e8 John Lennon; si riconosce inoltre Gianni Versace (il \"Re Sole\") nella terza strofa. Il titolo del brano significa \"Il Blues Non Scolorisce Mai\".\nMusicalmente parlando, la melodia \u00e8 conforme al testo ed \u00e8 malinconica e triste. All'inizio \u00e8 presente il solo pianoforte di Elton; poi entra in scena anche la Elton John Band (formata da Davey Johnstone, Nigel Olsson, Bob Birch, Guy Babylon e John Mahon). \n\"Blues Never Fade Away\" ha ricevuto molti apprezzamenti da parte della critica; Paolo Gallori la introduce cos\u00ec: \"\"E arriva il tempo della morte, del dolore e dell'ingiustizia della vita. John Lennon \u00e8 l'unico amico scomparso ad essere ricordato con nome e cognome in 'Blues Never Fade Away', dove Bernie Taupin ed Elton John utilizzano a turno una strofa per ricordare le persone a loro care che non ci sono pi\u00f9: un ristoratore morto di AIDS quando il morbo non aveva ancora neanche un nome, una ragazza giovanissima per un aneurisma cerebrale, inconfondibile il ritratto di Gianni Versace, il Re Sole che marchiava con la sua passione mura e vestiti. \"La vita sa essere molto ingiusta - dice oggi Elton John - ed \u00e8 questa la ragione per cui io cerco di viverla appieno. Perch\u00e9 non sai quanto tempo ti resta. E non puoi sceglierlo\"\"\", mentre Paolo Bonfanti la definisce in questa maniera: \"\"'Blues Never Fade Away' \u00e8 una costruzione pianistica di grande spessore dotata di forte apertura melodica\"\"."}
{"id": "2468801", "revid": "1573940", "url": "https://it.wikipedia.org/wiki?curid=2468801", "title": "Mario Ravagnan", "text": ""}
{"id": "2468803", "revid": "1573940", "url": "https://it.wikipedia.org/wiki?curid=2468803", "title": "Pierluigi Chicca", "text": "Cresciuto schermisticamente sotto la guida del Maestro Bela Balogh, ha fatto parte dello storico Circolo Scherma Fides di Livorno. \nNel 1969, terminata l'attivit\u00e0 agonistica, ha iniziato la carriera di allenatore con la nazionale messicana nelle tre armi."}
{"id": "2468804", "revid": "599013", "url": "https://it.wikipedia.org/wiki?curid=2468804", "title": "Giampaolo Calanchini", "text": ""}
{"id": "2468805", "revid": "599013", "url": "https://it.wikipedia.org/wiki?curid=2468805", "title": "Aldo Aureggi", "text": ""}
{"id": "2468806", "revid": "184755", "url": "https://it.wikipedia.org/wiki?curid=2468806", "title": "Ghisalberti (cognome)", "text": "Ghisalberti \u00e8 un cognome italiano.\nOrigini e diffusione.\nL'origine del cognome richiama le antiche lingue germaniche in quanto, secondo alcuni studi linguistici, il suo significato dovrebbe essere \"valevole nell'uso della lancia\". Non sono ancora state individuate le vere origini dei Ghisalberti ma \u00e8 noto che intorno al 900 nella citt\u00e0 di Bergamo assume grande importanza la figura del conte palatino Gisalberto (o Giselberto), capostipite dei Gisalbertini (dinastia comitale della citt\u00e0 lombarda) e forse delle varie famiglie Ghisalberti moderne. Anche nella storia della diocesi di Bergamo spicca il nome di un Giselberto, vescovo dal 975 al 982.\n\"Ghisalberti\" \u00e8 diffuso soprattutto in alcune provincie della Lombardia, tra le quali Bergamo, Brescia, Cremona, Lecco, Lodi, Milano.\nIn Italia, al di fuori della Lombardia, la diffusione del cognome Ghisalberti \u00e8 meno significativa. Tra le regioni in cui si registrano maggiori concentrazioni di questo cognome: il Lazio, la Toscana e la Liguria.\nTra gli altri paesi in cui si ritrovano persone con il cognome Ghisalberti, figurano la Francia, il Lussemburgo, l'Argentina, gli Stati Uniti d'America e l'Australia. \nPersone.\nNei secoli successivi si ritrovano sempre a Bergamo, ma anche a Cremona, dei membri della famiglia dei Gisalbertini. In Toscana invece, poco dopo il 1100, viene affidata la guida della diocesi di Volterra a Rogerio Ghisalbertini. Nei primissimi anni dopo il 1400, un altro vescovo, Matteo Ghisalberti, guida la diocesi di Vercelli e, successivamente la diocesi di Acqui.\nTra il 1900 e i primi anni 2000 tra i Ghisalberti che hanno ottenuto l'attenzione dell'opinione pubblica, riconoscimenti di vario tipo, o hanno ricoperto incarichi pubblici, figurano l'avvocato Giuseppe Ghisalberti (1891-1970) che \u00e8 stato presidente della provincia di Cremona, Alberto Maria Ghisalberti che fu presidente dell'Istituto per la Storia del Risorgimento Italiano, lo storico e docente Carlo Ghisalberti, Alessandro Ghisalberti, ordinario di Storia della filosofia medievale alla Universit\u00e0 Cattolica di Milano e il ciclista professionista Sergio Ghisalberti."}
{"id": "2468807", "revid": "287204", "url": "https://it.wikipedia.org/wiki?curid=2468807", "title": "Lexington (personaggio)", "text": "Lexington, comunemente detto Lex \u00e8 un personaggio della serie televisiva a cartoni animati \"Gargoyles - Il risveglio degli eroi\" realizzata dalla Disney e andata in onda dal 1994 al 1997.\nIn italiano \u00e8 doppiato da Simone Mori.\nCaratteristiche del personaggio.\nLexington \u00e8 il pi\u00f9 giovane dei Gargoyles del clan di manhattan, \u00e8 poco pi\u00f9 di un bambino, si diverte con poco ed \u00e8 estremamente ingenuo e buontempone; tuttavia, nonostante ci\u00f2, sa essere anche un valido guerriero.\nHa molto rispetto per Golia e Hudson, ed i suoi migliori amici sono Broadway e Brooklyn, con i quali condivide un rapporto fraterno. Gioca spesso con il \"cane da guardia\" del clan Bronx, nonostante questi sia di natura pigra e si annoi in fretta.\nNonostante non prenda troppo sul serio Brooklyn in vesti di capoclan, avr\u00e0 comunque un grande rispetto per lui.\nAvr\u00e0 una cotta per Angela ma non sar\u00e0 nulla di serio e non durer\u00e0 molto rispetto all'infatuaziuone dei suoi amici.\nGli \u00e8 molto simpatica anche Elisa Maza, con la quale passer\u00e0 molto tempo e da cui imparer\u00e0 le sue principali conoscenze informatiche.\nLex \u00e8 un esperto di tecnologia e gli piacciono molto la scienza, l'informatica e l'elettronica; lo si vede spesso trafficare con computer e videogiochi. La sua ingenuit\u00e0 \u00e8 tanto disarmante che spesso prende per vera qualunque cosa veda in televisione.\nLe sue abilit\u00e0 meccaniche lo hanno portato a divenire il tecnico non-ufficiale del clan di Manhattan.\nLexington \u00e8 pi\u00f9 piccolo degli altri gargoyles, ed \u00e8 meno alto di un bambino umano; \u00e8 di colore ocra e le sue ali invece che simili a quelle di un pipistrello ricordano molto di pi\u00f9 quelle di uno scoiattolo volante. \u00c8 privo di capelli, possiede due denti acuminati e sporgenti che fuoriescono dalla mascella inferiore, due grandi orecchie appuntite, gli occhi a palla e due minuscole corna. I suoi occhi inoltre si illuminano di bianco quando \u00e8 agitato o arrabbiato.\nBiografia del personaggio.\nNasce in Scozia nel clan di gargoyles del castello Wyvern, intorno al 967 d.C. circa, e ci\u00f2 lo rende il pi\u00f9 giovane membro del clan, nonostante la stazza ridotta e l'aspetto singolare \u00e8 un valido guerriero.\nNel 994 sopravviver\u00e0 all'attacco vichingo grazie a Golia, che lo aveva rinchiuso nel nidi per punizione assieme a Bronx, Brooklyn e Broadway.\nSi recher\u00e0 in seguito ad aiutare gli umani rapiti dai vichinghi me verr\u00e0 pietrificato dal Magus e rimarr\u00e0 tale per 1000 anni.\nNel 1994, risvegliato dal suo sonno assieme ai compagni grazie a David Xanatos sar\u00e0 l'ultimo a scegliersi il nome. Inizialmente sar\u00e0 sfruttato dall'uomo, ma poi Elisa mostrer\u00e0 ai gargoyles che razza di uomo \u00e8 Xanatos provocando la loro ribellione.\nDa allora i gargoyles vivranno nella torre dell'orologio della centrale di polizia in cui lavora la donna.\nI suoi idoli diverranno i membri del Branco, show televisivo di cui \u00e8 un fan sfegatato; arriver\u00e0 addirittura a mostrarsi al gruppo (ignorando che essi sono in realt\u00e0 un gruppo di mercenari al soldo di Xanatos) essi approfittando della sua ingenuit\u00e0 faranno s\u00ec che organizzi un incontro tra loro ed il suo \"capo\" Golia; facendo finire sia lui sia il suo leader in una trappola da cui riusciranno a stento ad uscire.\nDopo questa esperienza odier\u00e0 profondamente i membri del Branco ed in particolare il loro leader: Volpe.\nIn seguito tuttavia lui e la donna faranno pace nella seconda stagione, quando lei, divenuta madre da parte di Xanatos partorir\u00e0 il piccolo Alexander, verso il quale si dimostrer\u00e0 incredibilmente protettivo; da allora sar\u00e0 una sorta di padrino del bambino e i rapporti tra lui e i suoi genitori diverranno via via confidenziali ed amichevoli.\nNella terza stagione non canonica salver\u00e0 il piccolo Alex da un rapitore, e ci\u00f2 sar\u00e0 d'aiuto all'obiettivo di legittimare i gargoyles agli occhi degli uomini; obiettivo che lui e i suoi compagni raggiungeranno solo alla fine della serie.\nBen pi\u00f9 drammatica \u00e8 la situazione, nel seguito canonico delle prime due stagioni a fumetti. Gli umani sanno dell'esistenza dei gargoyle, e questi ultimi non hanno altra scelta che rimanere al castello di Xanatos, intenzionato ad approfittare della situazione per usarli per i suoi loschi scopi; se poi provassero ad andarsene dal castello sarebbero preda facile per John Castaway e la squadra anti-gargoyle.\nDurante la festa di Halloween, svoltasi nell'Eyre Building, il malvagio gargoyle Ailog attacca il clan di Manhattan insieme al clan dei cloni. L'obiettivo principale del malvagio gargolye \u00e8 quello di prelevare campioni di DNA da tutto il clan, e sfortunatamente ci riesce ferendo tutti con pugnali nascosti. Delilah, che era presenta alla festa, riesce a porre fine allo scontro e, avendo imparato a ragionare da sola, decide di non allearsi con Ailog e di ritornare al covo di Talon e con lei vanno gli altri cloni, eccezione fatta per Brentwood che si allea con Ailog. Dopo che il malvagio gargoyle se n'\u00e8 andato, tutti i membri del clan di Manhattan vengono curati dal dott. Sato.\nIn seguito sia Hudson sia Lexington andranno con Macbeth a Londra, ed insieme al clan di Griff e Re Art\u00f9 cercheranno di potare la Pietra del Destino in Scozia. Sfortunatamente Xanatos cercher\u00e0 di impossessarsene e scaglier\u00e0 contro di loro Freddoacciao, Coyote e i robot gargoyle. Hudson durante lo scontro subir\u00e0 le pene dell'inferno per colpa di Freddoacciao, ma interverranno Pietrafredda e Fuocofreddo salvandogli la vita e sconfiggendo tutti i nemici. Purtroppo il piano di portare la pietra del Destino in Scozia fallir\u00e0, poich\u00e9 Xanatos riuscir\u00e0 a prenderla.\nDopodich\u00e9 Lexington ritorner\u00e0 a Manhattan insieme a Hudson, Pietrafredda e Fuocofreddo, e dopo aver conosciuto Katana e Nashville, moglie e figlio di Brooklyn, lui e tutto il suo clan andranno a Times Square a fermare il Branco.\nPoteri e abilit\u00e0.\nCome tutti i gargoyles Lexington dispone di forza, resistenza e agilit\u00e0 sovrumane, \u00e8 in grado di sfondare una porta di metallo a spallate, abbattere un muro di pietra a pugni, perforare l'acciaio con gli artigli e scaraventare un essere umano a centinaia di metri di distanza, pu\u00f2 pareggiare la velocit\u00e0 di un felino in un percorso rettilineo e per abbatterlo ci vogliono come minimo quattro uomini armati. \u00c8 estremamente resistente ai sedativi e al dolore ed \u00e8 capace di affrontare anche pi\u00f9 avversari alla volta con una destrezza incredibile. Il tutto nonostante la stazza ridotta.\nDurante il giorno il suo corpo \u00e8 pietrificato e lui si trova in uno stato simile al sonno per un umano; sebbene questo sia uno svantaggio, poich\u00e9 in questo stato \u00e8 estremamente vulnerabile ad un attacco nemico, dall'altra parte \u00e8 ci\u00f2 che permette alla sua specie di riprendersi da ferite e stordimenti; indipendentemente dalle condizioni in cui i gargoyles versano al sorgere del sole, infatti, alla seguente notte sono nuovamente in perfetta forma fisica. Tale processo gli permette anche di fare a meno dell'immenso apporto calorico necessario per il sostentamento della sua specie (all'incirca tre mucche al giorno secondo Sevarius); dunque per vivere non avrebbe bisogno n\u00e9 di mangiare n\u00e9 di bere. Il che per\u00f2 non vuol dire che non gli piaccia farlo comunque.\nLex possiede delle ali estremamente diverse rispetto a quelle degli altri suoi simili, le quali ricordano quelle dei pipistrelli; difatti le ali di Lex sono pi\u00f9 simili a quelle di uno scoiattolo volante e sono saldate a braccia e gambe. La loro singolare forma sottolinea la loro funzione (identica a quella degli altri gargoyles) non di \"volare\" come lo intendono gli umani, ma possono solo planare sulle correnti d'aria, soprattutto se ascensionali.\nCi\u00f2 nonostante non si fa trasportare dal vento, ma una volta sospeso pu\u00f2 direzionare il suo andamento spostando il suo baricentro o sbattendo le ali.\nLex \u00e8 un ottimo ingegnere, \u00e8 in grado di comprendere con estrema facilit\u00e0 il funzionamento di qualsiasi apparecchiatura elettronica (inclusi i robot di Xanatos); inoltre \u00e8 un pilota provetto, \u00e8 stato capace di apprendere in brevissimo tempo a pilotare un'auto, una motocicletta e perfino un elicottero.\nQuando si arrabbia i suoi occhi hanno la fosforescenza bianca tipica dei gargoyles."}
{"id": "2468808", "revid": "599013", "url": "https://it.wikipedia.org/wiki?curid=2468808", "title": "Aleksandra Zabelina", "text": ""}
{"id": "2468810", "revid": "25389347", "url": "https://it.wikipedia.org/wiki?curid=2468810", "title": "San Trofimo", "text": ""}
{"id": "2468812", "revid": "741864", "url": "https://it.wikipedia.org/wiki?curid=2468812", "title": "Valentina Prudskova", "text": ""}
{"id": "2468815", "revid": "219110", "url": "https://it.wikipedia.org/wiki?curid=2468815", "title": "Piatto delle Streghe", "text": "Il Piatto delle Streghe \u00e8 un monumentale piatto di pietra peperina che si trova poco sotto il borgo medievale di Piancastagnaio, in provincia di Siena. Originariamente fungeva da vasca di una fontana nel grande giardino di una residenza che i marchesi Bourbon Del Monte costruirono a Piancastagnaio nei primi del Seicento.\nLa storia del Piatto.\nIn passato il monumento si trovava di fronte al Palazzo del Marchese di Piancastagnaio Bourbon del Monte, in piazza Belvedere, prima di essere trasferito nella zona di via del Mugnellino, che si pu\u00f2 raggiungere a piedi attraverso un sentiero.\nLa leggenda.\nIl Piatto delle Streghe \u00e8 lo scenario di un'antica leggenda, che ha nel tempo sub\u00ecto pi\u00f9 varianti. Essa narra che in una casa del posto di color grigio, oggi ristrutturata e ancora visibile in quel luogo, vivesse un uomo di nome Ferro che aveva tre figlie, le quali aveva l'abitudine di uscire di casa la sera per giocare. Il padre le sgridava sempre poich\u00e9 temeva che le streghe che abitavano nei pressi della sua dimora potessero rapire le bambine. Una sera le bambine vennero infatti rapite e portate al Piatto delle Streghe per essere mangiate ma, dopo danze e riti pagani, le streghe litigarono per chi tra le loro avesse il diritto di mangiarle. Le fanciulle vennero dunque liberate, perch\u00e9 le tre streghe in seguito al litigio si separarono per l'eternit\u00e0.\nUn'altra variante vuole che la vittima del rapimento fosse un neonato e che nessuna tra le streghe accett\u00f2 di cucinarlo e cibarsene, poich\u00e9 ognuna aveva delle parentele con il bimbo. Si attardarono finch\u00e9 il padre del piccolo, che accortosi dell'accaduto era riuscito a seguirle, sopraggiunse e riprese possesso del figlio."}
{"id": "2468816", "revid": "1573940", "url": "https://it.wikipedia.org/wiki?curid=2468816", "title": "Ljudmila \u0160i\u0161ova", "text": ""}
{"id": "2468817", "revid": "124123", "url": "https://it.wikipedia.org/wiki?curid=2468817", "title": "Tat'jana Petrenko-Samusenko", "text": ""}
{"id": "2468819", "revid": "1573940", "url": "https://it.wikipedia.org/wiki?curid=2468819", "title": "Aleksandr Pavlovskij", "text": ""}
{"id": "2468821", "revid": "1573940", "url": "https://it.wikipedia.org/wiki?curid=2468821", "title": "Val\u0113ntin \u010c\u0113\u1e59nikov", "text": ""}
{"id": "2468822", "revid": "1573940", "url": "https://it.wikipedia.org/wiki?curid=2468822", "title": "Arnol'd \u010cernu\u0161evi\u010d", "text": ""}
{"id": "2468823", "revid": "827882", "url": "https://it.wikipedia.org/wiki?curid=2468823", "title": "Gratin dauphinois", "text": "Il gratin dauphinois (\"gratin\" del Delfinato) \u00e8 un piatto francese originario dell'antica provincia del Delfinato. \u00c8 a base di patate e di \"cr\u00e8me fra\u00eeche\".\nQuesto piatto \u00e8 noto in Nordamerica come \"au gratin style potatoes\" (Stati Uniti d'America e Canada anglofono) o \"pommes de terre au gratin\" (Canada Francofono).\nQuesto piatto tradizionale non ha una ricetta univoca. Ad esempio, se vi si utilizza formaggio (emmentaler, gruviera grattugiato, etc.), ingrediente che la ricetta originale invece non prevede, \u00e8 conosciuto come \"gratin savoyard\".\nLe patate sono importanti. La variante nota come \"Charlotte\" conferisce un gusto leggermente dolciastro. L'importante comunque \u00e8 che le patate non siano n\u00e9 troppo gialle n\u00e9 troppo sode. Il tipo \"Monna Lisa\" va ugualmente molto bene per questo piatto.\nLe patate devono essere lavate, sbucciate, tagliate a rondelle e cotte direttamente in forno."}
{"id": "2468825", "revid": "599013", "url": "https://it.wikipedia.org/wiki?curid=2468825", "title": "Jurij Rudov", "text": ""}
{"id": "2468827", "revid": "599013", "url": "https://it.wikipedia.org/wiki?curid=2468827", "title": "German Sve\u0161nikov", "text": ""}
{"id": "2468829", "revid": "1573940", "url": "https://it.wikipedia.org/wiki?curid=2468829", "title": "Mark Midler", "text": ""}
{"id": "2468830", "revid": "1924342", "url": "https://it.wikipedia.org/wiki?curid=2468830", "title": "Tokio Hotel", "text": "I Tokio Hotel sono un gruppo pop rock tedesco, formatosi a Magdeburgo nel 2001 e costituito da quattro ragazzi tedeschi: i gemelli Bill e Tom Kaulitz, Georg Listing e Gustav Sch\u00e4fer. La band vanta oltre 10 milioni di copie di dischi vendute nel mondo.\nBiografia.\nGli inizi.\nNel 2001 durante un concorso musicale al Gr\u00f6niger Bad di Magdeburgo i gemelli Kaulitz, che vi partecipavano, conobbero Gustav Sch\u00e4fer. Gustav present\u00f2 loro Georg Listing che conosceva dalla scuola di musica che frequentavano insieme. I quattro formarono un gruppo chiamato \"Devilish\" e iniziarono ad esibirsi in numerosi club di Magdeburgo e dintorni, in Germania. Per loro stessa ammissione il nome del gruppo non aveva un vero e proprio significato ma aveva soltanto un bel suono.\nNel 2003 Bill Kaulitz partecip\u00f2 al talent-show \"Star Search\", dove arriv\u00f2 secondo, e venne notato dal produttore Peter Hoffmann che inizi\u00f2 a far fare strada al gruppo attraverso numerose esibizioni.\nNel 2004 i membri cambiarono nome al gruppo ribattezzandosi Tokio Hotel, nome che, secondo quanto da loro pi\u00f9 volte affermato, coniuga il nome della capitale giapponese Tokyo, scelta perch\u00e9 citt\u00e0 dinamica ed in espansione, con il termine Hotel, riferimento del fatto che l'attivit\u00e0 professionistica li costringa passare gran parte del loro tempo appunto negli hotel. Quello stesso anno, il gruppo inizi\u00f2 a lavorare con un gruppo di produttori di Amburgo: il gi\u00e0 citato Peter Hoffmann, Pat Benzner, Dave Roth e David Jost, che contribuirono a rendere il loro approccio alla musica pi\u00f9 professionale.\nHoffmann present\u00f2 il gruppo a numerose case discografiche; fu la Sony Music a mettere i Tokio Hotel sotto contratto. Prima dell'uscita della loro prima hit, \"Durch den Monsun\", i Tokio Hotel ottennero un contratto con la Universal Music.\n\"Schrei\" (2005\u20132006).\nI Tokio Hotel si fecero conoscere nell'estate del 2005 quando il 15 agosto pubblicano il loro singolo di debutto dal nome \"Durch den Monsun\", pubblicato inizialmente solo in Germania, Polonia, Austria e Repubblica Ceca. Il singolo debutta al 15\u00ba posto della classifica dei singoli pi\u00f9 venduti, ma riesce ad ottenere la prima posizione dopo soli 7 giorni. Nel settembre dello stesso anno esce l'album di debutto della band dal nome \"Schrei\". Successivamente viene estratto il secondo singolo, la \"title track\" Schrei, che biss\u00f2 il successo del primo singolo. Il successo \u00e8 tale da portare i Tokio Hotel alla produzione di un DVD dal titolo \"Leb' die Sekunde - Behind the Scenes\" che mostra la loro vita nello studio di registrazione, le prime esibizioni live e la vittoria ai Comet Awards del 2005.\nI quattro giovani intanto non perdono tempo e l'anno seguente esce la riedizione dell'album che prende il nome di \"\". Per questa riedizione vennero re-incisi \"Schrei\" e il terzo e quarto singolo, rispettivamente \"Rette Mich\", che raggiunge la prima posizione della classifica dei singoli tedesca, e \"Der Letzte Tag\", e aggiunte tre bonus track \"Schwarz\", \"Beichte\" e \"Thema Nr. 1\" (demo del 2003); il disco fu seguito dalla pubblicazione di un secondo DVD, \"Schrei Live\", che comprende un documentario del backstage del primo tour, lo \"Schrei Tour\" (2006), e la tappa dal vivo a Oberhausen.\n\"Zimmer 483\" (2007).\nNel frattempo il gruppo cominci\u00f2 a lavorare ad un secondo album che usc\u00ec il 23 febbraio 2007 e portante il nome di \"Zimmer 483\". L'uscita dell'album \u00e8 anticipata dal singolo apripista \"\u00dcbers Ende der Welt\". Anche quest'album fu pubblicato solo per il mercato di Germania, Polonia, Austria e Repubblica Ceca. Il successo fu enorme quanto inaspettato e l'album vendette oltre 3 milioni di copie nella sola Germania. Il secondo singolo ad essere estratto fu \"Spring nicht\" inciso in tre versioni diverse.\n\"Scream/Room 483\" (2007\u20132008).\nNel 2007 la Universal offre ai Tokio Hotel di incidere un album completamente in lingua inglese per permettere alla band di debuttare in tutta Europa.\nIl 18 maggio 2007 viene pubblicato in tutto il continente il singolo di debutto internazionale \"Monsoon\", versione inglese della hit tedesca \"Durch den Monsun\", che riscuote un successo inaspettato raggiungendo la 1\u00aa posizione delle classifiche di tutta Europa. Il 1\u00ba giugno 2007 in Italia e il 4 giugno nel resto d'Europa viene pubblicato l'album di debutto internazionale della band intitolato \"Scream\" contenente le loro migliori canzoni degli album \"Schrei\" e \"Zimmer 483\", ma incise in lingua inglese; in Germania l'album venne pubblicato con il nome \"Room 483\". L'album riscuote successo in tutta Europa e in Italia raggiunge la 2\u00aa posizione della \"Hitlist Italia\". Nel settembre 2007 venne pubblicato il secondo singolo intitolato \"Ready, Set, Go!\", versione inglese della hit tedesca \"\u00dcbers Ende der Welt\" che bisser\u00e0 il successo del singolo precedente. Il terzo singolo estratto fu la pluripremiata \"By Your Side\", pubblicata il 16 novembre 2007 (contemporaneamente viene estratta\" An Deiner Seite (Ich Bin Da)\" da \"Zimmer 483\") che otterr\u00e0 il medesimo successo dei due singoli precedenti.\nGrazie al successo ottenuto viene loro offerta la possibilit\u00e0 di registrare una cover di \"Instant Karma!\", canzone di John Lennon, che viene inclusa nella compilation promossa da Amnesty International, \"\", i cui ricavati sono stati spesi a scopo benefico per sensibilizzare l'opinione pubblica riguardo alla crisi in Darfur.\nIl 30 ottobre 2007 si sono esibiti per la prima volta in Italia al Mediolanum Forum di Assago per l'unica data italiana del loro tour che ha registrato il tutto esaurito. Per l'inizio del 2008 venne previsto un nuovo tour, il \"1000 Hotels Tour\", ma a causa di una cisti alle corde vocali del frontman Bill Kaulitz il tour fu annullato (eccezione per le ultime 6 tappe). Bill ha subito un intervento chirurgico molto delicato che lo ha tenuto lontano dalla scena musicale con il suo gruppo per pi\u00f9 di un mese. L'intero tour fu recuperato durante l'estate con il \"1000 Hotels Tour - Open Air\", che ha toccato l'Italia per due date, il 6 luglio 2008 all'ippodromo Capannelle a Roma e l'11 luglio al parco Novi Sad a Modena.\nVisto il successo, la band \u00e8 sbarcata anche negli Stati Uniti: nel dicembre 2007 \u00e8 stato pubblicato il singolo in edizione limitata \"Scream America\" e durante il mese di febbraio 2008 i ragazzi hanno suonato a New York e a Los Angeles, facendo tappa anche in Canada a Montr\u00e9al e Toronto. Alla fine di aprile, visto il successo del primo viaggio, hanno fatto tappa per un mese negli Stati Uniti dove hanno tenuto una serie di concerti. La stessa cosa successe in agosto del 2008 quando i quattro ragazzi decisero di ritornare negli Usa e in Canada per ripetere il successo del tour precedente. Aggiunsero delle tappe anche in Messico e Cile.\nI problemi legali e \"Humanoid\" (2009\u20132010).\nIl 2009 ha visto la band coinvolta in diversi problemi legali: un'aggressione da parte di quattro stalkers francesi e una rissa in un locale che non ha avuto un lieto fine per il batterista Gustav Sch\u00e4fer. Le 4 stalkers si fanno chiamare \"Les Afganes on tour\" e hanno seguito ossessivamente i gemelli per 6 mesi. Il 15 aprile 2009, il chitarrista Tom Kaulitz si trovava in una stazione di servizio di Amburgo nella sua Audi e, stanco delle provocazioni, colp\u00ec una di loro (la ventunenne Perrine D.) dopo che questa spense una sigaretta sul finestrino della macchina di Tom. Il tutto fu ripreso da una videocamera di sicurezza e Kaulitz fu denunciato e poi multato di 1.000 \u20ac. Nei confronti di Perrine fu invece emessa un'ordinanza restrittiva che le ingiungeva di rimanere ad almeno 1 chilometro di distanza dai due gemelli, pena una multa di 25.000 \u20ac. \nPer quanto riguarda invece il batterista, nella notte del 20 luglio 2009, di fronte alla discoteca \"The Club\" di Magdeburgo l'allora ventinovenne Nexhat T. ha colpito violentemente Sch\u00e4fer sulla fronte e sulla testa con due bottiglie di birra, procurandogli ferite che hanno richiesto 36 punti di sutura. L'uomo, sotto l'effetto dell'alcol, fu poi multato di 500 \u20ac e successivamente scrisse una lettera di scuse al batterista.\nTom Kaulitz annunci\u00f2 sul suo blog il nome del nuovo album, \"Humanoid\", che fu pubblicato sia in inglese che in tedesco il 2 ottobre 2009.\nIl singolo di lancio scelto fu \"Automatic \"(\"Automatisch \"in versione tedesca), che usc\u00ec il 18 settembre 2009.\nPer l'album furono scelte 12 (pi\u00f9 altre 4 nella versione deluxe dell'album) delle 25 tracce scritte dalla band. Poche settimane dopo l'uscita di \"Humanoid\" vennero annunciate le date del \"Welcome to Humanoid City Tour' \"che comprese anche quattro date in Italia: Torino, Padova, Milano e Roma.\nIl secondo singolo estratto fu \"World Behind My Wall (Lass Uns Laufen \"in versione tedesca\")\", presentato in anteprima agli MTV EMA 2009 e pubblicato il 22 gennaio 2010 in tutto il mondo.\nNel luglio 2010 \u00e8 uscito il DVD \"Humanoid City Live\" registrato durante la tappa del 12 aprile 2010 a Milano. Il DVD in Italia \u00e8 uscito in anteprima il 16 luglio 2010 in un negozio di Catania, in occasione della prima visita in sud Italia dei gemelli Kaulitz, ospiti dell'ultima tappa di \"TRL On The Road\". Lo stesso giorno viene presentato il video del terzo singolo estratto da \"Humanoid\", \"Darkside of the Sun\", che raccoglie i momenti migliori della tappa milanese.\n\"Best of\" e la collaborazione con Kerli (2010).\nIl 22 novembre 2010 il nuovo brano \"Hurricanes and Suns\" viene pubblicato come singolo di lancio della raccolta \"Tokio Hotel: Best of\" contenente tutti i loro maggiori successi. L'album, dal 14 dicembre fu messo in commercio in tre versioni: English Version, German Version e Deluxe Limited Edition. \u00c8 inclusa anche una traccia registrata dal gruppo nel 2003, mai pubblicata prima, dal titolo \"M\u00e4dchen aus dem All\".\nLo stesso anno la band incide il brano \"Strange,\" in collaborazione con Kerli, per la colonna sonora del film \"Alice in wonderland. \"Il brano, insieme a quelli di altri artisti, \u00e8 incluso nell'album \"Almost Alice \"la cui particolarit\u00e0 \u00e8 quella di essere formato da brani che si ispirano al film ma che non sono stati inseriti in esso (ad eccezione di \"Alice\" di Avril Lavigne).\nPreparazione del nuovo album,\" If I Die Tomorrow, DSDS \"e \"I am\" (2011\u20132013).\nSuccessivamente la band annunci\u00f2 che si sarebbe presa un periodo di pausa. I gemelli Kaulitz si trasferirono a Los Angeles nel settembre 2010 mentre Gustav e Georg sono rimasti in Germania. Nel 2011 la band annunci\u00f2 che aveva iniziato a lavorare a un nuovo album. Intanto il 22 dicembre 2011 viene lanciata un'applicazione, la \"BTK Twins App\" (disponibile per dispositivi Apple e dispositivi con sistema Android) grazie alla quale i gemelli condividono e scambiano stati, pensieri, novit\u00e0, foto e video con i propri fan; nello stesso periodo viene lanciata la \"Tokio Hotel VipCall\", un'applicazione che permette di ricevere sul proprio cellulare messaggi vocali direttamente dai Tokio Hotel. Il 22 maggio 2012 viene pubblicata una collaborazione di Bill Kaulitz col gruppo electro pop californiano Far East Movement: \"If I die tomorrow\". Nel settembre 2012 i Kaulitz furono scelti per far parte della giuria di \"Deutschland sucht den Superstar\" (programma del canale televisivo tedesco RTL) ovvero la versione tedesca di \"American Idol\", in onda da gennaio a maggio 2013.\nIl 16 dicembre 2013 attraverso il profilo Facebook il gruppo annuncia di aver collaborato con Wyclef Jean e David Correy in \"I am\", canzone scritta per supportare la \"NFL Characters Unite\" nel suo impegno per combattere i pregiudizi, il bullismo e qualsiasi tipo di discriminazione. La canzone \u00e8 stata prodotta da Rock Mafia, un gruppo di produttori che nel suo curriculum vanta artisti come Wyclef, Mariah Carey, Green Day e No Doubt.\n\"Kings of Suburbia\" (2014\u20132015).\nIl 9 aprile 2014 viene pubblicata un breve video-anteprima dei nuovi episodi della Tokio Hotel Tv con in sottofondo la base di una nuova canzone.\nIl 6 agosto 2014 viene annunciato attraverso il profilo Twitter della band l'inizio di una nuova stagione della Tokio Hotel TV che ricomincia il 13 agosto. Due giorni dopo, il 15 agosto (in concomitanza con il nono anniversario di \"Durch Den Monsun\"), la band annuncia di aver inviato l'album alla casa discografica.\nIl 12 settembre viene rivelato il titolo del nuovo album,\" Kings of Suburbia\", mentre il giorno seguente Bill Kaulitz attraverso Instragram pubblica la cover. Dal 12 settembre per 3 settimane vengono pubblicate su iTunes in anteprima 3 tracce del nuovo album e i rispettivi video su YouTube. La prima traccia pubblicata \u00e8 \"Run, Run, Run\".. La settimana seguente, il 19 settembre, viene pubblicata \"Girl Got a Gun\".. Infine, il 26 settembre, viene pubblicata \"Love Who Loves You Back\", primo singolo ufficiale dell'album. Il 27 marzo 2015 viene pubblicata \"Feel It All\".\n\"Dream Machine\" (2016\u20132017).\nDurante un'intervista data nel maggio 2016, Bill Kaulitz ha annunciato che ci sarebbe stato un nuovo album (intitolato \"Dream Machine\") e un nuovo tour mondiale (\"Dream Machine Tour\") nel 2017. Alla fine di dicembre 2016, la band ha pubblicato le prime due canzoni dell'album su YouTube: la prima, intitolata \"\"Something New\", \u00e8 stata pubblicata il 23 dicembre, mentre la seconda, intitolata \"What If\"\", il 29 dicembre.\nIl 2 gennaio 2017, la band annunci\u00f2 tramite la propria pagina Facebook l'uscita di \"Dream Machine\", pubblicato il 3 marzo dello stesso anno con l'etichetta Starwatch Entertainment.\n\"Melancholic Paradise\", la riedizione di \"Durch den Monsun\" e il nuovo tour (2018\u2013presente).\nIl 29 ottobre 2018, la band ha annunciato attraverso la pagina Facebook che nel 2019 intraprender\u00e0 un nuovo tour dal titolo \"Melancholic Paradise\". A ottobre 2019, Bill Kaulitz ha annunciato tramite il suo account Instagram il termine delle registrazioni del nuovo album e l'uscita dello stesso per il 2020. Inoltre ha comunicato l'aggiunta delle tappe in Nord America e in America Latina per il \"Melancholic Paradise Tour\". Successivamente il tour verr\u00e0 annullato a soltanto tre tappe dall'inizio a causa della Pandemia di COVID-19 del 2019-2021.\nNel 2020, durante una live chat su Spotify, la band ha confermato l'uscita delle nuove versioni di \"Durch den Monsun\" e di \"Monsoon\" per l'autunno, in vista del quindicennio dal singolo di debutto. Il 1\u00ba settembre, tramite la loro pagina instagram, i Tokio Hotel hanno rivelato di aver firmato un nuovo contratto con la Sony Music Germany e la Epic Records Germany. Il gruppo ha inoltre confermato un nuovo tour - il \"Beyond The World Tour\" - inizialmente previsto per il 2021, ma successivamente posticipato al 2022.\nDiscografia.\nAlbum.\nAlbum in studio.\nIn lingua tedesca\nIn lingua inglese\nIn entrambe le lingue"}
{"id": "2468831", "revid": "287204", "url": "https://it.wikipedia.org/wiki?curid=2468831", "title": "Sanesi", "text": "Sanesi \u00e8 un cognome che pu\u00f2 riferirsi a:"}
{"id": "2468837", "revid": "834", "url": "https://it.wikipedia.org/wiki?curid=2468837", "title": "L'Enfer", "text": ""}
{"id": "2468839", "revid": "1543377", "url": "https://it.wikipedia.org/wiki?curid=2468839", "title": "Disastro di Texas City", "text": "Il disastro di Texas City \u00e8 consistito in due esplosioni verificatasi il 16 e il 17 aprile 1947 a Texas City, nello Stato del Texas. Le esplosioni, separate da circa 11 ore, avvennero nel porto della citt\u00e0 e furono causate da un incendio divampato su due navi cariche di nitrato d'ammonio. Le esplosioni raggiunsero l'intensit\u00e0 di 3,8 chilotoni e riportarono alla memoria la devastazione provocata dalle bombe atomiche sganciate sulle citt\u00e0 giapponesi di Hiroshima e Nagasaki appena due anni prima.\nSecondo le stime di allora l'esplosione caus\u00f2 almeno 581 morti, di cui 178 non furono mai identificati, e pi\u00f9 di feriti.\nAntefatto.\nImbarcazioni coinvolte.\nLa SS \"Grandcamp\" era un cargo francese, originariamente statunitense, appartenente alla classe Liberty e recentemente rientrata in servizio dopo aver servito nel teatro del Pacifico durante la seconda guerra mondiale. Il carico era composto principalmente da nitrato d'ammonio (NH4NO3), munizioni di piccolo calibro, macchinari e balle di sisal e spago. La nave era originariamente diretta al porto di Houston, tuttavia l'autorit\u00e0 portuale vietava categoricamente lo stoccaggio dell'NH4NO3 a causa della sua pericolosit\u00e0. Nel porto della citt\u00e0 a circa 200 metri di distanza si trovava un altro cargo, la SS \"High Flyer\", contenente 872 tonnellate di nitrato d'ammonio e 1600 tonnellate di zolfo.\nNitrato d'ammonio.\nLe diverse tonnellate di nitrato d'ammonio presenti nel porto, destinate all'Europa per essere utilizzate come fertilizzante, erano stoccate sia sulle due navi che nei magazzini ed erano stati trasportati su un treno, alterandone la temperatura e favorendo pertanto la reattivit\u00e0 chimica.\nEsplosione.\nIl 16 aprile 1947, intorno alle 8:00 fu avvistato del fumo uscire dalla stiva della \"Grandcamp\" mentre era ancora ormeggiata. Nell'ora successiva, i tentativi di spegnere o tenere sotto controllo il fuoco fallirono.\nPoco prima delle 9:00 del mattino, il capitano ordin\u00f2 ai suoi uomini di immettere vapore nella stiva, un metodo usato per contrastare gli incendi, nella speranza di preservare il carico. Questa procedura vana fu dovuta al fatto che il nitrato di ammonio produce ossigeno, neutralizzando cos\u00ec le propriet\u00e0 di estinzione del vapore. Al contrario, il vapore pu\u00f2 avere contribuito al fuoco convertendo il nitrato di ammonio in protossido di azoto, provocando poi una deriva termica mentre al contempo il calore gi\u00e0 intenso nella stiva della nave aumentava.\nNel frattempo, il fuoco attir\u00f2 una folla di curiosi lungo la costa, consideratisi a distanza di sicurezza.[1]. La pressione del vapore all'interno della nave spinse i vapori verso i boccaporti aperti e la colorazione insolita giallo-arancio, tipica del biossido di azoto, attir\u00f2 ancor pi\u00f9 i curiosi. La stiva ed il ponte cominciarono a gonfiarsi per effetto della pressione del vapore che agiva all'interno della nave.\nAlle 09:12, il nitrato di ammonio raggiunse una soglia esplosiva a causa della combinazione di calore e pressione; la nave esplose, causando distruzione e danni in tutto il porto. La tremenda esplosione caus\u00f2 un'intensa un'onda marina di quasi 5 metri rilevabile a al largo della costa del Texas. L'esplosione rase al suolo quasi edifici; distrusse gli impianti della Monsanto Chemical Company e provoc\u00f2 l'ignizione delle raffinerie e dei serbatoi chimici sul lungomare.\nL'esplosione lanci\u00f2 in aria le quasi tonnellate dell'acciaio costituenti la nave. Le stime ufficiali delle vittime ammontano a un totale di 567, tra cui tutti i membri dell'equipaggio rimasti a bordo della \"Grandcamp\". Tutti tranne uno dei membri del gruppo di 28 dei vigili del fuoco volontari di Texas City rimasero uccisi nella esplosione iniziale sulle banchine mentre contrastavano il fuoco a bordo; in pi\u00f9 i soccorritori sopraggiungenti da altre zone furono impossibilitati a raggiungere il sito del disastro a causa del fuoco imperversante su tutta Texas City. \nLa prima esplosione incendi\u00f2 il nitrato di ammonio nella vicina nave da carico \"High Flyer,\" mentre l'equipaggio prov\u00f2 senza successo a disancorare la nave. 15 ore dopo le esplosioni a bordo della \"Grandcamp\", la \"High Flyer\" esplose, demolendo la vicina SS \"Wilson B. Keene\", uccidendo altre due persone ed incrementando i danni al porto ed alle altre navi ancorate a causa di schegge e materiale infuocato. Una delle eliche della \"High Flyer\", lanciata lontano dall'esplosione e ritrovata un miglio verso l'interno, \u00e8 ora parte di un parco memoriale\nLa causa del principio di incendio a bordo del \"Grandcamp\" non \u00e8 mai stata determinata, ma si suppone sia stato causato da una sigaretta gettata il giorno precedente, il che supporrebbe che il carico della nave sarebbe stato fumante tutta la notte sino alle avvisaglie la mattina del giorno della esplosione."}
{"id": "2468841", "revid": "1305772", "url": "https://it.wikipedia.org/wiki?curid=2468841", "title": "Marchionni", "text": "Marchionni \u00e8 un cognome che pu\u00f2 riferirsi a:"}
{"id": "2468842", "revid": "1318658", "url": "https://it.wikipedia.org/wiki?curid=2468842", "title": "Ponti di Parigi", "text": "A Parigi vi sono numerosi ponti, i principali sulla Senna, altri su corsi d'acqua secondari come l'Ourcq, altri ancora sui numerosi canali parigini, molti dei quali sono navigabili per natanti di piccole dimensioni.\nPonti sulla Senna.\nLa Senna \u00e8 attraversata a Parigi da 37 ponti, 31 dei quali automobilistici, due ferroviari e quattro pedonali.\nIl pi\u00f9 vecchio, nonostante il nome, \u00e8 il Pont Neuf (Ponte Nuovo), ultimato nel 1607. Il pi\u00f9 recente \u00e8 la \"Passerelle Simone-de-Beauvoir\", inaugurata nel 2006 e costruita con una tecnica modernissima. Le sue cinque campate a struttura lenticolare \"arco-catena\" attraversano la Senna senza mai toccarla.\nIl pi\u00f9 lungo (312 metri) \u00e8 il \"Pont aval\" (il nome deriva dalla sua posizione, \"ponte a valle\"), in calcestruzzo armato precompresso con due piani viabili affiancati.\nPonti sui canali.\nIl sistema di canali di Parigi \u00e8 molto vasto ed \u00e8 dotato di numerosi ponti, tra cui moltissime passerelle.\nAlcuni possono essere alzati per permettere il passaggio di natanti, interrompendo nel frattempo il traffico."}
{"id": "2468843", "revid": "287204", "url": "https://it.wikipedia.org/wiki?curid=2468843", "title": "Salacgriva", "text": ""}
{"id": "2468844", "revid": "1305772", "url": "https://it.wikipedia.org/wiki?curid=2468844", "title": "Dino Toso", "text": "Essendo un ingegnere aerodinamico, prima di entrare in F1 ha inizialmente lavorato nel campo dell'industria aerospaziale italiana.\nCarriera.\nNel 1995 viene coinvolto dalla BMW nel suo programma Gran Turismo: \u00e8 il suo primo incarico nell'ambiente delle competizioni motoristiche. Non ancora trentenne, nel 1996 entra in Formula Uno come analista alla Jordan e in seguito diventa ingegnere di pista di Damon Hill (1998-1999) e Jarno Trulli (2000). Il primo successo della storia del team irlandese, nel Gran Premio del Belgio 1998 a Spa-Francorchamps, con Damon Hill, \u00e8 ottenuto anche grazie alla sua collaborazione.\nNel 2001 la Benetton ingaggi\u00f2 Mike Gascoyne e Dino lo segu\u00ec: i due verranno poi coinvolti nel ritorno in Formula Uno del marchio Renault, che nel 2002 rilev\u00f2 interamente le strutture del Team sponsorizzato dall'azienda Trevigiana. La Casa francese, gi\u00e0 protagonista in Formula Uno con la sua squadra ufficiale per meno di una decina di anni tra la fine degli anni settanta e i primi anni ottanta, si era poi limitata a fornire i propulsori a altri top team come la Williams e la stessa Benetton, senza esporsi in prima persona come Costruttore. Obiettivo dichiarato: due anni di apprendistato e poi il Mondiale.\nSul finire del 2003 Dino Toso assume la qualifica di \"Chief Aerodynamicist\" (capo del reparto aerodinamico) di Renault F1 in sostituzione di John Iley, appena trasferitosi alla Scuderia Ferrari. Questa promozione fu voluta dal team manager Flavio Briatore (che lo aveva sempre stimato moltissimo) dopo che durante la stagione la Renault R23 aveva regalato le prime soddisfazioni, raggiungendo un discreto livello di competitivit\u00e0. Anche se non era al livello di Ferrari, McLaren e Williams, la vettura progettata da Toso vinse il Gran Premio d'Ungheria all'Hungaroring con Fernando Alonso.\nNel 2004 la Renault R24 ottiene una straordinaria affermazione: pole position e vittoria del Gran Premio di Monaco con alla guida l'abruzzese Jarno Trulli. Le plurivittoriose Renault R25 e R26, dominatrici nel biennio 2005-2006, sono frutto del suo ingegno, per quanto riguarda il settore aerodinamico. A partire dal 2007, con la separazione di Fernando Alonso dal Team Renault, le prestazioni sono andate calando, come pure nel 2008, con la R28.\nLa malattia.\nNell'aprile del 2004, i medici gli dissero che a causa di un tumore gli restavano solo poche settimane di vita.\nDino Toso non ha mai smesso di lavorare in Formula Uno e ha raccolto i maggiori successi proprio nel periodo concomitante all'aggravarsi della sua malattia, tra il 2004 e il 2008 e ha contribuito alla costruzione di uno dei dipartimenti di aerodinamica di maggiore successo nello sport motoristico, mettendo la Renault in condizione di vincere due volte i titoli mondiali Piloti e Costruttori.\nNegli ultimi mesi il suo stato di salute sembrava miracolosamente migliorato. Il 17 giugno 2008, per\u00f2, l'ingegnere aerodinamico ha deciso di abbandonare ogni incarico in Renault F.1, ufficialmente per affrontare nuove sfide nel vasto panorama dello sport automobilistico. Dino Toso \u00e8 morto il 13 agosto 2008."}
{"id": "2468845", "revid": "767487", "url": "https://it.wikipedia.org/wiki?curid=2468845", "title": "Gorky Park (film)", "text": "Gorky Park \u00e8 un film del 1983 diretto da Michael Apted, interpretato da William Hurt e Lee Marvin. La pellicola \u00e8 tratta dall'omonimo romanzo del 1981 di Martin Cruz Smith.\nTrama.\nNell'inverno moscovita, vicino al laghetto ghiacciato del Gor'kij Park, vengono trovati, sepolti nelle neve, i corpi di tre giovani, due uomini e una donna, ai quali sono stati raschiati i volti e cancellate le impronte digitali. L'ispettore Arkadij Renko, che in precedenza si era trovato a dover affrontare il KGB, si accorge che il caso, molto ambiguo, porta la firma dei servizi segreti. Scopre anche, dopo l'autopsia, che una delle vittime \u00e8 americana, e, visto che si tratta di uno straniero, secondo regolamento, la competenza dovrebbe ricadere sul KGB. Renko, fiutando una trappola, decide di lasciare il caso. Invitato per\u00f2 nella sua dacia di campagna da Jamskoj, il procuratore generale, colui che lo aveva protetto in un contrasto con il KGB, viene convinto dall'alto funzionario a proseguire le indagini.\nTra gli invitati, il poliziotto rivede Irina Asanova, una bella siberiana che aveva contattato qualche ora prima in merito alla morte dei tre corpi rinvenuti nel parco: la donna morta, infatti, portava un paio di pattini da ghiaccio che erano appartenuti a Irina, la quale ne aveva denunciato la scomparsa. Irina, arrivata alla dacia in compagnia di Jack Osborne, ricco uomo d'affari occidentale che commercia con l'Unione Sovietica in pellicce di zibellino, commercio del quale l'URSS detiene il monopolio mondiale, chiede ad Arkadij di riaccompagnarla a Mosca con la sua auto. In macchina, Renko cerca di sapere qualcosa da lei, ma la giovane rifiuta di rispondere a qualsiasi domanda.\nNel frattempo, nel suo laboratorio, il professor Andreev esegue meticolosamente il compito che gli ha affidato il poliziotto quando gli ha portato le teste mozze dei morti: Andreev \u00e8 un luminare nella ricostruzione di volti avendo a disposizione dei teschi e, pazientemente, adopera i suoi metodi per ricostruire le fattezze degli uccisi in modo da dar loro un'identit\u00e0. Una sera Renko, appostato davanti all'albergo di Osborne, vi vede entrare Irina e, quando la ragazza esce, si accorge che \u00e8 seguita da alcuni uomini. Si mette a pedinarli e giunge appena in tempo per salvarla da uno di questi che l'ha presa e cerca di farle un'iniezione a forza. Arkadij, per\u00f2, si trova a mal partito, ma viene salvato a sua volta dall'intervento di William Kirwill, un investigatore statunitense con cui aveva avuto gi\u00e0 uno scontro. Kirwill \u00e8 arrivato a Mosca per indagare sulla scomparsa del fratello e Renko sospetta che possa trattarsi di uno dei ragazzi morti.\nI due poliziotti cominciano a collaborare, mettendo insieme pezzi di verit\u00e0 per ricomporre un puzzle che possa portarli alla soluzione del caso e intanto Irina continua a rifiutare di credere che la sua amica Valeria Davidova possa essere morta; ella crede infatti che Valeria si trovi all'estero, fuori dall'Unione Sovietica, finalmente libera, poich\u00e9 Osborne l'ha convinta che l'amica si trova a New York. Pur se innamorata di Renko che cerca di aprirle gli occhi, Irina rifiuta la realt\u00e0 e si aggrappa alle sue illusioni, comprendendo la verit\u00e0 solo durante lo scontro finale tra Osborne e Arkadij."}
{"id": "2468846", "revid": "26415", "url": "https://it.wikipedia.org/wiki?curid=2468846", "title": "Effetto gregge", "text": ""}
{"id": "2468850", "revid": "1833487", "url": "https://it.wikipedia.org/wiki?curid=2468850", "title": "Carlo Pascucci", "text": "Carriera.\nIn carriera ha totalizzato 5 presenze in Serie A, con la maglia della , 190 gare in Serie B (con 6 reti) indossando le divise di , Lucchese, e , pi\u00f9 altri trascorsi, tra C1 e C2, con le compagini di , e Lodigiani.\nAllenatore professionista di seconda categoria, partecipa in qualit\u00e0 di direttore tecnico nel progetto \"Accademia del Calcio\" avviato nel 2011 nella Scuola Calcio di Rocca Priora e Rocca di Papa. Nell'estate del 2013 gli viene affidata la guida tecnica del Fondi, nel campionato nazionale dilettanti laziale. Successivamente passa, nell'estate del 2014, sulla panchina del neopromosso in Serie D, e viene esonerato il 30 novembre successivo."}
{"id": "2468852", "revid": "226458", "url": "https://it.wikipedia.org/wiki?curid=2468852", "title": "Gbox", "text": "Gbox \u00e8 un plugin per ricevitori satellitari con architettura ibm PowerPC basati sul SO Enigma, che permette la decodifica delle emittenti crittate e la visione delle stesse.\nModalit\u00e0 operative.\nGbox pu\u00f2 utilizzare tre modalit\u00e0 operative: cardreader, EMU, e client/server per card sharing usando il protocollo gbox.\nCardReader.\nLa funzione di cardreader permette agli slot dei decoder la lettura delle smart card dei vari operatori satellitari nei pi\u00f9 diffusi standard. \nEMU.\nQuando il Gbox funziona in modalit\u00e0 EMU esso emula delle \u201ccard virtuali\u201d attraverso l'uso dell'algoritmo di crittazione e delle chiavi. Questa modalit\u00e0 operativa molto utilizzata nel passato per vedere le trasmissioni TV crittate senza regolare abbonamento \u00e8 diventata ormai quasi inutile per questo plugin, sia grazie alla continua evoluzione degli standard di sicurezza delle codifiche, sia a causa della mancata evoluzione del Gbox.\nCardsharing.\nQuando il Gbox funziona come client server per card sharing esso \u00e8 in grado di sfruttare smart card che si trovano in rete locale o su internet come se fossero realmente inserite dentro lo slot del decoder. La possibilit\u00e0 di ricondividere non solo le smart card presenti nel proprio decoder ma anche quelle provenienti da altri decoder inseriti nella propria rete permette di avere a disposizione moltissime smart card che coprono la quasi totalit\u00e0 delle emittenti. Per utilizzare questa modalit\u00e0 \u00e8 fondamentale che il decoder sia connesso a un switch di rete nel caso di condivisione in locale oppure a un router nel caso di condivisione attraverso internet.\nUn ciclo di decodifica si pu\u00f2 cos\u00ec schematizzare:\nTutto questo ciclo viene ripetuto ogni volta che cambiano gli ECM e quindi anche le chiavi del canale, un tempo che varia da codifica a codifica. Inoltre il fatto che le uniche informazioni che vengono scambiate attraverso la rete sono ECM e CW, delle dimensioni di pochi byte, permette un utilizzo della rete irrisorio.\nCiascuna scheda della rete viene identificata in modo univoco da un codice da quattro cifre esadecimali, sono inoltre presenti quattro cifre per il CAID da cui si pu\u00f2 dedurre il tipo di codifica e da altre 4 cifre ID per identificare l'emittente televisivo. Una carta \u00e8 caratterizzata anche: dalla distanza che rappresenta il percorso pi\u00f9 breve che connette il decoder oggetto col decoder in cui \u00e8 presente la scheda e il livello che indica a quanti livelli si pu\u00f2 ricondividere la carta.\nEsempio: se una scheda ha livello 2 la posso ricondividere con tutti i miei contatti che a loro volta la possono ricondividere con i propri.\nI problemi che si possono avere con questa modalit\u00e0 sono principalmente 2:\nCodifiche Supportate.\nDal Gbox vengono gestite in almeno una delle sue modalit\u00e0 i seguenti standard di crittazione:\nConfigurazione.\nIl Gbox viene configurato attraverso la modifica di 2 file: il gbox_cfg e il cwshare.cfg.\nVengono utilizzati anche altri file opzionali quali:\ngbox_cfg.\nQuesto \u00e8 senza dubbio il file pi\u00f9 importante che configura tutte le funzioni del Gbox, permette di configurare la quasi totalit\u00e0 dei parametri relativi all'EMU e al cardreader dispone inoltre di una serie di opzioni per monitorare ECM, PIDS e EMM.\nCwshare.cfg.\nAttraverso questo file \u00e8 possibile impostare tutti i parametri per permettere al decoder di funzionare con server\\client per cardsharing. \u00c8 caratterizzato da una serie di linee che vengono generalmente chiamate con il nome della prima lettera: Dline, Mline, Gline, Yline, Iline, Wline, Nline, Xline.\nPortabilit\u00e0.\nIl Gbox oltre all'architettura PowerPC \u00e8 compilato anche per girare su MIPS e x86, il protocollo Gbox \u00e8 stato inoltre implementato anche su decoder con core SH4 e anche su una moltitudine di decoder con firmware proprietario.\nPirateria ed emittenti satellitari.\nSi ricorda che la visione di una trasmissione televisiva a pagamento senza avere un regolare abbonamento \u00e8 reato.\nPer correre ai ripari e rendere inutile le EMU le emittenti sostituiscono le smart card a cadenze regolari e le aziende del settore della cifratura creano nuove codifiche sempre pi\u00f9 difficili da violare.\nIl card sharing \u00e8 un fenomeno pi\u00f9 difficile da impedire anche in visione dell'esigua fascia di persone che ne fanno uso. Con l'aumentare del fenomeno per\u00f2 gli operatori satellitari stanno correndo ai ripari con codifiche che non permettano tale tecnica. Un esempio \u00e8 il Viaccess 4 e 5 praha (Proactive Against Hacker Attacks) che implementano un marriage scheda\\decoder per impedire che vengano decodificati gli ECM provenienti da altri decoder."}
{"id": "2468853", "revid": "293377", "url": "https://it.wikipedia.org/wiki?curid=2468853", "title": "Badou Zaki", "text": "Caratteristiche tecniche.\nAveva un'ottima presa e senso della posizione.\nCarriera.\nGiocatore.\nGioc\u00f2 la Coppa del mondo 1986. Fu nominato Calciatore africano dell'anno nel 1986.\nNazionale.\n\u00c8 stato il c.t. del Marocco dal 2002 al 2005, e dal 2 maggio 2014 al 10 febbraio 2016."}
{"id": "2468854", "revid": "131358", "url": "https://it.wikipedia.org/wiki?curid=2468854", "title": "Milton Keynes Dons F.C.", "text": ""}
{"id": "2468856", "revid": "131358", "url": "https://it.wikipedia.org/wiki?curid=2468856", "title": "Bristol City F.C.", "text": ""}
{"id": "2468861", "revid": "599013", "url": "https://it.wikipedia.org/wiki?curid=2468861", "title": "Rolando (calciatore 1985)", "text": "Caratteristiche tecniche.\nMolto abile nel gioco aereo, \u00e8 stato paragonato a Ricardo Carvalho.\nCarriera.\nClub.\nEsordi.\nDopo aver militato nel settore giovanile del Campomaiorense dal 1999 al 2003, passa al Belenenses. Dopo una stagione con la squadra giovanile del club di Lisbona, nel 2004 entra a far parte della prima squadra. Con la squadra portoghese colleziona complessivamente 103 presenze e 8 reti ed esordisce nelle Coppe europee, disputando il doppio confronto contro il nella Coppa UEFA 2007-2008.\nPorto.\nIl 16 aprile 2008 firma un contratto con il Porto a decorrere dalla stagione 2008-2009, dove prende il posto del partente Bruno Alves. Nella prima stagione in Portogallo vince campionato e coppa nazionale.\nTitolare fisso del reparto difensivo, nella stagione 2010-2011 consegue un prestigioso quadruple vincendo supercoppa di lega, campionato, coppa nazionale ed Europa League (quest'ultima vinta contro i connazionali del Braga). In agosto, vince nuovamente la supercoppa di lega realizzando una doppietta decisiva al Guimar\u00e3es.\nNel 2012, dopo aver vinto il suo terzo campionato nazionale, \u00e8 relegato ai margini della rosa: nella sua esperienza ad Porto ha segnato 17 reti in 175 presenze e vinto undici trofei (tre campionati, quattro coppe nazionali, quattro supercoppe di lega, un'Europa League).\nPrestiti a Napoli, Inter e Anderlecht.\nIl 31 gennaio 2013 passa al Napoli in prestito, con diritto di riscatto. Esordisce in A il 10 marzo, nella sconfitta per 2-0 in casa del Chievo. Al termine della stagione, non viene riscattato.\n\u00c8 cos\u00ec ingaggiato dall'Inter, sempre in prestito, dove ritrova l'allenatore Walter Mazzarri. Al debutto contro il Cagliari, la sua deviazione sul tiro di Nainggolan causa il pareggio dei sardi. Il 26 ottobre, marca contro l'Hellas Verona la prima rete nel campionato italiano. Il suo rendimento in nerazzurro (29 presenze e 4 gol in campionato) \u00e8 complessivamente positivo, ma a fine stagione non viene riscattato.\nNel luglio 2014, terminato il prestito, rientra al Porto. Dopo non essere mai sceso in campo nella prima parte di stagione, viene ceduto in prestito al club belga dell'Anderlecht. Qui gioca complessivamente 10 partite tra campionato, coppa belga ed Europa league.\nIl passaggio al Marsiglia.\nIl 31 agosto 2015 si trasferisce a titolo definitivo all'Olimpique Marsiglia. Nel corso della stagione 2017/18 si mette in luce per aver segnato ai supplementari il gol del 2-1 nella sconfitta esterna contro il Salisburgo, rete che sancisce la qualificazione del club transalpino alla finale della UEFA Europa League 2017-2018 contro l'Atletico Madrid.\nSporting Braga.\nRimasto svincolato, il 27 febbraio 2020 firma un contratto fino al 30 giugno 2022 con il Braga.\nNazionale.\nEsordisce con il Portogallo l'11 febbraio 2009, contro la Finlandia. Viene convocato per i Mondiali 2010, senza scendere in campo.\n\u00c8 presente anche agli Europei 2012, collezionando tre presenze. La sua squadra viene eliminata dai rivali della Spagna, in semifinale.\nStatistiche.\nPresenze e reti nei club.\n\"Statistiche aggiornate al 27 febbraio 2020.\""}
{"id": "2468863", "revid": "891358", "url": "https://it.wikipedia.org/wiki?curid=2468863", "title": "Mohamed Timoumi", "text": "Carriera.\nVinse la CAF Champions League nel 1985, anno in cui fu anche nominato calciatore africano dell'anno e partecip\u00f2 ai Mondiali di calcio 1986 con il Marocco."}
{"id": "2468864", "revid": "729019", "url": "https://it.wikipedia.org/wiki?curid=2468864", "title": "Boeing E-6 Mercury", "text": "Il Boeing E-6 Mercury \u00e8 un aereo militare statunitense. Opera come posto di comando e centro di comunicazioni, trasmettendo informazioni dalla National Command Authority. Il suo ruolo nella trasmissione ai sottomarini lanciamissili balistici da ad una delle sue missioni l'acronimo TACAMO (\"Take Charge and Move Out\").\nChiamato in codice \"Looking Glass\", \u00e8 il posto di comando volante dello United States Strategic Command che deve decollare nel caso che il NORAD del Monte Cheyenne sia distrutto o incapace di comunicare con le forze strategiche. Il termine \"looking glass\" (\"specchio\") \u00e8 utilizzato perch\u00e9 il velivolo \"specchia\" le capacit\u00e0 del Monte Cheyenne per il controllo delle armi nucleari.\nAlla fine della guerra fredda, quando il Monte Cheyenne divenne vulnerabile ad un possibile attacco sovietico, era opinione comune presso i vertici militari statunitensi che un aereo con capacit\u00e0 \"Looking Glass\" dovesse sempre essere in volo, 24 ore su 24, con un aereo che decollava mentre un altro atterrava.\nStoria.\nSviluppo.\nCome l'E-3 Sentry AWACS, l'E-6 Mercury \u00e8 adattato dall'aereo di linea Boeing 707-320. Esiste una sola versione in servizio dell'E-6: l'E-6B, versione aggiornata dell'E-6A con una nuova cabina di pilotaggio, che aumenta la consapevolezza del pilota.\nIl primo E-6A fu accettato dall U.S. Navy nell'agosto 1989 e 16 esemplari furono ordinati per il 1992, mentre il primo E-6B nel dicembre 1997 e l'intera flotta di E-6 fu convertita in E-6B, con l'ultima consegna che \u00e8 entrata in servizio il 1\u00ba dicembre 2006."}
{"id": "2468865", "revid": "193968", "url": "https://it.wikipedia.org/wiki?curid=2468865", "title": "E-6 Mercury", "text": ""}
{"id": "2468867", "revid": "339392", "url": "https://it.wikipedia.org/wiki?curid=2468867", "title": "UN K\u00e4erj\u00e9ng 97", "text": ""}
{"id": "2468872", "revid": "339392", "url": "https://it.wikipedia.org/wiki?curid=2468872", "title": "Assassinio di Kennedy", "text": ""}
{"id": "2468873", "revid": "36426", "url": "https://it.wikipedia.org/wiki?curid=2468873", "title": "Dumas padre", "text": ""}
{"id": "2468874", "revid": "726373", "url": "https://it.wikipedia.org/wiki?curid=2468874", "title": "Dessalines (Haiti)", "text": "Dessalines, in creolo haitiano \"Desalin\", \u00e8 un comune di Haiti, capoluogo dell'arrondissement omonimo nel dipartimento dell'Artibonite."}
{"id": "2468878", "revid": "110157", "url": "https://it.wikipedia.org/wiki?curid=2468878", "title": "Chiesa di Santa Maria di Latronorio", "text": "La chiesa di Santa Maria di Latronorio \u00e8 stato un edificio religioso sito su un'altura della localit\u00e0 di Piani di Invrea a Varazze, in provincia di Savona.\nStoria.\nIl monastero venne fondato dalla contessa Maria del Bosco e da Enrico di Ponzone in un'area allora disabitata, luogo di rifugio di ladri (da cui il nome \"Latronoreum\"). Fondato nel 1192, fu posto sotto le dirette dipendenze della Santa Sede da papa Celestino III il 12 febbraio 1194 e fu retto da monache cistercensi.\nNel giro di pochi anni il monastero divenne molto ricco, con possedimenti a Cogoleto, Arenzano, Voltri, Legino e soprattutto Mioglia e Pontinvrea. Nella prima met\u00e0 del XIII secolo contava 60 monache. Il declino inizi\u00f2 nel XV secolo e perdur\u00f2 sino alla prima met\u00e0 del XVI secolo. Il 28 luglio 1535, rimasto il monastero ormai con solo 12 monache, l'amministrazione dei possedimenti pass\u00f2 all'Ospedale di Pammatone di Genova per decreto di papa Paolo III. Lo stesso pontefice stabil\u00ec con una bolla in data 18 maggio 1536 di non ammettere nuove monache e che il monastero sarebbe stato chiuso quando il loro numero si fosse ridotto a 4.\nCaratteristiche.\nL'edificio risale al XII secolo e faceva parte di un monastero che secondo alcune fonti risalirebbe al 1192. Conserva della primitiva costruzione un portale ogivale. All'interno si trova un grande affresco, richiamante lo stile bizantino, del XIII secolo raffigurante \"San Cristoforo\". \u00c8 conservato inoltre un crocifisso del XIV secolo. La chiesa e i resti del monastero che vi era annesso sono oggi inglobati nella Villa Centurione."}
{"id": "2468880", "revid": "22475", "url": "https://it.wikipedia.org/wiki?curid=2468880", "title": "Campo San Barnaba", "text": "Campo San Barnaba \u00e8 un campo di Venezia ubicato nel sestiere di Dorsoduro.\nSi trova lungo il percorso principale che congiunge la zona del Ponte dell'Accademia verso Piazzale Roma. \u00c8 dominato dalla mole della chiesa di San Barnaba che con la sua imponente facciata neoclassica ne occupa tutto il lato meridionale del campo.\nPer le sue caratteristiche particolarmente scenografiche, \u00e8 stato usato molto spesso come set cinematografico. Tra i film pi\u00f9 famosi che contengono scene girate qui ci sono \"Tempo d'estate\" di David Lean, con Katharine Hepburn e Rossano Brazzi (nella scena in cui la protagonista cade in acqua nel canale), e \"Indiana Jones e l'ultima crociata\", con Harrison Ford (nella scena in cui il protagonista esplora i sotterranei della chiesa, nella realt\u00e0 inesistenti).\nNel gennaio del 1441 in questo campo si svolse un curioso e pomposo spettacolo. Sopra un ponte allestito con delle barchette sul vicino canale, si svolse una corsa di cavalli per festeggiare le nozze tra il figlio del doge Francesco Foscari, Jacopo e Lucrezia Contarini. A questa curiosa cavalcata segu\u00ec l'arrivo del Bucintoro con a bordo 150 dame e seguito da tutte le barche dei nobili. Il corteo scort\u00f2 poi la sposa fino a Palazzo Ducale."}
{"id": "2468885", "revid": "599013", "url": "https://it.wikipedia.org/wiki?curid=2468885", "title": "Another Way", "text": ""}
{"id": "2468886", "revid": "1516566", "url": "https://it.wikipedia.org/wiki?curid=2468886", "title": "Frezzaria", "text": "Frezzaria \u00e8 una calle situata a Venezia nel sestiere di San Marco. \nIl percorso della Frezzaria \u00e8 a forma di L ed inizia a partire dal Teatro La Fenice. Dopo il primo tratto lineare, il percorso in Frezzaria continua, dopo una curva ad angolo retto, fino alla calle di imbocco di Piazza San Marco, raggiungibile anche attraverso la laterale Bocca di Piazza. Attraverso calle del Fuseri \u00e8 collegata con campo San Luca e quindi con la zona di Rialto. La calle \u00e8 caratterizzata dal susseguirsi pressoch\u00e9 ininterrotto di attivit\u00e0 commerciali di alto livello (vetri di Murano, abbigliamento di marca, gallerie d'arte) e per la sua posizione centrale e la sua funzione di collegamento rappresenta una delle arterie pedonali di maggior traffico turistico e di residenti. Fino al 1863, prima dell'apertura del Bacino Orseolo e la creazione di una nuova viabilit\u00e0 pi\u00f9 diretta, era la strada di collegamento pi\u00f9 rapida tra campo San Luca e Piazza San Marco. \nIl nome della localit\u00e0 deriva dal fatto che nel Quattrocento in questa zona si fabbricavano e vendevano frecce. Alcune leggi della Repubblica di Venezia risalenti al XIV secolo prescrivevano infatti per tutti i cittadini dai 16 ai 35 anni l'obbligo di esercitarsi settimanalmente nel tiro con la balestra al Lido di Venezia. Per tali esercitazione, era previsto un imbarco collettivo presso Piazza San Marco e la Frezzeria per la sua posizione sul percorso e per la sua funzione di raccordo con le zone di Santo Stefano e Rialto costituiva una dislocazione ideale per l'acquisto delle frecce da parte dei cittadini. Col tempo e con la dismissione della vendita di frecce, l'area ha mantenuto il suo carattere di arteria artigianale e commerciale.\nSempre in questa zona si trovava l'officina dell'incisore in rame e calcografo Giacomo Franco (1550-1620), che lavor\u00f2 tra gli altri per i pittori Tizianello e Palma il Giovane ai quali lasci\u00f2 dei beni in eredit\u00e0. Vi soggiornarono inoltre George Byron nel suo primo periodo di permanenza in citt\u00e0 e l'allora quindicenne Wolfgang Amadeus Mozart, come ricorda una lapide posta sul palazzo ove fu ospitato, proprio all'inizio del percorso sul lato del Teatro La Fenice.\nLa calle viene citata anche nel libro di Rick Riordan \"\" come sede della Casa Nera in cui vive il dio dell'agricoltura Triptolemo."}
{"id": "2468888", "revid": "838137", "url": "https://it.wikipedia.org/wiki?curid=2468888", "title": "Ivo Vajgl", "text": "\u00c8 stato membro del partito Democrazia Liberale di Slovenia (LDS) dalla met\u00e0 degli anni novanta fino al 2007, quando ader\u00ec al neonato partito Zares.\nNel luglio 2004 fu nominato Ministro degli Esteri dal Primo Ministro Anton Rop, carica che mantenne fino al dicembre dello stesso anno, quando si insedi\u00f2 il nuovo governo di Janez Jan\u0161a. Dal 2004 al 2007 lavor\u00f2 come consigliere per la politica estera del presidente Janez Drnov\u0161ek.\nNel 2005 si candid\u00f2 alla presidenza del partito, ma fu sconfitto da Jelko Kacin. Due anni dopo lasci\u00f2 LDS per aderire a Zares, con il quale fu eletto all'Assemblea nazionale alle elezioni del 2008.\nAlle elezioni europee del 2009 \u00e8 stato eletto al Parlamento europeo. \u00c8 membro della \"Commissione per lo sviluppo\" e membro sostituto della \"Commissione per gli affari esteri\" e della \"Sottocommissione per la sicurezza e la difesa\"."}
{"id": "2468892", "revid": "110928803", "url": "https://it.wikipedia.org/wiki?curid=2468892", "title": "Ascanio Mari", "text": "Biografia.\nGiovanissimo venne preso a bottega da Benvenuto Cellini a Roma. Nonostante alcuni screzi con il maestro, riportati puntualmente nella \"Vita\", gli rest\u00f2 sempre fedele e Cellini lo port\u00f2 con s\u00e9 in Francia alla corte di Francesco I. A lui lasci\u00f2 il Petit Nestle, castello nel centro di Parigi concesso al Cellini dal re, dopo la sua partenza per Firenze. Ascanio rest\u00f2 cos\u00ec a Parigi, servendo anche Enrico II. Spos\u00f2 Costanza, figlia dello scultore Girolamo della Robbia, che per un certo tempo fu alloggiato al Petit Nestle. \nDumas padre si ispir\u00f2 a lui per il personaggio di Fernando nel romanzo di cappa e spada intitolato appunto \"Ascanio\"."}
{"id": "2468893", "revid": "599013", "url": "https://it.wikipedia.org/wiki?curid=2468893", "title": "Albeiro Usuriaga", "text": "Caratteristiche tecniche.\nGiocava come attaccante, preferibilmente nel ruolo di centravanti, date le sue doti fisiche (192\u00a0cm). L'ex tecnico colombiano Jorge Luis Pinto lo descrisse come un giocatore dalla tecnica \"squisita ed unica\" ed il suo compagno di Nazionale Carlos Valderrama come un \"fuoriclasse\".\nCarriera.\nClub.\nSoprannominato \"Palomo\" (colombo, ma in senso traslato fannullone o anche faccendiere), gioc\u00f2 per Atl\u00e9tico Nacional, Independiente, Barcelona Sporting Club, Santos, Necaxa, Sportivo Luque\u00f1o e CD M\u00e1laga, mettendosi in evidenza con la maglia dell'Atl\u00e9tico Nacional per la sua partecipazione alla vittoria della Coppa Libertadores 1989, in cui segn\u00f2 4 reti al Danubio e la rete decisiva per la vittoria finale, partecipando poi alla sconfitta della sua squadra durante la Coppa Intercontinentale contro il Milan, subentrando al primo minuto del secondo tempo a N\u00edver Arboleda. Nel 1994, passato all'Independiente, club argentino, vinse il Clausura 1994 e la Supercoppa sudamericana, ripetendo l'impresa l'anno successivo, battendo il Flamengo per 2-1. Nel 1997 fu squalificato dalla Federazione calcistica argentina per due anni in quanto venne trovato positivo alla cocaina durante un test antidoping. Nel 1998 gioc\u00f2 quindi in Colombia, al Club Deportivo Los Millonarios, e continu\u00f2 la carriera in patria fino al 1999 quando si trasfer\u00ec al General Paz Juniors, squadra della citt\u00e0 argentina di C\u00f3rdoba. Passato rapidamente all'All Boys, si ritir\u00f2 nel Carabobo F\u00fatbol Club nel 2003, continuando per\u00f2 a giocare nel dilettantismo locale colombiano e tenendosi in contatto con la Cina, come disse il suo agente Juan Carlos V\u00e1squez, e con il Boyac\u00e1 Chic\u00f3, con cui aveva un accordo non ufficiale.\nNazionale.\nEntrato nel giro della Nazionale colombiana, allora guidata da Francisco Maturana, nel 1989, partecip\u00f2 alle qualificazioni per , segnando il gol decisivo contro a Barranquilla. Nonostante avesse segnato il gol che di fatto aveva portato la a qualificarsi per il mondiale, Maturana decise di non includerlo nella squadra che partecip\u00f2 alla manifestazione a causa di problemi disciplinari mai specificati.\nLa morte.\nDopo Andr\u00e9s Escobar, la morte di Usuriaga scosse nuovamente il mondo del calcio colombiano, nonostante il calcio non fosse, come invece fu per Escobar, la ragione dell'assassinio di Usuriaga. Alle 20:20 del 12 febbraio 2004, Usuriaga stava giocando a domino in un locale a circa 30 metri dalla sua casa nel barrio 12 de Octubre di Cali, quando un ragazzino di circa 14 anni gli si avvicin\u00f2, sparandogli sette colpi di arma da fuoco, uccidendolo sul colpo. Il colonnello della polizia colombiana Mario Guti\u00e9rrez dichiar\u00f2 che, secondo alcuni testimoni, una seconda persona, di circa 22 anni, sarebbe stata presente al delitto, oltre all'assassino minorenne. Secondo Esther L\u00f3pez Moreno, madre del calciatore, il marted\u00ec precedente all'omicidio la sorella aveva ricevuto una telefonata nel corso della quale erano state rivolte minacce di morte a Usuriaga, che per\u00f2 non ne era stato avvertito."}
{"id": "2468894", "revid": "1305772", "url": "https://it.wikipedia.org/wiki?curid=2468894", "title": "Tim Renwick", "text": "Biografia.\nRenwick cominci\u00f2 a suonare la chitarra negli anni sessanta. Suon\u00f2 con molti gruppi, inclusi Little Women, Wages of Sin, Junior's Eyes, The Hype, Quiver (successivamente Sutherland Brothers &amp; Quiver) e Lazy Racer. Ha lavorato anche per la sezione ritmica di Alan Parsons negli Abbey Road Studios con Pete Moss per Sutherland Brothers, Al Stewart e Pink Floyd. Ha preso parte a sessioni di registrazione per Elton John, Procol Harum, David Bowie, Mike Oldfield, Gary Brooker, Roger Waters, Eric Clapton, David Byron, Richard Wright, Sally Oldfield, Pink Floyd e Brian Joseph Friel.\nIl chitarrista fu anche accreditato come coautore con Elton John nella sua canzone \"Dreamboat\" (pubblicata sul singolo \"I'm Still Standing\", ma pi\u00f9 probabilmente registrata nei tardi anni Settanta). Nel 1984 part\u00ec in tour con Roger Waters, accompagnandolo nel tour promozionale di \"The Pros and Cons of Hitch Hiking\". Nel 1987, David Gilmour invit\u00f2 Renwick a prendere parte al tour dei Pink Floyd come turnista, e le registrazioni dei concerti dell'agosto 1988 vennero pubblicate nel doppio album dal vivo Delicate Sound of Thunder.\nQuesto rende Renwick, insieme a Michael Kamen, Patrick Leonard e Jon Carin, uno dei pochi musicisti ad aver suonato sia con Roger Waters che con il gruppo dopo la loro divisione. Dopo il Tour, Tim Renwick si un\u00ec ai Tex Maniacs nel 1988 e a Mike + The Mechanics l'anno successivo. Renwick avrebbe suonato di nuovo coi Pink Floyd nel loro tour europeo del 1989, nell'album del 1994 \"The Division Bell\" e nel tour di quest'ultimo album, che sarebbe stato poi pubblicato in un doppio album dal vivo, \"Pulse\".\nIl musicista \u00e8 apparso dal vivo anche nel gruppo di Alan Parsons durante il Gala di Michael Jackson del 1998 (sostituendo il chitarrista titolare, Ian Bairnson). Ha suonato la chitarra nell'album di Richard Wright del 1996, Broken China. Nel 2005 ha suonato ancora una volta coi Pink Floyd, come chitarrista e bassista, per la loro reunion sul palco del Live8. Renwick ha registrato un album solista nel 1980 e nel 2007 ha compilato un disco strumentale intitolato \"Privateer\", disponibile sul suo sito. Attualmente, Tim Renwick vive a Pentewan, in Cornovaglia e suona la chitarra nei Bucket Boys."}
{"id": "2468895", "revid": "767487", "url": "https://it.wikipedia.org/wiki?curid=2468895", "title": "Paddy Sloan", "text": "La sua carriera l'ha portato a girare il mondo; ha giocato in Irlanda del Nord, Inghilterra, Italia, Malta e in Australia. Come giocatore, ha giocato con , e . Ha giocato sia con l'Irlanda del Nord sia con la Repubblica d'Irlanda. Sloan fu il primo irlandese, seguito da Liam Brady e Robbie Keane a giocare nella massima serie italiana.\nCarriera.\nGiocatore.\nManchester United.\nGioc\u00f2 inizialmente per la rappresentativa locale del Lurgan; firm\u00f2 poi un contratto con il nel settembre 1937. Non riusc\u00ec a imporsi in prima squadra e il 24 maggio del 1939, all'et\u00e0 di 19 anni, pass\u00f2 al Tranmere Rovers Durante la seconda guerra mondiale Sloan torn\u00f2 allo United come giocatore ospite. Fra il 1943 e il 1945 fece tre presenze e segn\u00f2 un gol nel campionato di guerra. Nel maggio 1945 gioc\u00f2 tutti e due i match di Coppa di Lega con lo United, contro il Bolton Wanderers. Il Manchester perse la finale 3-2 (risultato aggregato).\nSeconda guerra mondiale.\nDopo aver firmato per il Tranmere Rovers, Sloan fece il suo debutto contro il Rotherham United il 26 agosto 1939. Poco dopo scoppi\u00f2 la seconda guerra mondiale e Sloan entr\u00f2 nella RAF. Fu successivamente inviato in Canada, dove divent\u00f2 sergente-pilota. Durante la guerra rimase un giocatore del Tranmere e fece 22 presenze nel campionato di guerra, segnando 15 reti.\nTuttavia, l'impegno di Sloan con la RAF gli permise di compiere soltanto apparizioni sporadiche con varie squadre. Raccolse una presenza con il durante la stagione 1942-43 prima di giocare con il . La stagione 1944-45 lo vide fare 11 presenze e 6 gol per il . Durante la stessa stagione gioc\u00f2 regolarmente anche per il Bath City e i suoi 18 gol aiutarono la squadra a vincere la League West Cup nel 1945. Nella stagione 1945-46, fece 6 presenze e segn\u00f2 4 gol per il Brentford\nArsenal.\nAlla fine della seconda guerra mondiale, il Tranmere Rovers si aspettava il ritorno di Sloan. Tuttavia, le presenze con le altre squadre durante il periodo di guerra avevano attirato l'attenzione di numerosi club, fra cui il , la sua vecchia squadra, e l'. Sloan lasci\u00f2 il Tranmere e, nel maggio 1946, firm\u00f2 per i gunners. Fece il suo debutto con l'Arsenal il 31 agosto nella sconfitta 6-1 contro il Wolverhampton Wanderers. Durante la stagione successiva, fece 27 presenze e segn\u00f2 un gol, ponendosi in pianta stabile nella squadra titolare. Apparve anche in tre match di FA Cup. Tuttavia, nella stagione successiva, la 1947-48, Sloan perse il posto per Archie Maculay e collezion\u00f2 soltanto tre presenze in campionato. Gioc\u00f2 la sua ultima partita per l'Arsenal contro il il 4 ottobre 1947. Nel febbraio 1948, Sloan lasci\u00f2 l'Arsenal e firm\u00f2 per lo Sheffield United.\nItalia.\nDopo un breve periodo di permanenza allo Sheffield United, Sloan pass\u00f2 al per la stagione 1948-1949, e divent\u00f2 il primo irlandese a giocare in serie A. Giocando in una squadra che annoverava fra gli altri Gunnar Nordahl e Albert Gu\u00f0mundsson, Sloan and\u00f2 in rete 9 volte durante la stagione. La prima rete fu segnata il 24 ottobre 1948, quando segn\u00f2 il 3-1 nella vittoria contro la Triestina. Il 5 giugno 1949, nella giornata conclusiva della stagione, segn\u00f2 una doppietta nella vittoria per 3-2 contro la Sampdoria. I suoi gol aiutarono il Milan a finire la stagione al terzo posto dietro al Torino e all'Inter. Durante la stagione seguente, gioc\u00f2 per Udinese e Brescia, due campionati di Serie B, prima di tornare in Inghilterra e firmare per il Norwich City nel dicembre 1951.\nAllenatore.\nSloan continu\u00f2 a giocare nella met\u00e0 degli anni '50 per, fra le altre, il Peterborough United prima di passare al Rabat Ajax come allenatore giocatore nel 1954. Ebbe lo stesso ruolo anche al Lockheed Leamington e al Bath City prima di andare in Australia come allenatore del South Melbourne Hellas e poi del Brunswick Juventus. Nel 1964 vinse il titolo con il South Melbourne Hellas."}
{"id": "2468896", "revid": "247672", "url": "https://it.wikipedia.org/wiki?curid=2468896", "title": "Chiesa di Santa Maria di Latronario", "text": ""}
{"id": "2468899", "revid": "373458", "url": "https://it.wikipedia.org/wiki?curid=2468899", "title": "Massacro dell'Universit\u00e0 del Texas", "text": ""}
{"id": "2468904", "revid": "1442080", "url": "https://it.wikipedia.org/wiki?curid=2468904", "title": "Sistema F", "text": "Il sistema F, anche conosciuto come lambda calcolo polimorfico o lambda calcolo di secondo ordine, \u00e8 un lambda calcolo tipizzato. \u00c8 stato scoperto indipendentemente dal logico Jean-Yves Girard e dall'informatico John C. Reynolds. Il sistema F formalizza la nozione di polimorfismo parametrico nei linguaggi di programmazione e pone le basi per linguaggi come Haskell, ML, e F#. Come sistema di riscrittura di termini, \u00e8 fortemente normalizzante.\nDescrizione.\nCome il lambda calcolo \u00e8 composto da variabili sulle funzioni e relativi binder, cos\u00ec il lambda calcolo di secondo ordine ha variabili sui \"tipi\" e relativi binder.\nAd esempio, il fatto che la funzione identit\u00e0 pu\u00f2 essere di qualunque tipo della forma A\u2192 A pu\u00f2 essere formalizzato nel sistema F come segue:\ndove \u03b1 \u00e8 una variabile di tipo. Il formula_2 maiuscolo \u00e8 usato per indicare una funzione parametrica rispetto alla variabile di tipo \u03b1, mentre il formula_3 minuscolo viene usato per indicare l'input di un termine x.\nSotto l'isomorfismo di Curry-Howard, il sistema F corrisponde a una logica proposizionale di secondo ordine.\nIl sistema F pu\u00f2 essere visto come parte del lambda cubo, insieme ad altri lambda calcoli tipati pi\u00f9 espressivi, inclusi quelli con solo tipi dipendenti.\nLogica e predicati.\nIl tipo \"Boolean\" \u00e8 definito come segue:\nformula_4, dove \u03b1 \u00e8 una variabile di tipo.\nQuesto produce le seguenti due definizioni per i valori booleani TRUE e FALSE:\nCos\u00ec, con questi due \u03bb-termini, possiamo definire alcuni operatori logici:\nNon c'\u00e8 un vero bisogno di una funzione \"IFTHENELSE\" visto che si possono usare direttamente i termini grezzi di tipo booleano come funzioni di decisione. Comunque, se necessario:\nsoddisfa tale necessit\u00e0.\nUn \"predicato\" \u00e8 una funzione che ritorna un valore booleano. Uno dei predicati fondamentali \u00e8 ISZERO che ritorna TRUE se e solo se il suo argomento \u00e8 il numerale di Church 0:\nStrutture del sistema F.\nIl sistema F permette alle costruzioni ricorsive di essere incluse in modo naturale.\nLe strutture astratte (S) sono create usando i \"constructors\". Essi sono funzioni tipate come segue:\nLa ricorsivit\u00e0 diventa manifesta se formula_12 stesso appare in uno dei tipi formula_13. Se abbiamo formula_14 di questi costruttori, possiamo definire un tipo di formula_12 come segue:\nAd esempio, i numeri naturali possono essere definiti come un tipo di dato induttivo formula_17 con costruttori\nNel sistema F il tipo corrispondente a questa struttura \u00e8\nformula_20. I termini di questo tipo costituiscono una versione tipata dei numerali di Church, i primi dei quali sono:\nSe si inverte l'ordine degli argomenti (\"cio\u00e8,\" formula_25), allora il numerale di Church per formula_26 \u00e8 una funzione che ha una funzione \"f\" come argomento e ritorna l'formula_26esima potenza di \"f\". Ci\u00f2 vuol dire che un numerale di Church \u00e8 una funzione di ordine superiore -- che prende una funzione con un solo argomento \"f\" e ritorna un'altra funzione con un singolo argomento."}
{"id": "2468905", "revid": "1787921", "url": "https://it.wikipedia.org/wiki?curid=2468905", "title": "Scudo fiscale", "text": "Lo scudo fiscale \u00e8 una tipologia di regolarizzazione in materia tributaria e penale simile ad un condono perch\u00e9 inibisce l'azione penale e di accertamento tributario nel caso di alcuni illeciti tributari e penali. Esso sana alcuni eventuali comportamenti illeciti o irregolari effettuati dal contribuente riguardo alla produzione e detenzione di capitali detenuti all'estero derivanti da redditi non denunciati e presumibilmente imponibili e dall'acquisto di immobili con i suddetti capitali, tramite il pagamento di una imposta forfettaria, \"una tantum\", di valore inferiore alle normali aliquote tributarie.\nLo scudo fiscale nel diritto internazionale.\nNei condoni fiscali avvenuti in passato in Francia, Regno Unito e Stati Uniti, non era mai stato garantito l'anonimato degli evasori, come principio legato al concetto di perdono. Agli evasori \u00e8 sempre stato richiesto di dichiarare la propria identit\u00e0, l'ammontare della propria evasione, e di pagare le tasse arretrate con gli interessi, ricevendo in cambio la decadenza delle conseguenze penali ed uno sconto nelle sanzioni. In questo modo tali governi hanno utilizzato gli scudi fiscali per comprendere tutti i meccanismi di evasione utilizzati dai propri concittadini.\nLo scudo fiscale in Italia.\nLo scudo 2009.\nIl governo Berlusconi IV con la pubblicazione nella Gazzetta ufficiale italiana del D.L. 194/2009, cosiddetto \u201cMille proroghe\u201d, ha riaperto i termini per poter usufruire dello scudo fiscale (cd. scudo fiscale Ter), per favorire il rimpatrio o la regolarizzazione delle attivit\u00e0 finanziarie e patrimoniali illegalmente detenute all'estero fino al 31 dicembre 2008, a fronte del pagamento di una somma del 5%, a titolo di imposte, interessi e sanzioni.\nInoltre viene previsto il pagamento delle imposte sui redditi relativi alle attivit\u00e0 scudate prodotti nel periodo dal 1\u00ba gennaio 2009 alla presentazione della dichiarazione riservata, da farsi entro il 15 dicembre 2009. Il rimpatrio \u00e8 obbligatorio per tutti i paesi del mondo esclusi quelli della Comunit\u00e0 Europea e la Norvegia.\nTale provvedimento consente in tal modo il pagamento del minimo della sanzione prevista in caso di scoperta di violazione delle norme sul monitoraggio dei capitali (dal 5% al 25%), e non intacca il rendimento fruttato dai capitali all'estero nel periodo in cui non vi sono state pagate imposte dovute in Italia. Lo scudo non prevede la sanatoria totale per tutti i reati e per tutte le irregolarit\u00e0 relativa all'IVA.\nIl governo stim\u00f2 un rientro di capitali per un totale di circa 300 miliardi di euro, il Ministero dell'Economia previde un \"gettito fiscale\" \"una tantum\" di 3-5 miliardi di euro.\nA met\u00e0 febbraio 2010 secondo le stime governative sono rientrati grazie allo scudo fiscale 80 miliardi di euro, di cui circa 60 miliardi dalla Svizzera, 4 miliardi circa rispettivamente dal Lussemburgo e dal Principato di Monaco ed i restanti 12 miliardi da altri paesi.\nPrecedenti dichiarazioni di Silvio Berlusconi.\nIl 31 marzo 2008, in campagna elettorale per le elezioni politiche italiane del 2008, Silvio Berlusconi aveva dichiarato:\nL'iter parlamentare.\nIl provvedimento sullo scudo fiscale \u00e8 contenuto in un emendamento del 15 luglio 2009, proposto da Chiara Moroni e Maurizio Fugatti, al decreto legge \"anticrisi\" , votato dal Parlamento il 24 luglio 2009 con una questione di fiducia, e causa di aspre contestazioni dell'opposizione e di \"Avvenire\", che lo boll\u00f2 come \u00abuna soluzione premia-furbi\u00bb. (vedi l'intero iter parlamentare)\nA seguito di un emendamento del Senato, che ha introdotto molte delle norme pi\u00f9 contestate del provvedimento (tra cui l'estensione dell'estinzione dei profili penali dell'evasione), la Camera ha approvato una mozione di fiducia il 30 settembre 2009; in tale occasione il presidente della Camera Gianfranco Fini ha parlato di \"oggettive anomalie procedurali nella complessiva vicenda dell'iter del decreto, trasmesso dal Senato a dieci giorni dalla sua scadenza\", mentre l'opposizione ha denunciato il \"riciclaggio di stato\". Il voto finale alla Camera sulla conversione del decreto-legge \u00e8 avvenuto il 2 ottobre; la maggioranza \u00e8 riuscita a far passare la norma con 20 voti di scarto, a fronte di 56 parlamentari del PdL e 30 dell'opposizione assenti (23 del PD, 6 dell'UDC, 1 dell'IdV), scatenando le polemiche sull'assenteismo in aula.\nEffetti fiscali e penali.\nAnonimato delle dichiarazioni di emersione.\nUn ulteriore profilo di preoccupazione \u00e8 stato espresso a proposito della provenienza dei capitali espatriati, generalmente considerati frutto di evasione fiscale, e come tali in teoria soggetti, in caso di accertamento da parte del fisco, al pagamento delle imposte evase (Irpef, Irap, Iva, la cui evasione non era comunque coperta dallo scudo, interessi e sanzioni) per un totale facilmente superiore al 50% del capitale. Ci\u00f2 viene evitato, nel provvedimento di scudo fiscale 2009, dalla forma anonima delle dichiarazioni di emersione, \"coperte per legge da un elevato grado di segretezza\", che non possono perci\u00f2 essere utilizzate a sfavore del contribuente in sede amministrativa n\u00e9 giudiziaria.\nLa circolare dell'Agenzia delle entrate recita: \"il regime di riservatezza si applica anche ai redditi di capitale derivanti dal denaro e dalle attivit\u00e0 finanziarie rimpatriate, realizzate anche successivamente al perfezionamento dell'operazione di emersione\".\nSe il denaro rimpatriato viene utilizzato per l'acquisto di capitali azionari, esso mantiene il carattere di anonimato. Se invece esso viene reinvestito in attivit\u00e0 imprenditoriale, ci\u00f2 comporta la rinuncia alla riservatezza. Una tale norma penalizza l'utilizzo a fini imprenditoriali ed economici, mentre favorisce l'uso dei capitali scudati per accrescere le rendite.\nNon \u00e8 invece possibile il ricorso allo scudo per i contribuenti gi\u00e0 soggetti ad accertamento fiscale o a procedimenti penali gi\u00e0 avviati. Il termine della sanatoria \u00e8 fissato al 15 dicembre 2009.\nTale aspetto di anonimato delle dichiarazioni di emersione distingue nettamente lo scudo fiscale italiano del 2009 dai provvedimenti concernenti il rientro dei capitali in Gran Bretagna e negli Stati Uniti, paesi nei quali chi vuole regolarizzare i capitali esportati deve pagare in toto le imposte evase negli anni precedenti.\nNella maggioranza dei casi, lo scudo fiscale italiano assume i connotati di un vero e proprio condono.\nLa non punibilit\u00e0 dei reati.\nLo scudo fiscale prevede anche la non punibilit\u00e0 di reati tributari, che prevederebbero pene fino a 6 anni di reclusione:\nLa non punibilit\u00e0 \u00e8 estesa ad altri reati, commessi per eseguire o nascondere i reati precedenti, tra cui:\nIl provvedimento riguarda in tal modo anche quelle societ\u00e0 controllate estere, spesso situate in paradisi fiscali, verso cui confluiscono i capitali sommersi.\nCondizione necessaria per l'esclusione della punibilit\u00e0 \u00e8 l'assenza di un procedimento penale gi\u00e0 in corso alla data di presentazione della dichiarazione riservata.\nSono stati sollevati dubbi di costituzionalit\u00e0, circa la necessit\u00e0 di approvare la legge con le maggioranze previste per le leggi di amnistia e indulto (due terzi del Parlamento). L'eventualit\u00e0 \u00e8 tuttavia esclusa, anche sulla base del recente orientamento della Corte Costituzionale secondo cui \u00abLa previsione di ipotesi di non punibilit\u00e0 subordinata a condotte dirette ad ottenere la sanatoria di precedenti comportamenti, non \u00e8 ritenuta qualificabile come amnistia, da ultimo con ordinanza 9 aprile 2009, n. 109\u00bb.\nLe limitazioni al potere di accertamento tributario.\nLa presentazione della dichiarazione riservata determina l'estinzione delle sanzioni tributarie previste per le violazioni commesse, salvo che il procedimento amministrativo sia gi\u00e0 avviato al momento della presentazione della dichiarazione.\nInoltre, nel limite dell'importo indicato nella dichiarazione riservata, il contribuente pu\u00f2, presentando copia della stessa, opporre la sanatoria ad eventuali accertamenti futuri dell'Amministrazione per periodi anteriori al 31 dicembre 2008. Ad esempio, qualora siano contestati maggiori redditi per euro, il contribuente pu\u00f2 opporre di aver sanato euro, evitando il recupero dell'imposta e le sanzioni. Se l'importo sanato \u00e8 inferiore (ad esempio euro), pu\u00f2 essere accertata la differenza.\nIn ogni caso l'adesione allo scudo fiscale non pu\u00f2 essere utilizzata come elemento a sfavore del contribuente (ad esempio per presumere maggiori redditi partendo dall'esistenza di patrimoni esteri non dichiarati). Per inciso, data la riservatezza delle dichiarazioni, gli uffici non dispongono di informazioni sui contribuenti aderenti, salvo che siano questi ultimi a fornirle ad esempio per opporsi ad accertamenti. Il segreto vige anche in caso di richiesta di accesso ai conti bancari.\nDeroghe alla normativa comunitaria antiriciclaggio.\nIn contrasto con la normativa comunitaria vigente, lo scudo fiscale consente ai soggetti sottoposti alla legge antiriciclaggio di non effettuare le segnalazioni di operazioni sospette di riciclaggio (limitatamente ai reati fiscali \"coperti\" dallo Scudo). Secondo il testo di legge, \"il rimpatrio del denaro non \u00e8 da considerarsi di per s\u00e9 operazione sospetta\".\nSecondo Roberto de Vita, docente dell'Accademia della Guardia di Finanza, \"\u00e8 difficile immaginare in concreto quali possano essere gli indici rivelatori di una anomalia degna di necessitare una segnalazione di operazione sospetta\".\nMario Draghi, governatore della Banca d'Italia, nella sua relazione del 29 ottobre 2009 in occasione della giornata mondiale del risparmio, sottolineava come \"\u00e8 opportuno un intervento che nell'ambito dello scudo fiscale ribadisca la regolare applicazione della normativa antiriciclaggio\".\nIl presidente del GAFI, il Gruppo di Azione Finanziaria Antiriciclaggio dell'OCSE, secondo Der Spiegel avrebbe scritto al ministro Giulio Tremonti segnalando i potenziali effetti negativi dello scudo fiscale italiano.\nGi\u00e0 nell'ambito dei due scudi fiscali precedenti (2001 e 2003), le segnalazioni sospette delle banche erano state solo 94 in tutto, su un totale di 78 milioni di euro incassati.\nCon circolare del 16 febbraio 2010 il Ministero dell'Economia e Finanze ha precisato che \"le Banche e gli altri intermediari sono tenuti a dare applicazione agli obblighi di adeguata verifica della clientela ai sensi degli articoli 15 e 16 del D.lgs 231/2007 (antiriciclaggio) e in particolare a:\n- identificare e verificare l'identit\u00e0 del cliente compreso l'eventuale titolare effettivo. Una particolare cura dovr\u00e0 essere messa nell'evitare l'utilizzo di prestanome o di soggetti interposti;\n- raccogliere informazioni dettagliate sull'attivit\u00e0 del cliente e sulle sue capacit\u00e0 economiche, sulla natura e sullo scopo/destinazione del rapporto continuativo connesso all'operazione scudata\"\nQuindi le Banche e gli altri intermediari dovranno inoltrare segnalazioni di operazioni sospette ai sensi della normativa antiriciclaggio, qualora riscontrino anomalie che possono nascere da \"clienti che non sembrano avere o non avevano mai dichiarato le disponibilit\u00e0 economiche, il tenore di vita, il giro d'affari compatibile con l'entit\u00e0 delle somme rimpatriate.\"Sempre la stessa circolare del MEF stabilisce che \"le operazioni di scudo fiscale possono rientrare tra quelle per le quali \u00e8 necessaria l'Adeguata Verifica Rafforzata (ai sensi dell'art. 28 del D.Lgs 231/07) per cui le Banche e gli altri intermediari sono tenuti ad acquisire informazioni ed eventuali riscontri documentali sulla costituzione dei capitali oggetto del rientro dall'estero, atti a ricostruire l'origine degli stessi.\"\nInoltre le Banche dovranno svolgere un controllo costante nel corso del rapporto continuativo, anche successivamente all'operazione di emersione, al fine di rilevare eventuali elementi che possano condurre a individuare profili di anomalia meritevoli di approfondimento anche ai fini della segnalazione di operazioni sospette.\nL'effettivit\u00e0 dello scudo in tema di Iva.\nVi sono dubbi sulla certezza degli effetti fiscali dello scudo in tema di Iva. La sentenza della Corte di cassazione n. 20068 del 18 settembre 2009 infatti ha stabilito il principio secondo cui non \u00e8 ammissibile per l'amministrazione finanziaria rinunciare all'accertamento tributario dell'Iva. Tale sentenza \u00e8 il risultato della condanna dell'Italia, da parte della Corte di Giustizia Europea (causa C-132/06), adita a suo tempo dalla Commissione europea, e relativo annullamento del condono Iva 1997-2002 (L. 289/2002 art. 8 e 9), per violazione della sesta direttiva europea in materia di Iva.\nLe obiezioni e i rischi dello scudo.\nIl rischio di utilizzo dei capitali da parte della criminalit\u00e0 organizzata.\nDiversi osservatori hanno segnalato il rischio che la criminalit\u00e0 organizzata faccia uso dello scudo fiscale per riciclare i proventi dei propri traffici illeciti (spaccio di droga, prostituzione, traffici d'armi, finanziamento del terrorismo), frequentemente detenuti all'estero.\nTale rischio viene segnalato a causa di vari provvedimenti contenuti nello scudo fiscale:\nIn tal modo, le organizzazioni criminali potrebbero disporre di denaro pulito fresco, in grado di consentir loro di acquisire le imprese in difficolt\u00e0 a causa della crisi.\nLa ricezione del provvedimento da parte delle banche.\nLe banche hanno generalmente messo in atto procedure per prepararsi a fare da tramite per l'emersione dei capitali esportati. Alcune banche di minori dimensioni, fra le quali Banca Etica, hanno dichiarato che non intendono o non sono in grado di assistere la loro clientela in queste operazioni.\nIl giudizio dell'OCSE.\nSecondo l'OCSE, \u00ablo scudo fiscale dovr\u00e0 essere visto dai contribuenti come una misura straordinaria, nell'ambito dell'impegno generale alla trasparenza sugli scambi di informazioni sulle tasse recentemente concordato a livello internazionale, altrimenti i contribuenti potrebbero arrivare alla conclusione che sono probabili altri condoni fiscali\u00bb.\nGettito effettivo ed utilizzo delle risorse.\nLa bozza di legge finanziaria 2010 prevede un gettito da scudo fiscale di 3,7 miliardi, cos\u00ec ripartiti:"}
{"id": "2468908", "revid": "104458", "url": "https://it.wikipedia.org/wiki?curid=2468908", "title": "Gianluca Grigoletto", "text": "Biografia.\nOriginario di Rovereto, esord\u00ec in Coppa Europa il 4 febbraio 1995 a Kranjska Gora in slalom speciale (24\u00ba) e in Coppa del Mondo il 19 dicembre dello stesso anno a Madonna di Campiglio nella medesima specialit\u00e0, senza completare la prova; il 14 gennaio 1996 ottenne il suo miglior piazzamento nel circuito, classificandosi 20\u00ba a Kitzb\u00fchel sempre in slalom speciale, e il 10 febbraio successivo conquist\u00f2 l'unico podio in Coppa Europa, a Sella Nevea in slalom gigante (3\u00ba). Prese per l'ultima volta il via in Coppa del Mondo il 18 gennaio 1998 a Veysonnaz in slalom speciale, senza completare la prova, e la sua ultima gara nelle specialit\u00e0 tradizionali dello sci alpino fu uno slalom gigante FIS disputato l'8 aprile 2003 a Pampeago; a partire dal 2005 si dedic\u00f2 prevalentemente alla Coppa del Mondo di carving, ottenendo numerose vittorie e . Si ritir\u00f2 nel 2012; in carriera non prese parte a rassegne olimpiche o iridate.\nPalmar\u00e8s.\nCoppa del Mondo.\nMiglior piazzamento in classifica generale: 132\u00ba nel 1996"}
{"id": "2468911", "revid": "1870933", "url": "https://it.wikipedia.org/wiki?curid=2468911", "title": "Rabiola", "text": "Carriera.\nCresciuto nelle giovanili del Vit\u00f3ria Guimar\u00e3es, con cui colleziona anche 5 presenze e 1 rete nel 2006-2007, Rabiola passa al Porto nel mercato estivo del 2007 e delude i dirigenti dei \"Drag\u00f5es\". Viene rimandato al Vit\u00f3ria Guimar\u00e3es in prestito, disputa 4 partite e segna 1 gol. Nella stagione 2008-2009 torna al Porto e nella stagione successiva viene prestato all'Olhanense."}
{"id": "2468915", "revid": "16972", "url": "https://it.wikipedia.org/wiki?curid=2468915", "title": "Campo San Barnaba (Venezia)", "text": ""}
{"id": "2468920", "revid": "767487", "url": "https://it.wikipedia.org/wiki?curid=2468920", "title": "Luca Martini", "text": "Biografia.\nNacque a Firenze da Angelo di Guglielmo e da Elena di Filippo Bracciolini, nipote del celebre umanista Poggio Bracciolini. \nMembro di accademie letterarie alla corte di Cosimo I de' Medici a Firenze ed a Pisa, fu mecenate delle arti. Ingegnere di professione, fu consulente del duca Cosimo I de' Medici per gran parte della sua carriera. Ebbe l'incarico della costruzione della Loggia del Mercato Nuovo di Firenze nel 1546. Nel 1550 fu nominato Provedditore dell'Ufficio delle Galee e dell'Ufficio dei Fiumi e Fossi di Pisa, realizzando opere di ingegneria per il prosciugamento delle paludi infestate dalla malaria intorno a Pisa. Si distinse nella poesia burlesca e fu amico di numerosi letterati, tra i quali Annibal Caro. \u00c8 citato nella \"Vita\" di Benvenuto Cellini."}
{"id": "2468927", "revid": "6923", "url": "https://it.wikipedia.org/wiki?curid=2468927", "title": "ABC (notazione musicale)", "text": "Il protocollo informatico ABC \u00e8 un linguaggio per la scrittura musicale in formato ASCII, inventato da Chris Walshaw. Un brano musicale scritto in ABC pu\u00f2 essere riprodotto dagli appositi programmi direttamente dalla partitura che ne risulta.\nStruttura del file ABC di un brano musicale.\nLa scrittura in \"abc\" di un brano musicale possiede sempre due sezioni: l\u2019Intestazione (\"header\") ed il Corpo (\"body\").\nL\u2019Intestazione (\"header\") contiene i dati principali informativi: i Campi, il cui valore condiziona l'intera scrittura e quindi l'esecuzione del brano musicale, sino all'eventuale cambio di valore posto all'interno della scrittura medesima.\nIl Corpo (\"body\") contiene, invece, i dati attinenti agli elementi musicali (note, accidenti, stanghette, e gli altri simboli) particolari scritti in una partitura.\nIl Valore di default di nota - il Campo L.\nIl formato \"abc\" consente, innanzitutto, di impostare il \u201c\"valore di default di nota\"\u201d di ciascun brano. Questo valore \"iniziale\" (espresso con una frazione) \u00e8 indicato nella parte di Intestazione del brano (\"tune header\") con il simbolo L: .\nIl \u201c\"valore di default di nota\"\u201d stabilisce per l'intero file il valore di base della durata di tutte le note scritte nel file medesimo.\nCos\u00ec, se per esempio un brano musicale ha un \"valore di default di nota\" pari a 1/8 (Croma), il Campo L: sar\u00e0 scritto cos\u00ec: L:1/8 , e tutte le note scritte nel testo \"abc\" - senza alcuna diversa indicazione mediante simboli aggiuntivi - avranno un valore pari ad 1/8. Esse, pertanto, in tale esempio, saranno tutte delle Crome.\nIl Campo L: pu\u00f2 essere posto all'interno di brano per indicare un eventuale cambio di \"valore di default di nota\".\nIndicazione della chiave di tonalit\u00e0, del modo e delle scale modali (campo K).\nL'indicazione di chiave \u00e8 specificata dal Campo K: .\nImmediatamente dopo i due punti, successivi al Campo K , deve porsi la lettera corrispondente alla tonalit\u00e0. Esempio: K:G\nCos\u00ec, ad esempio, la scala di SOL maggiore pu\u00f2 essere scritta in abc:\nK:G\nGABcdefg (o sol la si do re mi fa )\ne la scala di SOL minore in questo modo:\nK:Gm\nGABcdefg\nLe chiavi della modalit\u00e0 \"maggiore\" sono presunte; ma possono essere espresse attraverso il simbolo maj . Esempio: K:Gmaj .\nLe chiavi in \"minore\" sono sempre espresse attraverso il simbolo m o min . Esempio: K:Gm oppure K:Gmin .\nNell'indicazione di chiave il diesis \u00e8 scritto con il carattere # e il bemolle con la lettera b . Esempio:\nScala di SI bemolle: K:Bb\nScala di DO diesis: K:C#\nUlteriori indicazioni di chiave possono inoltre essere espresse da accidenti globali, come ad esempio: K:A =C . In questo caso si avr\u00e0 una partitura in chiave di La maggiore con il DO all'interno della partitura sempre naturale, o - detto in altro modo - in chiave di FA# maggiore con il SOL sempre diesis.\nIl Campo K: pu\u00f2 essere posto all'interno di brano per indicare un eventuale cambio di chiave.\nRiepilogo esemplificativo:\nUna scala di SOL maggiore con \"valore di default di nota\" pari ad 1/8 (croma) sar\u00e0 scritta:\nL:1/8\nK:G\nGABcdefgfedcBAG\nLe scale modali (\"Lidia\", \"Ionica\", \"Misolidia\", \"Dorica\", \"Eolica\", \"Frigia\" e \"Locria\") possono essere specificate attraverso l'indicazione dell'intero nome oppure delle prime tre lettere del Modo. Lo spazio ed il maiuscolo sono opzionali:\nK: G mix\nK:Gmix\nK: G mixolydian\nK:Gmixolydian\ne\nK: G miXoLYdiAn\nsono tutti corretti.\nIl tempo di suddivisione della misura ed il ritmo (campi M e R).\nL'indicazione del Tempo di suddivisione della misura, o metro, come il valore di default di nota, \u00e8 rappresentato con le frazioni nel simbolo M:, esempio: M:6/8, M:3/4, ecc.\nIl Tempo comune in 4/4 \u00e8 indicato con una C , ed il tempo tagliato con C| .\nIl protocollo \"abc\" inoltre prevede un Campo per il ritmo, rappresentato con il simbolo R: . Esso viene usato per catalogare e classificare le collezioni di brani in formato abc. Il testo che segue il Campo R: \u00e8 libero (sebbene ci siano inserimenti \u2018standard\u2019, per esempio R:walz, R:jig, R:schottische).\nIl Campo M: pu\u00f2 essere posto anche all'interno di un brano per indicare un eventuale cambio di suddivisione della misura (metro).\nPertanto, un testo in abc di un brano in scala di SOL maggiore, tempo 6/8, ritmo \"jig\" e con \"valore di default di nota\" pari a 1/8 (croma), sar\u00e0 cos\u00ec scritto:\nM:6/8\nL:1/8\nR:jig\nK:G\nG A B c d e f g f e d c B A G\nIl Tempo metronomico (campo Q).\nIl Tempo metronomico viene espresso con il Campo Q: ; ed indica la velocit\u00e0 di esecuzione del brano. Esempio: Q:120 .\nIn questo caso il Campo Q: indica che il tempo di esecuzione \u00e8 pari a 120 note di valore di default di nota per minuto.\nSi pu\u00f2 anche usare l'indicazione Q:1/8 = 120 per specificare che il brano procede con una velocit\u00e0 di 120 di nota da 1/8 per minuto, senza voler considerare il valore di default di nota.\nIl Campo Q: pu\u00f2 essere posto all'interno di brano per indicare un eventuale cambio di velocit\u00e0.\nCambio dei valori di alcuni Campi all'interno di un brano.\nCome gi\u00e0 visto, i Campi 'cambio di tonalit\u00e0 in SOL minore si porr\u00e0 \u2018sotto\u2019:\nK:G\nGABcdefg\nK:Gm\ngfedcBAG\nAd ogni modo la maggior parte dei programmi consentono di utilizzare le parentesi quadre [ ] all'interno delle quali va posto il cambio di Campi.\nEsempio:\nK:G\nGABcdefg [K:Gm] gfedcBAG .\nSe si desidera cambiare due Campi alla volta, si pu\u00f2 scrivere entrambi uno sotto l'altro, cos\u00ec:\nK:G\nGABcdefg |\nM:6/8\nK:Gm\ngfe dcB | AGB FED |\noppure scrivere entrambi sulla medesima riga, in questo modo:\nK:G\nGABcdefg |\nM:6/8 K:Gm\ngfe dcB | AGB FED |\noppure ancora porre ambedue all'interno delle parentesi quadre nel mezzo della linea, cos\u00ec:\nK:G\nGABcdefg | [M:6/8 K:Gm] gfe dcB | AGB FED |\nIndicazione del titolo e dell'indice (campi T e X).\nIl Titolo di un brano \u00e8 indicato dal Campo T: .\nEsempio:\nT:Polca fiorata\nUn brano pu\u00f2 avere pi\u00f9 di un titolo. In questo caso basta aggiungere un secondo, un terzo, ecc. Campo T: (ciascuno con una nuova linea di dati) ed inserirvi il titolo o i titoli alternativi.\nUn altro Campo da considerare \u00e8 quello dell'Indice: X: .\nMolti programmi fanno uso del Campo X: per indicare l'inizio e la fine di un brano. Cos\u00ec se c'\u00e8 un brano in un file, e una linea vuota, seguita da un Campo X: , esso delimita un brano dal successivo. \u00c8 perci\u00f2 opportuno includere sempre il Campo X: nell'Intestazione della scrittura \"abc\".\nIl Campo X: \u00e8 posto sulla \"prima\" linea della notazione \"abc\", ed \u00e8 espresso cos\u00ec:\nX:&lt;numero&gt;\n\u00c8 opportuno (sebbene non assolutamente essenziale) che il numero del Campo X: sia progressivo. Cos\u00ec, per esempio, il primo brano in un file avr\u00e0 il Campo X: pari ad 1 ( X:1 ), il secondo sar\u00e0 X:2, ecc.\nAltri campi (opzionali): compositore, provenienza, origine, annotazioni, etc..\nIl compositore di un brano \u00e8 indicato nel Campo C: , esempio: C:Mario Rossi .\nLa provenienza di un brano \u00e8 indicata nel Campo S: , esempio: S:Ugo Bianchi, al Festival rock - febbraio 2006 .\nL'origine geografica \u00e8 indicata nel Campo O: , esempio: O:Appennino .\nLe annotazioni di testo su un brano sono inserite nel Campo N: , esempio: N:Questo brano presenta la particolarit\u00e0... .\nIl Campo N: pu\u00f2 essere ripartito attraverso diverse linee usando molteplici Campi N: .\nL'identit\u00e0 del trascrittore o i dati della trascrizione sono presenti nel Campo Z: , esempio:\nZ:Franco Verdi 7/12/2008\nAltri Campi utilizzati sono:\nW: per le parole del canto del brano musicale\nB: per la bibliografia, etc.).\nParole del canto (campo W).\nIl Campo W: nell'intestazione pu\u00f2 essere usato pi\u00f9 volte a seconda delle necessit\u00e0 per indicare tutte le parole di una canzone come un blocco di testo. Esempio:\nW:Come vorrei che tu fossi qui.\nW:Torna da me per sempre.\nW:Tu sei come il sole per me.\nLe singole parole del canto saranno mostrate nella partitura al di sotto delle note del brano, se il programma che si utilizza riproduce la notazione classica occidentale.\nUlteriori considerazioni sui campi.\nCome si \u00e8 detto all'inizio, l'intestazione (\"header\") contiene i vari campi informativi principali (indice, titolo, ritmo, chiave di tonalit\u00e0, metro, ecc.).\nDa ricordare che:\nIl \"primo\" Campo \u00e8 sempre quello X: .\nOgni Campo nell\u2019intestazione \u00e8 scritto su una propria linea a s\u00e9 stante.\nL\u2019\"ultimo\" Campo nell\u2019intestazione, immediatamente prima della notazione della melodia, \u00e8 sempre quello K: .\nI Campi dell'indice X: , del titolo T: , del metro M: , del valore di default di nota L: , e della chiave di tonalit\u00e0 K: sono obbligatori; tutti gli altri sono opzionali.\nI Campi di solito sono scritti nel seguente ordine:\nX:\nT:\nM:\nL:\n[quindi si scrivono i Campi opzionali che si intendono inserire]\n[ed in ultimo:]\nK:\nCome gi\u00e0 detto in precedenza, immediatamente dopo il Campo K: sulla successiva linea cominciano i dati relativi al corpo (\"body\") del testo \"abc\", ossia l'indicazione delle note e degli altri elementi della notazione musicale che appartengono al brano.\nSe nel file formato \"abc\" sono rappresentati pi\u00f9 brani musicali, essi saranno separati fra loro da una linea vuota, posta immediatamente dopo la fine di ciascun brano. In tal caso l'inizio del successivo brano \u00e8 indicato ovviamente dal relativo nuovo Campo X: .\nNon devono essere presenti linee vuote \"all'interno\" della scrittura di un brano.\nLe note.\nLe note vengono scritte con la notazione anglosassone. Il DO immediatamente al di sotto del pentagramma (Do centrale) \u00e8 rappresentato con la lettera C - il RE immediatamente sopra il DO centrale con la lettera D - il MI al di sopra con la lettera E e cos\u00ec via sino al termine della scala musicale.\nIniziando, dunque, dal DO centrale le note nell'ottava sono espresse con le seguenti lettere: C D E F G A B.\nLe note successive alla predetta scala sono indicate in minuscolo, esempio: c . \nPertanto, le note delle due ottave dal DO centrale sino al SI della successiva ottava (al di sopra del pentagramma con un taglio in gola), saranno scritte cos\u00ec: C D E F G A B c d e f g a b .\nL'ulteriore ottava superiore viene rappresentata da un \"apostrofo\" posto immediatamente dopo il nome della nota; esempio: c\u2019 .\nVolendo rappresentare, cos\u00ec, le tre scale, si avr\u00e0: C D E F G A B c d e f g a b c' d' e' f' g' a' b\u2019.\nDiversamente, le note dell'ottava inferiore al DO centrale sono indicate ponendo una \"virgola\" subito dopo il nome della nota.\nCos\u00ec, per esempio, il SI immediatamente al di sotto del DO centrale: B, .\nLe quattro ottave indicate nelle precedenti spiegazioni verranno in \"abc\" cos\u00ec scritte:\nC, D, E, F, G, A, B, C D E F G A B c d e f g a b c' d' \u00e8 f' g' a' b'\nOvviamente, la gamma delle scale pu\u00f2 essere estesa ulteriormente aggiungendo pi\u00f9 \"virgole\" o \"apostrofi\" (a seconda se si scende o se si sale).\nEsempio: C, c\" ecc.\nDurata delle note diversa da quella di default.\nSe la nota che si sta scrivendo \u00e8 met\u00e0 della durata del \"valore di default di nota\", essa viene indicata con il simbolo di slash in avanti posto immediatamente dopo essa: C/.\nQuesta pu\u00f2 essere scritta anche in quest'altro modo: C/2 .\nSe la nota \u00e8, invece, pari ad un quarto del valore di default di nota, viene rappresentata cos\u00ec: C/4 .\nSe essa \u00e8 pari ad un ottavo del valore di default di nota, \u00e8 scritta in quest'altro modo: C/8 .\nAltre frazioni (/3, /5, /7, /16 etc.) sono ugualmente consentite.\nSe la nota, che si sta scrivendo, \u00e8 doppia rispetto al valore di default di nota, sar\u00e0 scritta cos\u00ec: C2 .\nSe la nota \u00e8, invece, quadrupla rispetto al valore di default di nota, si scriver\u00e0 cos\u00ec: C4 .\nAltri valori multipli (3, 5, 7, 8 etc.) sono ugualmente consentiti.\nATTENZIONE: il valore della durata di ogni singola nota deve essere sempre calcolata sulla base del \"valore di default di nota\" impostato nell'intestazione del brano per mezzo del Campo L: .\nNote puntate.\nPer ottenere la rappresentazione di una nota puntata si usano i caratteri &gt; e &lt; .\nIl segno &gt; viene posto immediatamente \"dopo\" la nota puntata. Esso produce l'effetto di \u201cpuntare\u201d la nota che lo precede, e quindi di allungarla della meta del proprio valore; e contemporaneamente di accorciare la nota, che segue immediatamente la nota puntata, della met\u00e0 del proprio valore.\nIl segno &lt; viene posto immediatamente \"prima\" della nota puntata. Esso produce l'effetto di \u201cpuntare\u201d la nota che lo segue, e quindi allungarla della meta del proprio valore, e contemporaneamente di accorciare la nota, che precede immediatamente la nota puntata, della met\u00e0 del proprio valore.\nEsempio:\nL:1/8\nD&gt;EF&lt;G\nPause.\nLe Pause sono indicate con la sola lettera z minuscola. La lunghezza delle pause si ottiene esattamente come per la lunghezza delle note; ad esempio: z4, ecc.\nAlterazioni delle note: diesis, bemolle e bequadro.\nPer alterare una nota di un semitono sopra (\"diesis\"), si fa precedere la stessa con il simbolo ^ . Esempio: ^c .\nPer abbassare una nota di mezzotono (\"bemolle\"), la si fa precedere con un trattino in basso _ . Esempio: _B .\nIl \"doppio diesis\" \u00e8 reso con ^^ ed il \"doppio bemolle\" con due trattini in basso: __ .\nPer ottenere la nota naturale (\"bequadro\"), la si fa precedere con il segno = . Esempio: =c .\nLa scala, ad esempio, di SOL maggiore sar\u00e0 cos\u00ec scritta:\nG A B c d e^ f g\ne la scala di SOL minore sar\u00e0 cos\u00ec scritta:\nG A_ B c d_ e f g\nStanghette e spazi.\nLe stanghette che definiscono una misura da un'altra sono indicate con il simbolo di lineetta | .\nEsempio:\nL:1/4\nGABc|defg\nUna doppia barra \u00e8 scritta cos\u00ec || , ed anche usando una lineetta ed una parentesi quadra |] ed anche [| .\nPer rendere la notazione sempre molto leggibile, si possono inserire degli spazi per separare gruppi di note:\nEsempio:\nL:1/8\nGAB cde|fgf edc|BAG\nGli spazi sono anche utilizzati all'interno della melodia, e da vari programmi che convertono il formato Abc nella notazione classica, al fine di raggruppare le note. La spaziatura della notazione in Abc tende a rispecchiare i raggruppamenti di note che saranno utilizzati nella notazione classica. Gli spazi possono anche essere inseriti all'inizio e/o alla fine delle stanghette per rendere la scrittura in Abc pi\u00f9 leggibile.\nRipetizioni.\nLe Ripetizioni sono specificate con il simbolo dei \"due punti\" : . L'inizio di una sezione ripetuta del brano \u00e8 scritta con |: e la fine di una sezione ripetuta con :| .\nDove la fine di una sezione ripetuta e l'inizio di una successiva sezione ripetuta coincidono, si usa: :||: . Per questo caso \u00e8 tecnicamente corretto anche usare i due simboli senza lineetta verticale in mezzo: ::\nRipetizioni numerate ed alternate sono indicate con [1 e [2 (etc.). Dove l'inizio di una sezione coincide con una stanghetta, il simbolo [ pu\u00f2 essere anche omesso.\nEsempio:\nDE FF |[1 GA Bc:|[2 GA BG ||\npu\u00f2 essere anche scritto cos\u00ec\nDE FF |1 GA Bc:|2 GA BG ||\nTenere conto che non pu\u00f2 esserci uno spazio vuoto tra il carattere di lineetta o di parentesi quadra ed il numero. Ad esempio: [1 e |1 sono accettabili, mentre [ 1 e | 1 non lo sono.\nEsempio riepilogativo.\nDi seguito un esempio di una scrittura in \"abc\" di un brano musicale con le istruzioni sino ad ora spiegate:\nX:1\nT:Brano di esempio riepilogativo\nM:4/4\nL:1/8\nN:Ultima versione\nZ:Mario Rossi 3/8/2001\nK:G\nGABc dedB | dedB dedB | c2ec B2dB | A2A2 A2 BA|\nGABc dedB | dedB dedB | c2ec B2dB | A2A2 G4::\ng2g2 g4 | g2fe dBGB | c2ec B2dB | A2A2 A4 |\ng2g2 g4 | g2fe dBGB | c2ec B2dB | A2A2 G4:|\nAbbellimenti e note di passaggio.\nIl simbolo generale per un abbellimento \u00e8 la tilde ~ .\nIl simbolo \u00e8 posto \"prima\" della nota che deve ricevere l'abbellimento. Cos\u00ec:\n~G2 .\nLa tilde \u00e8 solitamente interpretata come un \"Gruppetto\".\nPer la scrittura di particolari note di passaggio si racchiudono le note all'interno di parentesi graffe { }. Cos\u00ec:\nLe note nelle parentesi graffe non posseggono un valore di tempo stabilito, pertanto la loro durata non pu\u00f2 essere modificata usando i soliti simboli, ossia {G2AG2D}, {GA/G/D/G} , o {GA&gt;GD&lt;G}. L'altezza delle note \u00e8 indicata nel modo consueto, ossia con i caratteri per modificare l'ottava , e ' .\nLegature di valore e di portamento.\nIl segno meno - serve per legare due note uguali (\"legatura di valore\"), mentre le parentesi tonde () uniscono due o pi\u00f9 note diverse (\"legatura di portamento\", ossia l'effetto \"legato\").\nIl segno meno - , utilizzato per legare insieme due note, pu\u00f2 essere applicato sia all'interno di una misura che tra diverse misure. Esempio:\ne\nsono entrambi corretti.\nIl segno \"meno\" di legatura deve essere posto immediatamente \"dopo\" una nota, ma pu\u00f2 essere seguito da uno spazio.\nPer legare un gruppo di note o per unirle come una frase, si usano le parentesi tonde ( ) inglobando al loro interno le note raggruppate, ossia:\nPossono essere inseriti degli spazi nelle legature, al fine di migliorare la leggibilit\u00e0 del file. Ad ogni modo, le prime e le ultime note, (inclusi alcuni segni di altezza e/o di durata delle note) devono essere poste \"senza\" spazio vicino alle rispettive parentesi tonde. Cos\u00ec:\n\u00e8 la forma corretta,\nmentre ( ^G A B/c/|E4 D4) \u00e8 del tutto errata.\nInoltre, \u00e8 possibile inserire le legature l'una nell'altra, tale che un passaggio musicale, che finisce con una nota legata, pu\u00f2 essere rappresentata sia in questo modo:\nche in quest'altro:\nTerzine, quartine, e altri gruppi irregolari di note.\nL'istruzione di base delle duine, terzine, quartine, ecc. \u00e8 semplice: una parentesi tonda aperta, il numero, e le note del gruppo irregolare:\n\"Duina\": (2GA\n\"Terzina\": (3GAB\n\"Quartina\": (4GABA\ne cos\u00ec via, fino a\n(9GABcdcBAG\nNotare che NON ci sono spazi nel gruppo irregolare.\nI valori dei particolari gruppi irregolari nella specifica \"abc\" saranno:\n(2 \u2192 2 note nel tempo di 3\n(3 \u2192 3 note nel tempo di 2\n(4 \u2192 4 note nel tempo di 3\n(5 \u2192 5 note nel tempo di n\n(6 \u2192 6 note nel tempo di 2\n(7 \u2192 7 note nel tempo di n\n(8 \u2192 8 note nel tempo di 3\n(9 \u2192 9 note nel tempo di n\nladdove:\nn \u00e8 pari a 3 nei tempi \"composti\" (3/8, 6/8, 9/8, etc), ed a 2 nei tempi \"semplici\" (C, 4/4, 3/4, 2/4, etc.).\nPer scrivere in modo pi\u00f9 complicato le parti ritmiche irregolari, l\"'abc\" consente di usare la formula:\n(p:q:r\nladdove:\np = il numero di note che devono essere inserite nel tempo q\nq = il tempo nel quale p note saranno eseguite\nr = il numero di note per il quale si far\u00e0 l'azione.\nSe q non \u00e8 specificato, esso risulter\u00e0 3 nei tempi composti e 2 in quelli semplici. Se r non \u00e8 specificato, esso risulter\u00e0 essere uguale a p.\nSi utilizza questa formula soprattutto quando nella scrittura vi sono note di diversa durata all'interno di un gruppo irregolare. Esempio:\n(3:2:2G4c2\no\n(3:2:4G2A2Bc\ne chiarisce esattamente cosa fa in situazioni come\nche poi \u00e8 la stessa cosa di\n(3:2:3D2E2F2 (con la formula).\nAccordi e unisoni.\nGli accordi all'interno di un brano sono rappresentate abc mediante l'inserimento delle note in parentesi quadre [ ] . Non debbono essere presenti spazi nell'accordo. Possono essere inseriti, se necessari, i simboli per la modifica dell'altezza e della durata delle note.\nLe note dell'accordo si scrivono in ordine ascendente. Esempio:\n[Acea]\nGli accordi possono essere organizzati in gruppi di note usando gli spazi nella medesima maniera delle note singole; e cio\u00e8:\n[GB][Ac] [B2d2] | [Bd][Ac] [G2B2]\nQualora nell'accordo vi siano due note alla medesima altezza, si avr\u00e0 l\"'unisono\". Il protocollo \"abc\" prevede la scrittura dell\"unisono\" semplicemente in questo modo:\n[AA]\ne sar\u00e0 mostrato dai programmi come una nota con due gambi, sia superiore che inferiore.\nAccordi della chitarra.\nGli accordi per strumenti di accompagnamento, come la chitarra, possono essere rappresentati in \"abc\" all'interno di due caratteri delle \"virgolette\":\nEsempio: \"Dm7\"\nL'accordo deve apparire \"prima\" della prima nota della parte del brano alla quale l'accordo si applica; ossia ad esempio:\n\"G\"GB d2 | \"D\"DF A2\nGli accordi hanno il seguente modulo:\nnote accidental type / bass\nladdove:\nnote \u2192 da A a G\naccidental \u2192 # o b\ntype \u2192 m, min, maj, sus, dim, +, 7, 9, 11, #5, ecc. ecc.\n/ bass \u2192 nota di basso\nI dati accidental, type, e / bass sono tutti opzionali.\nPu\u00f2 capitare di adoperare file che usano uno stile di scrittura pi\u00f9 vecchio in \"abc\" degli accordi per chitarra. In questo caso la scrittura dell'accordo \u00e8 posta all'interno di due segni \"pi\u00f9\". Esempio: +Gm+\nLe versioni pi\u00f9 recenti di \"abc\", per\u00f2, usano le \"virgolette\": \"Gm\" .\nSegni per l'archetto del violino.\nI segni di \"archetto-in-su\" e di \"archetto-in-gi\u00f9\" per i violinisti possono essere indicati con le lettere u (Archetto-in-su) e v (Archetto-in-gi\u00f9). Esempio:\nv_Au=Bv^c\nLo \"staccato\".\nLo \"staccato\" si ottiene ponendo un punto . prima della nota interessata. Esempio:\n.A\naltro esempio\n.G.A._B.c.d2.e.d.^c\nLe parti di un brano.\nLe parti di un brano, per esempio: l'introduzione, parte A, parte B, etc., sono indicate nel Campo P: per indicare in quale ordine esse saranno eseguite. Esempio:\nP:AABCBD\nIl Corpo del file del brano conterr\u00e0, quindi, opportuni marcatori di riferimento all'inizio di ciascuna parte. Esempio:\nP:A\nL'indicazione delle parti nell'Intestazione (\"header\") del file, che mostra l'ordine di esecuzione delle varie parti, pu\u00f2 essere abbreviata con delle parentesi tonde. Per esempio la scrittura:\nAABBAABB\npu\u00f2 essere riscritta anche cos\u00ec:\n2(2A2B)\ne si possono inserire dei punti al fine di migliorarne la leggibilit\u00e0:\n2(2A2B).3(CD).2(2A2B).CD\nCommenti in un file \"abc\".\nPer inserire commenti, annotazioni, aneddoti, notizie riguardanti il Diritto d'Autore, ecc. nel file abc (in alternativa ai Campi N: e H:), si pu\u00f2 usare il simbolo di percentuale: % . Esempio:\n%Questo file \u00e8 stato realizzato...\nun segno % all'inizio, oppure nel mezzo di una linea determiner\u00e0 sempre che tutto ci\u00f2 che \u00e8 scritto alla destra del simbolo % sar\u00e0 considerato come un \"commento\" da parte dei programmi.\nDa notare che eventuali messaggi di software sono spesso indicati utilizzando due simboli di percentuali: %%."}
{"id": "2468930", "revid": "216538", "url": "https://it.wikipedia.org/wiki?curid=2468930", "title": "IAAF World Championships in Athletics", "text": ""}
{"id": "2468940", "revid": "298229", "url": "https://it.wikipedia.org/wiki?curid=2468940", "title": "IAAF World Youth Championships in Athletics", "text": ""}
{"id": "2468948", "revid": "216538", "url": "https://it.wikipedia.org/wiki?curid=2468948", "title": "IAAF World Indoor Championships in Athletics", "text": ""}
{"id": "2468953", "revid": "287204", "url": "https://it.wikipedia.org/wiki?curid=2468953", "title": "Bourke Place", "text": "Il Bourke Place \u00e8 un grattacielo di 254 metri situato in \"600 Bourke Street\", nel distretto finanziario di Melbourne. \u00c8 il quarto edificio pi\u00f9 alto della citt\u00e0 e il quinto dell'intera Australia. Progettato da Godfrey &amp; Spowers, si tratta di una costruzione in stile moderno. Attualmente \u00e8 la sede di vari studi legali di rilievo, tra cui il Mallesons Stephen Jaques. Ospita inoltre un centro commerciale, ristoranti e campi da tennis."}
{"id": "2468974", "revid": "322321", "url": "https://it.wikipedia.org/wiki?curid=2468974", "title": "Michele Castoro", "text": "Biografia.\nMichele Castoro \u00e8 nato ad Altamura, diocesi di Altamura-Gravina-Acquaviva delle Fonti e provincia di Bari, il 14 gennaio 1952.\nFormazione e ministero sacerdotale.\nDopo le scuole medie ed il ginnasio frequentate nel Seminario arcivescovile di Bari, \u00e8 stato inviato a Roma dove ha compiuto gli studi liceali nel Seminario Romano Minore. Passato al Seminario Romano Maggiore, ha seguito i corsi filosofici e teologici nella Pontificia Universit\u00e0 Lateranense e nella Pontificia Universit\u00e0 Gregoriana, dove ha conseguito la licenza in Teologia Fondamentale. Nel 1986 ha ottenuto la laurea in Storia e Filosofia presso l'Universit\u00e0 degli Studi di Bari.\n\u00c8 stato ordinato sacerdote nella Cattedrale di Altamura il 6 agosto 1977 dal vescovo Salvatore Isgr\u00f2 per la diocesi di Altamura-Gravina-Acquaviva delle Fonti.\nDurante gli anni vissuti in diocesi, ha svolto i seguenti incarichi: segretario del vescovo, direttore spirituale del Seminario minore diocesano, collaboratore nella parrocchia della Cattedrale di Altamura, insegnante di Religione nel liceo classico statale e assistente della F.U.C.I.\nAssunto al servizio della Santa Sede presso la Congregazione per i Vescovi nel 1985, ne \u00e8 divenuto capo ufficio nel 1996. Ha svolto inoltre il servizio di archivista e poi sostituto della segreteria del Collegio Cardinalizio.\nMinistero episcopale.\nIl 14 maggio 2005 papa Benedetto XVI l'ha eletto vescovo di Oria; \u00e8 stato consacrato il 25 giugno dello stesso anno dal cardinale Giovanni Battista Re, coconsacranti il vescovo Marcello Semeraro (poi arcivescovo e cardinale, suo predecessore sulla cattedra oritana), ed il vescovo Mario Paciello (vescovo di Altamura-Gravina-Acquaviva delle Fonti).\n\u00c8 anche segretario della Conferenza Episcopale Pugliese e membro della Commissione della Conferenza Episcopale Italiana per l'Ecumenismo e il dialogo interreligioso.\nIl 15 luglio 2009 \u00e8 stato promosso alla sede arcivescovile di Manfredonia-Vieste-San Giovanni Rotondo e nominato direttore generale dell'Associazione internazionale dei gruppi di preghiera di Padre Pio. Ha fatto ingresso nell'arcidiocesi il 19 settembre 2009. Dal 1\u00ba gennaio 2010 \u00e8 presidente della Fondazione Casa Sollievo della Sofferenza.\nIl 24 settembre 2009 a San Giovanni Rotondo nella cripta inferiore del Santuario di Santa Maria delle Grazie ha chiuso l'ostensione straordinaria delle spoglie di San Pio da Pietrelcina iniziata il 24 aprile 2008 dopo la ricognizione del corpo del santo.\nAd agosto 2010 ha annunciato la creazione di una nuova parrocchia a Manfredonia dedicata a San Pio da Pietrelcina nella zona sud-ovest della citt\u00e0, da lui steso dedicata il 23 dicembre 2017.\nNumerosi sono stati gli interventi di restauro grazie al suo impegno nel reperire i fondi e gli sponsor, tra i pi\u00f9 importanti nel periodo 2010-2012 ricordiamo l'Icona della Madonna di Siponto patrona di Manfredonia, la statua lignea detta \"la Sipontina\" e la statua di San Lorenzo Maiorano, opere custodite nella Cattedrale. Tra gli edifici riportati all'originaria bellezza ricordiamo la Basilica di Santa Maria Maggiore di Siponto.\nGrazie al suo intervento nel febbraio 2012 l'ordine monastico de \"I Ricostruttori\" si sono stabiliti nell'Abbazia di San Leonardo in Lama Volara, tra l'altro del tutto restaurata in seguito a questa decisione.\nAgli inizi del mese di maggio 2013, con i frati minori cappuccini della provincia religiosa \"Sant'Angelo e Padre Pio\", ha annunciato che dal 1\u00ba giugno dello stesso anno l'ostensione del corpo di San Pio da Pietrelcina sar\u00e0 permanente: il corpo rester\u00e0 nell'intercapedine del plinto centrale della chiesa inferiore del Santuario di San Pio da Pietrelcina a San Giovanni Rotondo custodito in un'urna di vetro.\nCon decreto dell'11 settembre 2015 ha indetto la sua prima visita pastorale nell'arcidiocesi per il quinquennio 2016-2021.\nIl 17 marzo 2018 ha accolto papa Francesco in visita pastorale a San Giovanni Rotondo, ringraziandolo \u00abperch\u00e9 si \u00e8 chinato sulle ferite di chi soffre, soprattutto dei nostri bambini ammalati e delle nostre famiglie\u00bb.\n\u00c8 morto il 5 maggio 2018, presso la Casa Sollievo della Sofferenza, dopo una lunga malattia. Le esequie, presiedute dal cardinale Pietro Parolin, segretario di Stato, si sono tenute il 7 maggio nel Santuario di San Pio da Pietrelcina. Riposa nella Cattedrale di Altamura.\nAraldica.\n\"Di azzurro cappato di argento: all'ombra di sole di oro, caricata del monogramma di Cristo (IHS) di nero, nel primo; alla stella (7) di azzurro a destra e al leone rampante di rosso a sinistra, nel secondo\".\nL'azzurro \u00e8 simbolo del distacco dai valori mondani e dell'ascesa dell'anima a Dio. Su di esso, e all'interno di un sole dorato, colore che indica la Fede, il monogramma del nome di Cristo (IHS) indica Ges\u00f9 come fonte di vita e di salvezza. L'argento simboleggia la trasparenza, quindi la Verit\u00e0 e la Giustizia, doti fondamentali su cui sviluppare la nostra vita nei confronti dei fratelli.\nLa stella a sette punte simboleggia Maria.\nIl leone simboleggia la forza ed \u00e8 rappresentato in rosso, colore dell'Amore, per sottolineare la forza dell'Amore di Dio nei confronti dell'Uomo, senza il quale la nostra vita perderebbe significato. Il leone vuole, altres\u00ec, richiamare Altamura, chiamata anche \"Leonessa di Puglia\" ed i leoni che campeggiano sulla facciata della sua Cattedrale. Risale al Medioevo l'uso di porre i leoni a difesa delle costruzioni, poich\u00e9 si credeva che il leone dormisse ad occhi aperti, senza interrompere la sua funzione protettiva.\nOnorificenze.\nPrelato d'onore di Sua Santit\u00e0 (1998)\nGrand'Accademico Imperiali e Presidente Onorario dell'Accademia Imperiali Europea\nSigillo d'oro Accademico alle Missioni\nGenealogia episcopale.\nLa genealogia episcopale \u00e8:"}
{"id": "2468976", "revid": "1654832", "url": "https://it.wikipedia.org/wiki?curid=2468976", "title": "Campionati del mondo under 20 di atletica leggera", "text": "I campionati del mondo under 20 di atletica leggera (nome ufficiale in inglese \"World Athletics U20 Championships\") sono una competizione internazionale di atletica leggera organizzata dalla World Athletics e riservata ad atleti della categoria under 20.\nLa manifestazione ha cadenza biennale e si svolge negli anni pari. La prima edizione si \u00e8 tenuta nel 1986 ad Atene, in Grecia. Fino all'edizione del 2014 erano noti come Campionati del mondo juniores di atletica leggera (nome ufficiale in inglese \"IAAF World Juniores Championships in Athletics\").\nPer i ragazzi al di sotto dei 18 anni la stessa World Athletics in passato organizzava i Campionati del mondo under 18 di atletica leggera (\"World Athletics U18 Championships\").\nRecord dei campionati.\nMaschili.\n\"Statistiche aggiornate a Nairobi 2021.\"\nFemminili.\n\"Statistiche aggiornate a Nairobi 2021.\""}
{"id": "2468981", "revid": "599013", "url": "https://it.wikipedia.org/wiki?curid=2468981", "title": "Stracciata", "text": "La stracciata \u00e8 un latticino fresco a pasta filata originario del Molise, di forma appiattita a striscia larga di circa 4-5 cm, spessa circa 1 cm e ripiegata su s\u00e9 stessa in maniera uniforme o a filo intrecciato, prodotto con latte vaccino.\nTipologie.\nLa stracciata \u00e8 prodotta nei comuni di Agnone, Capracotta, Carovilli e Vastogirardi con il latte ottenuto da bovini di razze locali, per lo pi\u00f9 tenute al pascolo ed alimentate con foraggi; il latte della mungitura serale e mattutina viene riscaldato in caldaia stagnata, ad una temperatura variabile di 36\u00b0/38\u00b0 Celsius, a seconda delle condizioni climatiche.\nPreparazione.\nAl latte si aggiunge sale da cucina, il siero-innesto \"zizza\", preparato con il siero acido della lavorazione del giorno precedente ed il caglio, per lo pi\u00f9 in polvere, lasciando cagliare per circa 20-30 minuti. La cagliata viene quindi rotta in pezzi grandi quanto un chicco di mais e lasciata raffreddare per una o due ore. Infine si allontana parte del siero, poi utilizzato per la ricotta, e la cagliata viene lasciata precipitare e riposare sottosiero per circa 90 minuti. Successivamente la pasta viene prelevata, poggiata sul tavolo spersore \"tagliata\" e lasciata acidificare ulteriormente fino al punto ottimale: ogni tanto il casaro ne valuta la maturazione, saggiandone la consistenza fra le dita e provando la filatura con una piccola aliquota messa su di un grosso cucchiaio di legno ed immerso in acqua bollente.\nQuando la pasta ha raggiunto la giusta maturazione, viene ulteriormente \"triturata\", messa nel mastello di legno di faggio o di cerro e vi si versa acqua quasi bollente (90 \u00b0C).\nLa pasta viene lavorata con una paletta di legno (\"ammassata\"), con movimenti di stiratura, di pressione e modellata con le mani. Dopo circa 10 minuti di filatura, la pasta viene formata in lunghe strisce di forma larga e appiattita, rassodata in acqua fredda e poi messa in salamoia.\nSuccessivamente la striscia viene \"porzionata\", stracciando pezzi della lunghezza di circa 50 cm, che poi vengono confezionati ripiegandoli tre volte su se stessi, in pezzature di circa 400-500 g, da consumarsi entro pochi giorni. La stracciata \u00e8 prodotta in tutti i periodi dell'anno anche se particolarmente apprezzata \u00e8 quella prodotta nei mesi estivi quando gli animali sono condotti nei verdi pascoli molisani.\nPur utilizzando materiali ed attrezzature tradizionali (quali caldaia in rame stagnato, mastello di legno, tavolo in legno o in acciaio) l'osservanza delle norme di buona prassi igienica e/o di precisi piani di autocontrollo, consentono di contenere adeguatamente le contaminazioni di processo. Inoltre, l'acidificazione della cagliata e soprattutto il processo di filatura in acqua ad alta temperatura (90 \u00b0C), consentono di raggiungere circa 64-65 \u00b0C al cuore della pasta, con un ulteriore abbattimento della flora microbica contaminante.\nStoria.\nLa stracciata trae la sua denominazione dal gesto di \"stracciare\" in pezzi la striscia di pasta filata, lunga e piatta. Essa \u00e8 nata nelle terre dell'alto Molise e si \u00e8 caratterizzata soprattutto in Agnone, fin dagli inizi del secolo. Era in uso, a quei tempi, svolgere le feste e particolarmente quelle nuziali, con ricevimenti casalinghi nei quali, tra le altre cose, non mancava mai il pane con prosciutto e stracciata: quest'ultima, per la sua forma lunga e piatta, ben si adagiava sul letto del pane.\nCucina.\nLa stracciata viene consumata soprattutto al naturale, accompagnata da prosciutto crudo e olio o in insalate, non oltre cinque giorni dalla produzione.\nRiconoscimenti.\nLa stracciata non viene commercializzata nel Lazio, ma il Papa si rifornisce di prodotti caseari molisani, tra cui la stracciata, dal caseificio molisano di Franco Di Nucci (vincitore del premio \"Formaggio dell\u2019Anno 2017\"): essa \u00e8 dunque un punto di riferimento importante per il men\u00f9 del Papa e per la Citt\u00e0 del Vaticano."}
{"id": "2468987", "revid": "298229", "url": "https://it.wikipedia.org/wiki?curid=2468987", "title": "IAAF World Junior Championships in Athletics", "text": ""}
{"id": "2468994", "revid": "903399", "url": "https://it.wikipedia.org/wiki?curid=2468994", "title": "Fernando Reges", "text": "Caratteristiche tecniche.\n\u00c8 soprannominato \"O Polvo\" (il polpo) per la grande quantit\u00e0 di palloni che recupera durante ogni sua partita. Abbina, inoltre, le sue doti fisiche ad ottime qualit\u00e0 tecniche. Preciso nei passaggi, riesce quasi sempre a cercare la profondit\u00e0 per i compagni d'attacco, ed in pi\u00f9 ha grande forza fisica. Si \u00e8 adattato con l'allenatore Villas Boas, a giocare nel 4-3-3 come centrale di centrocampo.\nSi \u00e8 definito un numero 6, un mediano.\nCarriera.\nClub.\nFernando Reges ha firmato nel 2007 un contratto della durata di 5 anni con il Porto per esser poi subito girato in prestito all'Estrela Amadora. Nella stagione 2008-2009 ritorna al Porto, allenato da Jesualdo Ferreira, con il quale si aggiudica il campionato portoghese.\nNel 2010-2011, con Andr\u00e9 Villas-Boas in panchina, vince campionato, Coppa del Portogallo, Supercoppa del Portogallo e Europa League, centrando il \"treble\". In quella stagione si mette in luce come uno dei talenti pi\u00f9 fulgidi d'Europa. In sei stagioni con il Porto totalizza globalmente 237 presenze e 6 reti, vincendo anche 4 campionati, 3 coppe e 4 supercoppe in ambito nazionale, oltre alla gi\u00e0 citata Europa League.\nIl 25 giugno 2014 viene acquistato dal Manchester City per 15 milioni di euro. Con i \"Citizens\" vince la Football League il 28 febbraio 2016, battendo in finale il ai tiri di rigore; nella stessa stagione giunge in semifinale di Champions League, dove realizza uno sfortunato autogol al Bernab\u00e9u contro il nella gara di ritorno, terminata 1-0 per gli spagnoli, poi vincitori del trofeo. In tre anni al City gioca complessivamente 102 partite, segnando 4 reti.\nIl 4 agosto 2017 viene ceduto al , con cui firma un contratto triennale, in cambio di 5.25 milioni di euro. Vince il titolo turco nella prima stagione con il club di Istanbul e bissa il successo l'anno dopo, quando ottiene con i compagni di squadra il \"double\" in virt\u00f9 della vittoria della Coppa di Turchia.\nIl 12 luglio 2019 si accasa al , per 4.5 milioni di euro, con cui firma un contratto triennale. Il 21 agosto del 2020 vince la sua seconda Europa League (la prima in maglia andalusa), battendo in finale l' per 3-2.\nNazionale.\nReges ha collezionato 3 presenze con la nazionale Under-20 brasiliana al campionato sudamericano Under-20 del 2007.\nNel dicembre 2013 \u00e8 diventato cittadino portoghese e ha dichiarato di essere disponibile a giocare con la nazionale portoghese.\nStatistiche.\nPresenze e reti nei club.\n\"Statistiche aggiornate al 16 maggio 2021.\""}
{"id": "2468996", "revid": "290948", "url": "https://it.wikipedia.org/wiki?curid=2468996", "title": "Cromatografia di permeazione su gel", "text": ""}
{"id": "2468997", "revid": "729019", "url": "https://it.wikipedia.org/wiki?curid=2468997", "title": "Sam e Rosario Maceo", "text": "Salvatore (\"Sam\") e Rosario (\"Papa Rose\") Maceo sono stati due criminali italiani naturalizzati statunitensi.\nNati a Palermo verso la fine del XIX secolo, si trasferirono negli Stati Uniti nel 1910, stabilendosi a Galveston (Texas). Furono particolarmente attivi da periodo del Proibizionismo fino agli anni cinquanta: in quel periodo essi gestivano soprattutto night club e casin\u00f2 illegali."}
{"id": "2469000", "revid": "290948", "url": "https://it.wikipedia.org/wiki?curid=2469000", "title": "Cromatografia di esclusione dimensionale", "text": ""}
{"id": "2469020", "revid": "373458", "url": "https://it.wikipedia.org/wiki?curid=2469020", "title": "Sam Maceo", "text": ""}
{"id": "2469021", "revid": "373458", "url": "https://it.wikipedia.org/wiki?curid=2469021", "title": "Rosario Maceo", "text": ""}
{"id": "2469024", "revid": "729019", "url": "https://it.wikipedia.org/wiki?curid=2469024", "title": "Grand Cayman", "text": "Grand Cayman \u00e8 la maggiore delle tre isole che compongono il territorio britannico d'oltremare delle Isole Cayman. Ha una superficie di 196 km\u00b2 ed ospita la capitale George Town. Il territorio dell'isola comprende 6 dei 7 distretti caymaniani.\nGeografia.\nL'isola \u00e8 pianeggiante, il punto pi\u00f9 elevato raggiunge solo i 18 m s.l.m., in una riserva naturale nel nord dell'isola chiamata \"Mastic Trail\".\nUna delle caratteristiche dell'isola \u00e8 la mancanza di acqua dolce, infatti non esistono laghi o torrenti e tutta l'acqua utilizzata dalla popolazione proviene da bacini o dalla desalinizzazione di quella marina. La mancanza di corsi d'acqua che sfociano nel mare \u00e8 uno dei motivi che conferiscono alle acque dell'isola un'elevata trasparenza e chiarezza.\nLa parte orientale dell'isola \u00e8 quella meno sviluppata dal punto di vista urbanistico.\nLa flora dell'isola \u00e8 caratterizzata dalla presenza di una vasta foresta, all'interno della quale le specie caratteristiche sono la Sideroxylon foetidissimum e la Terminalia eriostachya.\nLa fauna, oltre alla presenza di molte specie di pesci, \u00e8 caratterizzata dalle tartarughe verdi marine, dall'iguana blu e dalla cotorra.\nDemografia.\nSull'isola di Grand Cayman vive circa il 95% della popolazione caymaniana.\nEconomia.\nBanche offshore.\nCi sono poco meno di 600 banche e societ\u00e0 fiduciarie a Grand Cayman, tra cui filiali di 43 delle 50 pi\u00f9 grandi banche del mondo (al 2010). A causa di questa grande presenza finanziaria sull'isola, le banche, gli investimenti e le assicurazioni guidano l'economia di Grand Cayman.\nTurismo.\nUn'importante risorsa economica dell'isola \u00e8 il turismo: oltre alla bellezza dei luoghi e delle acque \u00e8 rinomata anche per essere una meta degli appassionati di immersioni. Una delle maggiori attrattive \u00e8 la famosissima \"Seven Mile Beach\", una spiaggia di fine sabbia bianca corallina situata nel lato occidentale dell'isola. Questa \u00e8 la principale attrattiva di Grand Cayman, infatti la zona circostante \u00e8 quella pi\u00f9 massicciamente sfruttata in chiave turistica grazie alla presenza di numerosi alberghi di lusso. La spiaggia, gi\u00e0 vittima dell'erosione (a discapito del nome la sua lunghezza attuale \u00e8 di circa 5,5 miglia, ovvero poco meno di 9 km) \u00e8 stata gravemente danneggiata dal passaggio dell'uragano Ivan nel 2004. L'uragano ha inoltre lesionato circa l'80% degli edifici e ha provocato la morte (diretta o per cause ad esso correlate) di 2 persone.\nNel distretto di Wast Bay \u00e8 presente un allevamento di tartarughe marine, queste vengono allevate soprattutto per la loro carne, in modo tale da non mettere a rischio la popolazione di tartarughe che popola le acque della zona. Alcune delle tartarughe d'allevamento vengono anche liberate in mare per ripopolare le zone marine. L'allevamento \u00e8 anche un'attrazione turistica poich\u00e9 permette ai visitatori di ammirare rari esemplari di iguana e coccodrilli americani, altre due specie caratteristiche della fauna locale.\nUn altro luogo di grande interesse \u00e8 Stingray City (il termine stingray \u00e8 utilizzato nella lingua inglese per indicare le razze della famiglia Dasyatidae), situata poco oltre la punta settentrionale di Grand Cayman. Si tratta di un insieme di banchi di sabbia dai quali si possono ammirare con grande facilit\u00e0 tutte le specie marine che popolano le acque dell'isola; in particolare i turisti sono attratti dalla possibilit\u00e0 di nuotare e interagire con le numerose razze che vivono in quel tratto di mare.\nNella parte meridionale, nel distretto di Bodden Town, sorge la casa storica di Pedro St. James (chiamata anche Pedro Castle), uno dei luoghi storici pi\u00f9 importanti delle Cayman, proprio in questa luogo venne presa la decisione di formare per la prima volta un'assemblea legislativa ed \u00e8 quindi considerata il luogo natale della democrazia nelle Isole Cayman. La struttura \u00e8 inoltre l'edificio pi\u00f9 antico esistente al giorno d'oggi sull'isola (risale al 1780) ed \u00e8 uno dei segni caratteristici di Bodden Town, la prima capitale delle Cayman.\nAl centro dell'isola passa la \"Mastic Trail\", un sentiero che attraversa la foresta che ricopre l'intera isola.\nTrasporti.\nL'isola \u00e8 raggiungibile grazie ad un aeroporto (Owen Roberts International Airport) servito dalle maggiori compagnie aeree nordamericane (Air Canada, American Airlines, Continental Airlines, Delta Air Lines, Northwest Airlines, US Airways), dalla British Airways e dalla Cayman Airways, la compagnia di bandiera."}
{"id": "2469044", "revid": "363629", "url": "https://it.wikipedia.org/wiki?curid=2469044", "title": "Obiettivi Canon EF 200mm", "text": "L'obiettivo EF 200mm \u00e8 un teleobiettivo prodotto da Canon Inc.. L'obiettivo ha un attacco EF ed \u00e8 quindi compatibile con macchine fotografiche reflex della serie EOS.\nCanon attualmente produce due ottiche con lunghezza focale fissa di 200mm:\nL'obiettivo EF 200mm f/1.8, introdotto nel novembre 1988, fu il 200mm fisso con attacco EF prodotto da Canon. Era una lente estremamente luminosa (il 200mm pi\u00f9 luminoso mai commercializzato) di notevoli dimensioni e di color bianco sporco. Nel 2004 fu terminata la produzione di quest'ottica, per essere in seguito sostituito dall'EF 200mm f/2L IS USM, annunciato il 15 ottobre 2007 e commercializzato a partire da aprile 2008.\nIl 200mm f/2.8L USM \u00e8 un obiettivo di fascia pi\u00f9 bassa e meno luminoso rispetto al 200mm f/2, ma notevolmente meno costoso. La prima versione di quest'ottica venne introdotta nel dicembre 1991 era dotata di una paraluce incorporato (analogamente a quello dell'EF 300mm f/4L IS USM). In seguito, alcuni anni pi\u00f9 tardi, venne rimpiazzato dal \"mark II\" e quindi non pi\u00f9 prodotto a partire dal marzo del 1996. Il mark II \u00e8 similare al primo modello, ma ha in dotazione un paraluce standard, con attacco a baionetta ed \u00e8 tuttora (gennaio 2014) in produzione. Quest'obiettivo risulta essere l'obiettivo Canon serie L meno costoso dopo lo zoom EF 70-200 f/4. Questo inoltre supera il Canon EF 70-200 f/2.8 in qualit\u00e0 ottica per un leggero margine, a confronto del quale \u00e8 anche pi\u00f9 leggero e meno costoso, ma tutto ci\u00f2 a scapito della versatilit\u00e0 dello zoom e della presenza stabilizzatore. Come tutti gli obiettivi serie L. esso \u00e8 inoltre dotato di un USM ad anello che permette la messa a fuoco manuale anche l'autofocus inserito.\nTutti i 200mm fissi Canon sono compatibili con i moltiplicatori Canon Extender EF e quando vengono impiegati su un corpo macchina con fattore di moltiplicazione 1,6x, si ottiene un campo visivo equivalente a un ipotetico 320mm montato sul pieno formato, facendo di questo obiettivo un'ottica compatta e allo stesso tempo lunga."}
{"id": "2469050", "revid": "406204", "url": "https://it.wikipedia.org/wiki?curid=2469050", "title": "Il buon soldato \u0160vejk", "text": ""}
{"id": "2469051", "revid": "406204", "url": "https://it.wikipedia.org/wiki?curid=2469051", "title": "Il buon soldato Sveijk", "text": ""}
{"id": "2469056", "revid": "339392", "url": "https://it.wikipedia.org/wiki?curid=2469056", "title": "Stilly e lo specchio magico", "text": ""}
{"id": "2469061", "revid": "297745", "url": "https://it.wikipedia.org/wiki?curid=2469061", "title": "Piscina di Frezzeria", "text": ""}
{"id": "2469063", "revid": "393542", "url": "https://it.wikipedia.org/wiki?curid=2469063", "title": "Campo di concentramento di Coreglia Ligure", "text": ""}
{"id": "2469066", "revid": "339392", "url": "https://it.wikipedia.org/wiki?curid=2469066", "title": "Un mondo di magia", "text": ""}
{"id": "2469079", "revid": "1573940", "url": "https://it.wikipedia.org/wiki?curid=2469079", "title": "Jean de Montluc", "text": "Biografia.\nFratello del maresciallo di Francia Biagio di Montluc, venne appoggiato da Margherita d'Angoul\u00eame ed entr\u00f2 al servizio di Francesco I di Francia. Dopo essere stato vescovo di Condom, arcivescovo di Bordeaux (1550, non confermato), divenne vescovo di Valence nel 1553.\nIn qualit\u00e0 di diplomatico, nel 1542 fu ambasciatore a Venezia, sostituendo il vescovo Guillaume Pellicier, richiamato in Francia.\nDiscendenza.\nSuo figlio naturale Jean de Montluc de Balagny fu a sua volta Maresciallo di Francia. "}
{"id": "2469082", "revid": "307923", "url": "https://it.wikipedia.org/wiki?curid=2469082", "title": "Diocesi di Valenza", "text": ""}
{"id": "2469083", "revid": "92723", "url": "https://it.wikipedia.org/wiki?curid=2469083", "title": "Vescovo di Valenza", "text": ""}
{"id": "2469095", "revid": "228587", "url": "https://it.wikipedia.org/wiki?curid=2469095", "title": "Sovrani di Niue", "text": "Questo articolo \u00e8 una lista dei monarchi di Niue, isola del Pacifico, stato associato alla Nuova Zelanda dal 19 ottobre 1974.\nIl titolo del sovrano di Niue \u00e8 \"Patu-iki\". Ecco la lista:\nCon l'istituzione del protettorato britannico sotto la forma di annessione alla Nuova Zelanda, come parte delle isole Cook, l'11 giugno 1901, sull'isola venne istituito un commissario residente ed il regno tradizionale cess\u00f2 di esistere. Il titolo di Commissario residente venne sostituito nel 1974 dal Rappresentante neozelandese, sostituito infine dalla figura dell'Alto Commissario, nel 1993."}
{"id": "2469102", "revid": "121496466", "url": "https://it.wikipedia.org/wiki?curid=2469102", "title": "Monte Carlo Masters 2007", "text": "Il Monte Carlo Masters 2007 \u00e8 stato un torneo di tennis giocato sulla terra rossa. \u00c8 stata la 101\u00aa edizione del Monte Carlo Masters, che fa parte della categoria ATP Masters Series nell'ambito dell'ATP Tour 2007. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 14 al 22 aprile 2007.\nCampioni.\nSingolare.\n Rafael Nadal ha battuto in finale Roger Federer 6\u20134, 6\u20134\nDoppio.\n Bob Bryan / Mike Bryan hanno battuto in finale Julien Benneteau / Richard Gasquet 6\u20132, 6\u20131"}
{"id": "2469111", "revid": "599013", "url": "https://it.wikipedia.org/wiki?curid=2469111", "title": "Carlos Martins", "text": "Caratteristiche tecniche.\nCentrocampista centrale, nel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nCarlos Martins inizia nelle giovanili dello Sporting Lisbona la propria carriera. All'et\u00e0 di 19 anni passa alla Campomaiorense dove oltre a 27 presenze realizza anche 1 gol. Torna allo Sporting Lisbona e nel 2002-2003 non colleziona nemmeno 1 presenza. Va in prestito all'Acad\u00e9mica e nel 2004 torna nuovamente a Lisbona per restarci fino al 2007. In 3 anni mette insieme 75 presenze e 10 reti. Nella stagione 2007/2008 passa al Recreativo de Huelva, in Spagna, e l\u00ec abbina a 32 presenze ben 6 reti. Infine nella stagione 2008-2009 torna in Portogallo, questa volta con la maglia del Benfica. Nell'agosto 2011 passa in prestito al club spagnolo del Granada.\nIl 4 agosto 2012, dopo essere rientrato dal prestito al Granada, firma il rinnovo di contratto col Benfica fino al 2016 con una clausola rescissoria di 20 milioni di euro.\nPer la stagione 2013/2014 viene relegato alla seconda squadra, il Benfica B, militante nella Segunda Liga. Il 19 settembre 2014 rescinde il suo contratto con il Benfica.\nNel mercato invernale del 2015 viene acquistato dal Belenenses."}
{"id": "2469115", "revid": "3115", "url": "https://it.wikipedia.org/wiki?curid=2469115", "title": "Un cielo radioso", "text": " \u00e8 un manga scritto e disegnato dal mangaka giapponese Jir\u014d Taniguchi.\n\u00c8 stato pubblicato per la prima volta in Giappone nel 2005 ad opera della Sh\u016beisha. Nel 2008 la Coconino Press ne ha realizzato una versione italiana, con senso di lettura occidentale.\nTrama.\nAvviene un drammatico incidente nella notte. Kazuhiro Kubota, onesto lavoratore e padre di famiglia, investe per una tragica fatalit\u00e0 con il suo furgone il giovane Takuya Onodera. La corsa in ospedale si rivela del tutto inutile per Kazuhiro, che perde la vita.\nIl suo spirito si risveglia per\u00f2 nel corpo di Takuya, sopravvissuto per miracolo e risvegliatosi dopo un periodo di coma. La seconda possibilit\u00e0 concessagli misericordiosamente convince l'uomo a rimediare a tutti gli errori della sua vita mortale, primo fra tutti la scarsa presenza in famiglia, dovuta ad eccessiva abnegazione al lavoro, e il terrore di non aver saputo manifestare nel migliore dei modi il proprio incondizionato affetto nei confronti della moglie Michiko e della figlia Tomomi.\nKazuhiro ha solamente pochi giorni per ritrovare la pace con se stesso e con i propri rimorsi, prima che lo spirito di Takuya torni a rivendicare il possesso del suo legittimo corpo."}
{"id": "2469117", "revid": "393542", "url": "https://it.wikipedia.org/wiki?curid=2469117", "title": "Campo di transito di Fossoli", "text": ""}
{"id": "2469120", "revid": "324090", "url": "https://it.wikipedia.org/wiki?curid=2469120", "title": "Lidi ferraresi", "text": ""}
{"id": "2469127", "revid": "36426", "url": "https://it.wikipedia.org/wiki?curid=2469127", "title": "Servo di Maria", "text": ""}
{"id": "2469136", "revid": "123990466", "url": "https://it.wikipedia.org/wiki?curid=2469136", "title": "Giulio Peranzoni", "text": "Biografia.\nNato a Milano, Giulio Peranzoni ha lavorato come fumettista e illustratore per i pi\u00f9 importanti quotidiani a tiratura nazionale (la Repubblica, Corriere della Sera, l'Unit\u00e0) e per diverse agenzie pubblicitarie. Ha al suo attivo anche numerose collaborazioni con case editrici nel settore dei libri educativi e per ragazzi. Oltre all'attivit\u00e0 di illustratore si dedica anche alla pittura e alla scultura. Dal 2001 vive e lavora a Massa Carrara.\nHa insegnato presso l'Istituto Europeo di Design (IED), presso la Scuola del Fumetto di Milano e presso la Scuola superiore d'Arte applicata all'Industria del Castello Sforzesco e al Liceo artistico \"Russoli\" di Pisa.\nDal 1992 al 1998 \u00e8 stato presidente dell'Associazione illustratori.\nNel 2010 ha pubblicato per l'e-publisher Area51 l'e-book \"E-DRAWING\" in cui descrive le nuove tipologie di illustrazioni digitali nell'ambito dell'editoria elettronica. Una dettagliata analisi dello sviluppo del nuovo mercato editoriale e della nuova percezione visiva dei nativi digitali. Dal 2012 ha portato il disegnare dal vivo nell'ambito teatrale con due spettacoli di impegno civile (Giovanni e Nori e i Carnefici) in collaborazione con il giornalista Daniele Biacchessi. Nel 2015 ha progettato ed editato un nuovo prodotto editoriale: il livebook, un dvd in cui il reading del testo dal vivo viene interpretato con la registrazione dal vivo delle immagini disegnate e con una base musicale di vari musicisti. Nel 2016 in collaborazione come aiuto regista sempre con Daniele Biacchessi ha prodotto il film \"il sogno di Fausto e Iaio\", in cui la maggioranza dei disegni inseriti nella narrazione sono stati registrati in LDP (live digital painting). Nel 2017 sempre con Daniele Biacchessi, pubblica il film \"Una generazione scomparsa\" dove racconta i crimini fascisti argentini durante la dittatura del 1978: trentamila desaparecidos, voli della morte, crimini contro l'umanit\u00e0 durante i campionati del mondo di calcio del 1978. Film interamente eseguito con le illustrazioni in LDP e animazioni che ha avuto un grande successo anche internazionale. Nel 2019 edita un nuovo film sempre in collaborazione con Daniele Biacchessi: L'altra America di Woody Guthrie. Un film interamente disegnato con illustrazioni in divenire della vita di Woddy Guthrie e sul suo impegno civile e sociale. Nel 2020 edita , sempre con Biacchessi, il film \"L'Italia liberata\" un lungometraggio sulla storia della Resistenza Italiana tratto dall'omonimo libro, in cui i disegni sono i protagonisti delle vicende rappresentate.\nDai primi mesi del 2020 inizia a disegnare le gesta dei partigiani con i fumetti e con video multimediali. Un progetto che ha lo scopo di utilizzare i linguaggi delle nuove generazioni per passare la memoria della Resistenza."}
{"id": "2469148", "revid": "36426", "url": "https://it.wikipedia.org/wiki?curid=2469148", "title": "Castel Delfino", "text": "Il castel Delfino sorgeva su una collinetta lungo la strada che da Giovo Ligure porta a Pontinvrea in provincia di Savona. Di esso non restano che pochi ruderi appena affioranti dal terreno.\nStoria e descrizione.\nAll'inizio del XIII secolo fu il marchese Delfino del Bosco ad erigere una prima torre d'avvistamento lungo la strada che dalla costa permetteva il raggiungimento del Basso Piemonte attraverso il colle del Giovo. Il successivo castello che fu edificato dallo stesso marchese \u00e8 circondato da una locale leggenda sul suo abbattimento che poco dopo si verific\u00f2 ad opera dei soldati genovesi. La tradizione racconta che alla morte di Delfino del Bosco, durante una battaglia, la vedova fu costretta al matrimonio con Ugone Del Carretto che occup\u00f2 il castello.\nDurante il banchetto di nozze, l'attenzione della castellana fu per\u00f2 rivolta ad un giovane cantastorie, nel mentre di una esibizione canora, che fece infuriare il neo marito Ugone e che lo port\u00f2 ad uccidere il giovane. Seppellito dal padre nel convento, l'uccisione fu vista dagli abitanti del castello come segno di sventura e di premonizione a qualche gravoso episodio. Poco tempo dopo il maniero fu assediato dalle truppe genovesi che lo espugnarono con danni e scontri dove perirono, tra gli altri, gli stessi castellani Ugone Del Carretto e la moglie Giovanna.\nAttualmente del castello non rimane quasi nulla. I pochi resti visibili riguardano i basamenti di una torre centrale circondata da alcuni edifici pi\u00f9 bassi, il tutto circondato da mura. L'area interessata dai ruderi \u00e8 modesta e occupa una estensione massima di circa metri 30 x 15. All'esterno si scorge il segno di alcuni terrapieni probabilmente sormontati in origine da palizzate in legno, materiale con il quale doveva essere costituito gran parte del fortilizio."}
{"id": "2469156", "revid": "599013", "url": "https://it.wikipedia.org/wiki?curid=2469156", "title": "Chiesa di San Giuseppe (Ragusa Ibla)", "text": "La chiesa di San Giuseppe \u00e8 situata a Ragusa Ibla in piazza Pola (l'antica Piazza Maggiore) e sorge sui resti della chiesa di San Tommaso andata completamente distrutta nel terremoto del 1693.\nL'opera, attribuita a Rosario Gagliardi, rappresenta insieme al Duomo di San Giorgio, uno dei gioielli del barocco siciliano.\nStoria.\nLa storia della chiesa di San Giuseppe cammina di pari passo con quella del monastero di San Benedetto.\nQuest'ultimo fu costruito grazie alla donazione del barone di Buscello Don Carlo Giavanti che, originario di Noto, per le volont\u00e0 testamentarie della moglie, la nobildonna ragusana Violante Castilletti, trasform\u00f2 il palazzo dove abitava in convento.\nSebbene nata attorno al 1590, nella Sacra Visita del 1621 non viene citata probabilmente perch\u00e9 annessa al monastero, mentre quella del 1654 riporta un cenno che forse si riferisce all'altra chiesa di San Giuseppe.\nAlcuni studiosi locali negano per\u00f2 questa teoria ovvero la presenza di due chiese di San Giuseppe avvalorando invece l'ipotesi che una chiesetta, esistente sin dal 1543, assumesse rilievo solo dopo l'unione con il convento costruito con il donativo del 1590.\nCon il terremoto del 1693 la chiesa e il relativo convento andarono quasi interamente distrutti.\nI primi lavori di ricostruzione iniziarono nel 1701 e proseguirono fino al 1705. Altri lavori poi si registrarono fra il 1723 e il 1737, mentre nel 1756 avvenne l'occupazione dei fabbricati della chiesa di San Tommaso (ormai trasferita altrove) che la portarono alla versione attuale.\nTra il 1756 e il 1760 il progetto rococ\u00f2 sostitu\u00ec quello barocco. Questo passaggio port\u00f2 a una chiesa di San Giuseppe di nuovo stampo somigliante per certi tratti a San Giorgio e per altri alla vicina chiesa della Madonna del Carmine.\nDescrizione.\nIl prospetto della chiesa presenta elementi architettonici che ricordano quelli della chiesa di San Giorgio.\nLa facciata convessa, di stile composito, \u00e8 suddivisa in tre ordini. Il primo ordine \u00e8 caratterizzato da quattro colonne e due semipilastri corinzi, un portale con arco semicircolare sovrastato da eleganti sculture e quattro statue che raffigurano Santa Gertrude, Sant'Agostino, San Gregorio e Santa Scolastica.\nNel secondo ordine troviamo una finestra al centro, con arco semicircolare sovrastato da sculture, quattro colonne e due semipilastri con sculture ioniche, due volute e due statue raffiguranti San Mauro e San Benedetto.\nInfine il terzo ordine, nato da un timpano spezzato dell'ordine precedente, presenta tre cellette campanarie con ringhiere panciute arricchite da volute e decorazioni.\nSul campanile trovano posto tre campane di cui la prima, che \u00e8 la pi\u00f9 grande, \u00e8 impreziosita da un San Giuseppe del 1857 mentre le altre sono del 1844.\nL'interno della chiesa.\n \nL'interno, a forma ovale (analogo a quello della vicina chiesa di Santa Maria Valverde), \u00e8 scandito da paraste con capitelli ionici.\nLe tribune di legno con grate permettevano alle suore di assistere alle funzioni religiose.\nGli altari, cinque in tutto, sono realizzati in pietra e decorati con vetro dipinto il cui effetto cromatico \u00e8 tale da farlo sembrare marmo.\nAffreschi e dipinti.\nNell'atrio sono presenti due nicchie, quella di destra contenente una statua in cartapesta raffigurante \"San Benedetto\" e quella di sinistra contenente una statua seicentesca in argento a sbalzo di \"San Giuseppe con Bambino Ges\u00f9\" circondato da Angeli che lodano il Signore.\nLa parete destra \u00e8 arricchita da due dipinti di Tommaso Pollace, entrambi del 1802, raffiguranti rispettivamente \"Santa Gertrude Monaca\" e l'\"Abate San Benedetto\".\nA sinistra, sempre del Pollace, \u00e8 custodito un dipinto raffigurante \"San Mauro Abate\" del 1805, e un altro raffigurante la \"Trinit\u00e0\", opera di Giuseppe Crestadoro del 1801.\nSull'altare centrale \u00e8 posto un quadro raffigurante la \"Sacra Famiglia\" dipinto dal ragusano Matteo Battaglia nel 1775. Alcuni hanno ribattezzato l'opera con il nome di \"Madonna delle ciliegie\" per via del fatto che la Madre offre a Ges\u00f9 delle ciliegie contenute nel grembiule.\nI temi della \"Gloria di San Giuseppe e di San Benedetto\" affrescano la volta per opera di Sebastiano Lo Monaco realizzati sull'apparato decorativo in stucco opera dei maestri Gioacchino Gianforma di Palermo, Agrippino Maggiore di Mineo e Giuseppe Cultrera di Licodia nel 1793.\nMolto particolare il disegno della pavimentazione ottenuto con l'alternanza di calcare indigeno bianco e pietra pece nera combinati con piastrelle ceramiche policrome a motivi floreali.\nLa chiesa \u00e8 ricca di argenterie e paramenti sacri come il baldacchino dei primi dell'Ottocento in velluto cremisi e raso bianco con ricami in oro che, nelle solennit\u00e0 \u00e8 posto sull'altare maggiore, e l'altare in legno bianco con rifiniture in oro.\nIn seguito al terremoto del 1693 \u00e8 probabile sia stato trafugato (o forse distrutto) un dipinto raffigurante \"San Giuseppe\", opera documentata del Paladini.\nLa fortuna di questa chiesa deriv\u00f2 dai benefici (vedi il donativo del 1590) e dalle importanti propriet\u00e0 assegnate, tra esse degne di menzione il feudo Badia-Carnesale noto anche come San Giuseppe.\nTuttavia l'avvento del Regno, l'emanazione a relativa applicazione delle leggi eversive circa l'alienazione al demanio dei beni appartenenti agli ordini monastici, port\u00f2 ad uno smembramento dei beni posseduti e alla soppressione del monastero.\nInfatti una parte di esso fu venduta a privati, e l'altra parte fu ceduta al Comune di Ragusa che in seguito vi insedi\u00f2 i propri uffici.\nMonastero.\nMonastero di San Giuseppe delle religiose Benedettine.\nNel 2011, in occasione del quarto centenario della fondazione, su iniziativa delle monache benedettine dell'Adorazione Perpetua del Santissimo Sacramento, \u00e8 stato istituito il:"}
{"id": "2469186", "revid": "830939", "url": "https://it.wikipedia.org/wiki?curid=2469186", "title": "Jacopo Nardi", "text": "Biografia.\nFu seguace di Girolamo Savonarola e avversario dei Medici. Durante la restaurazione della Repubblica fiorentina ricopr\u00ec cariche importanti, ma con il rientro dei Medici (1530), dovette abbandonare la citt\u00e0 riparando prima a Livorno e poi a Venezia.\nScrisse canti carnascialeschi, commedie e, nella maturit\u00e0, opere di storia e erudizione. Si ispir\u00f2 ai valori di libert\u00e0 di Machiavelli e fu amico di Benedetto Varchi. La citt\u00e0 di Firenze gli ha dedicato una strada."}
{"id": "2469188", "revid": "36426", "url": "https://it.wikipedia.org/wiki?curid=2469188", "title": "Iacopo Nardi", "text": ""}
{"id": "2469211", "revid": "124643816", "url": "https://it.wikipedia.org/wiki?curid=2469211", "title": "Bill Robinson", "text": "Conosciuto come eclettico danzatore di tip tap, capace di sviluppare un personalissimo stile, lavor\u00f2 negli anni trenta nel cinema a fianco della bambina prodigio Shirley Temple.\nAttore a Broadway, \"star\" all\"'Hoofer's Club\" di Harlem, artista di vaudeville al \"Cotton Club\" in un periodo in cui i personaggi \"neri\" venivano interpretati da attori bianchi con il viso truccato di nerofumo e labbra dipinte di rosso, fu negli anni venti un esponente della Harlem Renaissance in lotta contro la segregazione razziale.\nBiografia.\nRe del tip tap.\nIl soprannome del \"re del tip tap\" - \"Bojangles\" - \u00e8 citato solo incidentalmente in una canzone country - \"Mr. Bojangles\" - divenuta un \"evergreen\" ed entrata stabilmente nel repertorio di diversi artisti, fra cui Bob Dylan, Robbie Williams e Nitty Gritty Dirt Band. Di tale canzone, scritta nel 1968 dal cantautore country Jerry Jeff Walker, era protagonista un \"performer\" di strada di New Orleans, un senzatetto soprannominato appunto \"Mr. Bojangles\", conosciuto in carcere.\nLa figura di Robinson \u00e8 stata rievocata nel film televisivo del 2000 \"Bojangles\", del regista Joseph Sargent, e con l'interpretazione nel ruolo di \"Bojangles\" di Gregory Hines, candidato come migliore attore ai Premi Emmy 2001.\nChe si esibisse nel teatro di una piccola citt\u00e0 o in una grande sala di Broadway, Robinson dava sempre il meglio di s\u00e9, con un entusiasmo che seduceva il pubblico che lo vedeva recitare. Acclamato per il suo stile personale, innovatore e complesso, impersonava la noncuranza e l'eleganza insieme.\nUsava dire che, in America, le buone maniere ed un comportamento educato possono condurre dove neanche il denaro pu\u00f2, qualsiasi sia il colore della pelle.\nPrimi anni.\nOriginario della Virginia, Robinson era nato da Maxwell, venditore di macchine, e da Maria Robinson, cantante di un coro, e fu cresciuto da una nonna dopo la prematura perdita dei genitori, ma i dettagli riguardo ai suoi anni giovanili sono legati essenzialmente a leggende molte delle quali perpetuate dallo stesso Robinson.\nSosteneva che il suo nome proprio di battesimo fosse \"Luther\" (un nome che non gli piaceva). Avrebbe proposto cos\u00ec al fratello minore Bill di cambiare con lui il suo nome. Nonostante il rifiuto di questi, Robinson decise di adottare Bill come primo nome. Il suo piatto preferito dell'infanzia era il pollo con i cereali.\nA sei anni di et\u00e0, Robinson per guadagnarsi di che vivere inizi\u00f2 l'attivit\u00e0 di cantante-ballerino (\"hoofer\") in giardini di locali dove si consumava birra. Saltando pari pari gli studi, nel 1886 si un\u00ec alla compagnia teatrale Mayme Remington attiva a Washington (DC), iniziando con questa una tourn\u00e9e. Fu in questo periodo che assunse il soprannome di \"Bojangles\".\nNel 1891, all'et\u00e0 di dodici anni, pass\u00f2 in una compagnia \"di giro\" e nel 1905 cominci\u00f2 a lavorare con George Cooper nel teatro di vaudeville, ottenendo un buon successo come \"performer\" di nightclub e di musical.\nStar di Broadway.\nNei successivi venticinque anni fu una delle maggiori \"star\" di Broadway, apprezzata finalmente da un pubblico \"bianco\" dopo aver dedicato gran parte della sua carriera iniziale in teatri del circuito \"di colore\".\nFu nel 1908 che incontr\u00f2 a Chicago Marty Forkins, che divenne poi per lungo tempo suo manager. Sotto la sua tutela, Robinson matur\u00f2 fino a diventare un completo attore da nightclub, capace di una paga di 3.500 dollari la settimana.\nLa notoriet\u00e0 che cresceva intorno alla sua figura includeva la creazione di un particolare stile di danza che egli vantava di aver ideato in occasione di un riconoscimento che li era stato assegnato dalla corona d'Inghilterra.\nPersonaggio eclettico, apprezzato per la sua carica di umanit\u00e0, aveva un fisico di atleta che gli consentiva di correre a tempo di record lungo le 75 yard di un campo da football americano. Nel 1939, nel giorno del suo sessantunesimo compleanno, percorse danzando il tratto dal Columbus Circle di Broadway fino alla 44.ma strada.\nMalgrado la notoriet\u00e0 acquisita, poco si sa del suo primo matrimonio con Fannie S. Clay, sposata a Chicago poco dopo la prima guerra mondiale, e da cui divorzi\u00f2 nel 1943, o del suo secondo matrimonio, contratto con Elaine Plaines, sposata il 27 gennaio 1944 a Columbus (Ohio).\nIn guerra in Europa.\nDurante il primo conflitto mondiale Robinson serv\u00ec dapprima come fuciliere del 15.mo reggimento fanteria degli Stati Uniti di stanza a New York, poi rinominato 369.mo Infantry Regiment; quindi, fu impegnato in Francia nella IV Armata in un gruppo soprannominato \"Harlem Hellfighters\". Pur impegnato fra le trincee, fu anche tamburo maggiore nella 369th \"Hellfighters Band\", la banda musicale del reggimento.\nVerso la fine dell'epoca del vaudeville, un impresario bianco, Lew Leslie, produsse \"Blackbirds of 1928\", una rivista \"nera\" per un pubblico \"bianco\" che presentava in scena Robinson ed altre \"star\" di colore. Da allora in avanti, il suo ruolo pubblico fu quello dell'artista per un pubblico bianco, con un tenue filo che ancora lo legava al mondo del \"black show-business\". Conseguentemente, bianchi e neri svilupparono differenti opinioni su di lui, cos\u00ec come differenze di significato venivano attribuite al suo soprannome, \"Bojangles\" (un termine che potrebbe indicare la trasandatezza), che pi\u00f9 realisticamente potrebbe essergli stato dato durante la campagna bellica in Francia, contraendo i termini \"beau jongleur\".\nA Hollywood con Zanuck.\nAl culmine della sua popolarit\u00e0, di lui si accorse anche il cinema hollywoodiano attraverso il produttore cinematografico Darryl F. Zanuck che lo impieg\u00f2, sia pure specialmente in ruoli minori, in diversi film, fra cui \"The Littlest Colonel\", \"The Littlest Rebel\" e \"In Old Kentucky\", al fianco dell\"'enfant prodige\" Shirley Temple.\nNel 1939, Robinson ritorn\u00f2 a New York per interpretare il ruolo principale in \"Hot Mikado\", una versione in chiave jazz del'operetta di Arthur Sullivan e William S. Gilbert, prodotta da Mike Todd. Poi fu ancora a Hollywood nel 1943 per il film musicale \"Stormy Weather\" con i cantanti jazz Lena Horne, Cab Calloway e Fats Waller.\nDi spirito caritatevole, mor\u00ec in povert\u00e0 nel 1949 in seguito a problemi cardiaci. Il conduttore televisivo statunitense Ed Sullivan si accoll\u00f2 le spese dei funerali in segno di rispetto verso l'artista e verso l'uomo. Pi\u00f9 di cinquecentomila persone parteciparono alle esequie seguendo il tragitto del corteo funebre da Harlem al cimitero Evergreens di Brooklyn. La sua bara fu scortata da grandi della musica: Duke Ellington, Cole Porter e Irving Berlin."}
