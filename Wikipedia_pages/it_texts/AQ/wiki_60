{"id": "2542962", "revid": "1452073", "url": "https://it.wikipedia.org/wiki?curid=2542962", "title": "Personaggi di Kingdom Hearts", "text": "Nella saga di videogiochi giapponese di Kingdom Hearts, creata da Tetsuya Nomura, sono presenti una quantit\u00e0 rilevante di personaggi, pi\u00f9 o meno importanti. La maggior parte proviene da opere Disney mentre il resto \u00e8 contenuto originale del gioco e altri tratte dalle serie Square Enix.\nQui sono elencati i personaggi in ordine di apparizione.\nCreazione e influenze.\nLa serie \"Kingdom Hearts\" \u00e8 diretta da Tetsuya Nomura, il character designer dei giochi. Nomura ha dichiarato che a differenza del lavoro con i personaggi di \"Final Fantasy\", mantenere il protagonista Sora vivo e interessante su pi\u00f9 giochi \u00e8 una sfida. Inoltre ha dichiarato che anche se molti dei personaggi Disney non sono normalmente cupi e seri, non c'erano molte sfide che li rendessero tali per la storia, e nonostante questo la loro personalit\u00e0 brilla perch\u00e9 mantengono le proprie caratteristiche. Anche se la Disney ha dato a Nomura libert\u00e0 nei personaggi e mondi utilizzati per i giochi, lui e il suo personale hanno cercato di rimanere nei ruoli definiti dei personaggi e confini dei mondi. Al momento di decidere i mondi da includere nel gioco, il team di sviluppo cerc\u00f2 di tener conto di mondi con personaggi Disney che sarebbero stati interessanti.\nL'inclusione di specifici personaggi di \"Final Fantasy\" si \u00e8 basata sulle opinioni dei fan e dello staff di sviluppo. Un altro criterio di inclusione era se lo staff sentiva che i personaggi si sarebbero adattati nella trama e nell'universo di \"Kingdom Hearts\". Inizialmente, Nomura esit\u00f2 a usare personaggi che non aveva progettato, poich\u00e9 non conosceva il lavoro di fondo di tali personaggi. Per \"Kingdom Hearts II\" cambi\u00f2 idea dopo aver ricevuto pressioni da parte del suo staff. Durante lo sviluppo dei giochi, Nomura ha spesso lasciato alcuni eventi e connessioni tra i personaggi inspiegabili fino alla pubblicazione di giochi futuri. Nomura ha fatto questo perch\u00e9 sente che i giochi devono dare spazio a speculazioni dei fan e far loro usare l'immaginazione avendo egli dichiarato che con la speculazione, anche se un gioco pu\u00f2 diventare vecchio, la gente pu\u00f2 ancora essere felice con esso.\nPersonaggi principali.\nSora.\nSora \u00e8 l'eroe quindicenne del gioco (quattordicenne in \"Kingdom Hearts\") che grazie al Keyblade, un'arma mistica, parte con Paperino e Pippo per ritrovare Riku, Kairi (per la quale prova un particolare affetto) ed il Re e per salvare i mondi dall'Oscurit\u00e0 incombente. La forte amicizia e il coraggio saranno le sue carte vincenti. Ha un Nessuno, Roxas, generato quando divenne temporaneamente un Heartless in \"Kingdom Hearts\".\nKairi.\nLa migliore amica di Sora e Riku. Personaggio di rilievo in quanto una delle sette Principesse del cuore, le uniche persone che possono aprire l'ultima serratura verso Kingdom Hearts diventando quindi preda di Malefica e, successivamente, dell'Organizzazione XIII. Sembra aver sempre ricambiato i sentimenti di Sora.\nRiku.\nOltre che migliore amico, \u00e8 anche il rivale di Sora. Non ha paura dell'Oscurit\u00e0 e, ingannato dalla malvagia strega Malefica, \u00e8 stato indotto a considerare come nemici i nuovi compagni di viaggio di Sora ed in seguito posseduto dallo spettro di Ansem, studioso dell'Oscurit\u00e0, dalle grinfie del quale riuscir\u00e0 a liberarsi grazie al sostegno del Re. Pur avendo la forte Oscurit\u00e0 di Ansem che gli aleggia nel cuore, imparer\u00e0 a controllarla, riscattandosi e dando un prezioso aiuto ai suoi amici ed alleati nella lotta contro l'Organizzazione XIII.\nTrasformazioni:\nPaperino.\nPaperino \u00e8 il mago di corte del Castello Disney, molto abile con le magie, ha un carattere irascibile e spesso impaziente e cocciuto, ma in fondo ha un cuore d'oro.\nUna mattina, entrando nella sala del trono per augurare il buongiorno a re Topolino, la trova vuota, con all'interno solo Pluto pronto per recapitargli una lettera proprio del Re in cui questi gli dice di recarsi alla Citt\u00e0 di mezzo e di parlare con un uomo di nome Leon, per poi andare alla ricerca di una \"chiave\". Giunto nella Citt\u00e0 insieme a Pippo, incontra Sora, con il quale instaura un'alleanza alla ricerca di Riku, Kairi e del Re. Anche nel gioco, Paperino \u00e8 fidanzato con Paperina.\nLitiga pi\u00f9 volte con Sora e, quando vede che il Keyblade \u00e8 andato nelle mani di Riku, lo segue abbandonando a malincuore Sora, salvo poi redimersi poco dopo aiutandolo contro il nemico.\nUsa in base le stesse magie di Sora. Nel secondo capitolo gli permette di effettuare la Fusione Giudizio e, assieme al secondo compagno, di usare la Triade e la Finale.\nDoppiato da: K\u014dichi Yamadera, Tony Anselmo\nTrasformazioni:\nPippo.\nPippo \u00e8 il capitano dei Cavalieri Reali del Castello Disney, evita sempre la lotta se \u00e8 possibile ed \u00e8 estremamente ottimista. Anche se all'apparenza pu\u00f2 sembrare tonto, in realt\u00e0 nota cose importanti che altri sottovalutano.\nQuando Paperino gli comunica la scomparsa del Re non si preoccupa molto ma lo segue alla Citt\u00e0 di mezzo, dove incontrer\u00e0 Sora e stringer\u00e0 con lui un'alleanza alla ricerca di re Topolino, Riku e Kairi. Seguendo gli ordini, abbandona Sora alla Fortezza Oscura quando la Catena regale va da Riku, ma \u00e8 il primo a proteggere Sora poco dopo.\nUsa in modo eccelso lo scudo che porta sempre con s\u00e9, sia in fase difensiva che offensiva. Nel secondo capitolo permette a Sora di attivare la Fusione Valore e, assieme al secondo compagno, di usare la Triade e la Finale.\nDoppiato da: Y\u016b Shimaka, Bill Farmer\nTrasformazioni:\nRe Topolino.\nRe Topolino in questa storia veste i panni di sovrano del Castello Disney e, in quanto Maestro del Keyblade, di garante dell'ordine e della pace tra i mondi. \u00c8 il custode di due Keyblade: il , usato prevalentemente durante il suo apprendistato, e la . Pu\u00f2 comunque scegliere di evocare l'una o l'altra chiave.\nIn \"Birth by Sleep\" riesce a convincere Yen Sid, che ha da tempo rinunciato al suo titolo di Maestro del Keyblade, a prenderlo come suo allievo, ma ad un certo punto, per ragioni sconosciute (Yen Sid accenna per\u00f2 ad un personale desiderio di giustizia), sottrae al suo maestro un Frammento di stella, uno speciale Gummiblock che permette al suo possessore di viaggiare per i mondi, e comincia a spostarsi tra un mondo e l'altro sconfiggendo i Nesciens, incontrando pi\u00f9 volte Terra, Ven e Aqua. Al Cimitero dei Keyblade salva Ven dall'aggressione di Vanitas, mentre al Giardino radioso aiuta Aqua a difendere una giovanissima Kairi da un'orda di Nesciens attirati dalla grande Luce emanata dal cuore della bambina. Tornato al Cimitero viene sfidato da Vanitas e perde, ma \u00e8 salvato da Ventus; viene quindi scagliato dal Frammento di stella nello spazio tra i mondi per venire recuperato da Aqua, che lo riporta da Yen Sid. Rinvenuto, Topolino raggiunge Terra, Ven e Aqua al Cimitero dei Keyblade e dopo aver trovato Aqua, dapprima priva di sensi, affronta con lei Vanitas, che si \u00e8 unito a Ventus. Nella battaglia, Topolino viene spazzato via ma Aqua riesce a vincere. Scagliato poi nello spazio fra i mondi dall'esplosione del \u03c7-blade, Topolino recupera e riporta Aqua e Ven, che ha perduto il suo cuore, alla Torre misteriosa. Tuttavia Topolino non riesce ad impedire che Aqua, tornata al Giardino radioso per cercare Terra, rimanga prigioniera nel Regno dell'Oscurit\u00e0.\nAll'inizio di \"Kingdom Hearts\", constatando il pericolo che gli Heartless costituiscono per la sicurezza dei mondi, abbandona il Castello per cercare di scoprire l'origine di questo pericolo e i reali intenti degli Heartless; prima di partire lascia una lettera in cui chiede ai suoi pi\u00f9 fidati collaboratori, il mago Paperino e il cavaliere Pippo, di trovare e proteggere \"colui che ha la chiave\", ovvero Sora, il nuovo detentore del Keyblade. Come si scopre in \"Kingdom Hearts 0.2 Birth by Sleep\", Topolino si era addentrato nel Regno dell'Oscurit\u00e0 per aiutare Sora a fermare Ansem. Per fare ci\u00f2 avrebbe dovuto recuperare un secondo particolare Keyblade: la Catena regale D, la controparte appartenente al Regno dell'Oscurit\u00e0 della Catena regale, con la quale avrebbe potuto sigillare assieme a Sora la porta che collegava i due regni evitando la proliferazione degli Heartless. Nel suo viaggio si imbatte in Aqua e parlando con lei, Topolino le spiega come mai sia andato l\u00ec e le rivela che dall'ultima volta che si sono incontrati erano passati dieci anni. Si fa anche spiegare da Aqua perch\u00e9 lei fosse l\u00ec per poi, assieme alla ragazza, mettersi alla ricerca del Keyblade. Ad un certo punto si ritrovano alle Isole del destino e poich\u00e9 Aqua riconosce quel luogo, grazie all'incontro fra lei ed i piccoli Sora e Riku, Topolino capisce che ci\u00f2 che cercano sia l\u00ec. Infatti, dopo aver sconfitto un gruppo di Heartless, Topolino trova finalmente la Catena regale D, diventandone il custode. Dopodich\u00e9 una luce li porta davanti al passaggio tra i due regni. Un altro gruppo di Heartless per\u00f2 attacca Riku; Aqua lo blocca ed esorta Topolino a chiudere la porta ma Topolino esita ed Aqua viene portata via dagli Heartless, dispersa nelle tenebre. A questo punto, Topolino non ha altra scelta se non aiutare Sora a sigillare il Kingdom Hearts assieme a Riku, dal quale poi si separer\u00e0.\nTopolino ritorna, in forma di proiezione (in quanto ancora nel Regno dell'Oscurit\u00e0), in \"\", guidando Riku nella risalita attraverso i sotterranei del Castello dell'Oblio per sconfiggere ci\u00f2 che rimane di Ansem, studioso dell'Oscurit\u00e0 all'interno del suo cuore. \u00c8 proprio la forza d'animo di Riku che spinge Topolino a raggiungere il ragazzo, ma una volta usciti dal Castello le loro strade si dividono: mentre Riku si metter\u00e0 alla ricerca di un modo per accelerare il risveglio di Sora, re Topolino proseguir\u00e0 con le sue ricerche sugli Heartless e sulla Organizzazione XIII, dando aiuti e informazioni a Sora durante la battaglia alla Fortezza Oscura. Entrambi ricompariranno in \"Kingdom Hearts II\" ed aiuteranno Sora a sconfiggere l'Organizzazione XIII. Topolino appare in un paio d'occasioni anche in \"Kingdom Hearts 358/2 Days\".\nIn \"Kingdom Hearts Coded\" fa digitalizzare il Grillario per scoprire il significato di una frase sibillina apparsa sul tomo creando un Sora digitale che lo aiuti nell'impresa.\nAlla fine scoprir\u00e0 assieme al Sora digitale che la frase in questione \u00e8 stata scritta da Namin\u00e9 ed \u00e8 riferita ai tre protagonisti di \"Birth by Sleep\", Terra, Ven e Aqua, oltre che a Roxas, Xion, Axel e la stessa Namin\u00e9. Scoprendo ci\u00f2 mander\u00e0 a Sora, Riku e Kairi il messaggio in bottiglia ricevuto dai ragazzi visto nell'epilogo di \"Kingdom Hearts II\" in cui spiega che legate al cuore di Sora ci sono persone che soffrono, e che questo segna l'inizio di un nuovo viaggio.\nIn \"Uno sguardo verso il futuro\", epilogo di \"Re:Coded\", Yen Sid spiega a Topolino che in seguito alla sconfitta di Ansem e Xemnas, il maestro Xehanort \u00e8 tornato in vita. Il Re ha dunque il compito di informare Sora e Riku della volont\u00e0 di Yen Sid di sottoporli all'esame per diventare Maestri del Keyblade: l'esame del Simbolo di maestria.\nDopo l'inizio dell'esame di Sora e Riku in \"Dream Drop Distance\", Topolino si ritrover\u00e0 ad affrontare Malefica e Pietro, che si infiltrano nel Castello Disney prendendo come ostaggio Minni e ricattando il Re di farle del male se non avesse dato loro i dati del Grillario digitalizzato. Verr\u00e0 cavato d'impaccio dal da poco riformatosi Lea, che libera Minni e costringe Malefica e Pietro a ritirarsi. Viene riportato quindi indietro alla Torre misteriosa da Lea e, in seguito alle difficolt\u00e0 che Yen Sid accusa nei tentativi di collegarsi a Sora e Riku, preoccupato dal fatto che i due non fossero ancora tornati, capisce che dev'esserci lo zampino del maestro Xehanort e raggiunge Riku al Mondo che non esiste, confrontandosi proprio con il redivivo maestro Xehanort e salvando Sora grazie anche all'intervento di Pippo, Paperino e Lea; tornando poi alla Torre misteriosa.\nDopo la nomina di Riku a Maestro e la partenza di Riku, Lea e Sora, Topolino rimane con Yen Sid a discutere degli eventi e di come lo scontro con Xehanort sia inevitabile. Col ritorno di Riku, che ha portato Kairi cos\u00ec come gli \u00e8 stato chiesto da Yen Sid, Topolino racconta ai due la storia di come incontr\u00f2 Aqua nel Regno dell'Oscurit\u00e0. Alla fine del racconto parte assieme a Riku alla volta del Regno dell'Oscurit\u00e0 cos\u00ec da poter ritrovare e recuperare Aqua, ora che sono pronti per farlo. In \"Kingdom Hearts III\", lui Riku tornano alla Torre misteriosa dopo che una Torre demoniaca spezza la Via per l'alba e danneggia la Catena regale D: per questo motivo, Topolino suggerisce che debbano potenziare i loro mezzi e di conseguenza potenzia il suo Keyblade unendolo al Cercastelle, formando cos\u00ec l', chiamata anche . Tornano quindi nel Regno dell'Oscurit\u00e0 una seconda volta trovando finalmente Aqua, la quale \u00e8 stata posseduta dall'Oscurit\u00e0 e che in seguito viene salvata da Sora. Trovate le sette luci, Topolino combatte nel conflitto contro Xehanort e le oscurit\u00e0 al Cimitero dei Keyblade.\nDoppiato da: Takashi Aoyagi (fino a \"0.2 Birth by Sleep\"), Takanori Hoshino (da \"Kingdom Hearts III\"), Wayne Allwine (fino a \"358/2 Days\"), Bret Iwan (da \"Birth by Sleep\")\nRoxas.\n \u00e8 il Nessuno di Sora ed il suo titolo all'interno dell'Organizzazione \u00e8 la . \u00c8 il tredicesimo membro dell'Organizzazione XIII.\nPrima del rilascio di \"Kingdom Hearts II\", screenshot e video mostravano Roxas senza il completo dell'Organizzazione, con una felpa nera sotto una giacca bianca, e dei pantaloni neri e grigi. Roxas controlla i Nessuno e inizialmente usava la in battaglia. Essendo un Nessuno e in particolar modo di un custode del Keyblade, Roxas ha l'innata capacit\u00e0 di poter manipolare dapprima la Luce e poi (in seguito alla distruzione di Xion ed al recupero dei suoi poteri da lei assorbiti) anche l'Oscurit\u00e0, elementi che utilizza in battaglia con una grande maestria e grazie ai quali pu\u00f2 scatenare sull'avversario devastanti e fulminee combo potenziate proprio dall'utilizzo di questi elementi, e potenti attacchi magici a base dei suddetti (seppur prediligendo quelli a base di Luce). Pu\u00f2 anche evocare una sorta di barriera composta da dei fasci di Luce, che in condizioni critiche utilizza anche per potenziare ulteriormente la sua offensiva. Alla fine degli eventi di \"358/2 Days\", Roxas diventa capace di usare due Keyblade, , che simboleggiano sia il proprio legame con la Luce e l'Oscurit\u00e0 (essendo una creatura che sta nel mezzo) e sia il legame di Sora con Riku e Kairi. La storia di Roxas come membro dell'Organizzazione e la sua entrata in questa viene mostrata in \"358/2 Days\". Roxas appare per la prima volta in \"\"Another side, Another story\"...\", il finale segreto di \"Kingdom Hearts\", ed \u00e8 menzionato da in alcuni commenti fatti dagli altri membri dell'Organizzazione in \"Chain of Memories\". \u00c8 inoltre da rimarcare che la sua abilit\u00e0 e la conoscenza delle arti sia con i Keyblade che quelle magiche \u00e8 tale da riuscire facilmente ad eguagliare quella della Fusione Finale di Sora.\n\u00c8 da notare con particolare attenzione come Roxas sia l'unico Nessuno dell'Organizzazione che non assomigli al suo alter ego originale: Roxas infatti ha le sembianze di un altro prescelto del Keyblade, Ventus, il cuore del quale \u00e8 andato a riposare all'interno del cuore di Sora durante gli eventi di \"Birth by Sleep\". Roxas quindi \u00e8 la manifestazione fisica della presenza del cuore di Ventus dentro a Sora; e questa duplice connessione \u00e8 anche il motivo per il quale Roxas sa usare due Keyblade allo stesso tempo.\nDoppiato da: K\u014dki Uchiyama, Jesse McCartney\nAqua.\n \u00e8 uno dei tre custodi del Keyblade protagonisti di \"Birth by Sleep\"; \u00e8 una ragazza il cui nome \u00e8 collegato a quello di Kairi. Ha occhi e capelli blu, combatte col Keyblade ed \u00e8 la pi\u00f9 abile nell'uso della magia del trio. La sua armatura e la versione evoluta del suo Keyblade, chiamata , sono visti per la prima volta in un filmato di \"Kingdom Hearts II Final Mix\": questi due oggetti sono nascosti in un'area segreta della Fortezza Oscura situata presso gli alloggi sotterranei degli ex apprendisti di Ansem, la Stanza del riposo, e \"ricevendo visite\" da Xemnas. In seguito, Aqua inizia ad usare il Tutore del Maestro.\nPer poter salvare il suo amico Terra, ha deciso di rimanere intrappolata nel Regno dell'Oscurit\u00e0, nel quale si scontra per la prima volta con gli Heartless. In esso, come visto in \"0.2 Birth by Sleep\", vi ha passato ben dieci anni affrontando potenti Heartless cercando una via d'uscita ma senza accorgersi del flusso del tempo poich\u00e9, nel Regno dell'Oscurit\u00e0, il tempo non esiste. Nel suo viaggio ha anche affrontato le sue paure, incarnate dall'Oscurit\u00e0 in un \"fantasma\" di se stessa. Ad un certo punto incontra anche le proiezioni di Terra e Ven, con Terra che le spiega cosa gli sia successo mentre affronta Terra-Xehanort. In seguito, cadendo nell'Oscurit\u00e0, viene ritrovata da Topolino; grazie a lui scopre del passaggio di dieci anni dal loro ultimo incontro e assieme a lui si mette in viaggio per trovare la Catena regale D cos\u00ec che la porta che collega il Regno della Luce e quello dell'Oscurit\u00e0 venga sigillata. Trovato il Keyblade, Aqua viene trascinata via da un gruppo di Heartless mentre assieme a Topolino si stavano recando alla porta per sigillarla. In seguito viene corrotta dall'Oscurit\u00e0 e, una volta ritrovata da Topolino e Riku, li affronta e sbaraglia, ma viene fermata e salvata da Sora. Col suo aiuto, Ventus viene risvegliato, e in seguito prende parte allo scontro contro Xehanort assieme alle altre sei luci.\nEventualmente, continuando a viaggiare, Aqua incontra un amnesico Ansem il Saggio, che le racconta delle avventure di un ragazzo che col suo Keyblade ha salvato i mondi dall'Oscurit\u00e0 ed ha incontrato e reso felici molte persone grazie alla sua natura: Sora.\nAqua ha passato inavvertitamente l'abilit\u00e0 di brandire un Keyblade a Kairi che, spaventata dai Nesciens, tocc\u00f2 il Keyblade della giovane. Dei tre \u00e8 l'unica che \u00e8 riuscita a realizzare il sogno di divenire un Maestro del Keyblade.\nIl sito ufficiale giapponese di \"Birth by Sleep\" si riferisce a lei chiamandola anche l'\nDoppiata da: Megumi Toyoguchi, Willa Holland\nVentus.\n, detto anche , \u00e8 il secondo eroe protagonista di \"Birth by Sleep\", di aspetto quasi identico a Roxas ed \u00e8 il pi\u00f9 veloce e agile del trio. Ha uno stile di lotta unico poich\u00e9 impugna il suo Keyblade, l', al contrario.\nScappato dalla Terra di partenza per aiutare Terra, scopre durante il suo viaggio che il maestro Xehanort, in passato, estrasse l'Oscurit\u00e0 nel suo cuore creando Vanitas con lo scopo di creare il \u03c7-blade. Alla fine degli avvenimenti di \"Birth by Sleep\", Ventus cade in un profondo sonno avendo perso il suo cuore che, nel suo vagare, incontra Sora e va a riposare all'interno del cuore del ragazzo. Tale fatto \u00e8 il motivo per cui Sora \u00e8 divenuto un detentore del Keyblade nonch\u00e9 la causa dell'aspetto di Roxas. Attualmente il suo corpo riposa in una stanza segreta della Terra di partenza (trasformata nel Castello dell'Oblio da Aqua): la Stanza del risveglio, che nessuno tranne Aqua pu\u00f2 trovare, fin quando poi, in \"Kingdom Hearts III\", viene salvato da Aqua e Sora. In seguito prende parte al conflitto contro Xehanort assieme alle altre sei Luci. Alla Torre misteriosa, prima dello scontro finale tra Luci ed Oscurit\u00e0, Ventus dimostra di ricordarsi ancora di Lea, lasciandolo allegramente sorpreso e scambiando con lui qualche parola.\nIl sito ufficiale giapponese di \"Birth by Sleep\" si riferisce a lui chiamandolo anche il \nDoppiato da: K\u014dki Uchiyama, Jesse McCartney\nTerra.\n \u00e8 il pi\u00f9 anziano del trio dei protagonisti di \"Birth by Sleep\" e il suo nome \u00e8 collegato a Riku. Usa un massiccio Keyblade chiamato , che poi evolver\u00e0 nel . Nel trio primeggia per forza e prestanza fisica. Viaggiando per i mondi, incontr\u00f2 e scelse Riku come suo successore, donando al bambino, quando il momento sarebbe arrivato, la capacit\u00e0 di evocare un Keyblade.\nAlla fine di \"Birth by Sleep\", il maestro Xehanort prese possesso del suo corpo impiantando il suo cuore nel corpo del ragazzo, creando un nuovo Xehanort: Terra cerc\u00f2 di proteggersi con la sua armatura ma il tentativo fu futile. Tuttavia i suoi pensieri e le forti emozioni trovarono per\u00f2 posto nell'armatura lasciata a terra dando vita alla sua , che sconfisse il nuovo Xehanort provocandogli una parziale amnesia. In seguito alla distruzione del \u03c7-blade, Xehanort fin\u00ec trasportato al Giardino radioso mentre la Volont\u00e0 residua di Terra rimase l\u00ec. Un semi-amnesico Terra-Xehanort al Giardino radioso quindi cerc\u00f2 di estorcere informazioni ad Aqua cercando di strangolarla dopo che ella l'aveva scambiato per il suo amico, iniziando un conflitto dove evoc\u00f2 per la prima volta l'Heartless Guardiano (lo stesso Heartless che Ansem, studioso dell'Oscurit\u00e0 usa in combattimento). Durante il combattimento, Terra riusc\u00ec a riprendere abbastanza controllo da resistere il cuore di Xehanort, il quale si infilz\u00f2 col proprio Keyblade finendo solo per rinchiudere del tutto le sue memorie e precipitare in un portale per il Regno dell'Oscurit\u00e0. Col sacrificio di Aqua, Xehanort viene riportato al Giardino radioso dove in seguito viene trovato da Ansem il Saggio e da lui fatto un suo allievo.\nAppare brevemente anche in \"0.2 Birth by Sleep\", prima sotto forma di illusione e poi come una vera e propria proiezione di s\u00e9. Incontrando Aqua la mette in guardia prima da s\u00e9 stesso e poi, dopo che la sua prima proiezione soccombe all'Oscurit\u00e0 diventando Terra-Xehanort, riappare contrastando quest'ultimo avvisando Aqua sulla fine che ha fatto. Mentre Aqua viene portata via da una mano oscura e Terra-Xehanort inizia ad avere la meglio sul giovane, Terra usa tutta la sua forza ed evoca delle catene di luce che intrappolano Terra-Xehanort, catene uguali a quelle evocate dalla sua Volont\u00e0 residua. Durante gli scontri tra le luci e le oscurit\u00e0 in \"Kingdom Hearts III\", si scopre che il cuore di Terra divenne il Guardiano di Xehanort, che ribellandosi riesce finalmente a riprendersi il proprio corpo.\nIl sito ufficiale giapponese di \"Birth by Sleep\" si riferisce a lui chiamandolo anche la \nDoppiato da: Ry\u014dtar\u014d Okiayu, Jason Dohring\nPersonaggi secondari.\nGrillo Parlante.\nIl Grillo Parlante svolge un ruolo marginale nella serie; appare sin dall'inizio del primo capitolo dove \u00e8 incaricato dalla regina Minni di seguire Paperino e Pippo e di annotare tutte le loro avventure nel suo diario speciale: il Grillario.\nAnsem il Saggio.\n \u00e8 un personaggio originale creato per la serie. Appare per la prima volta nei panni del misterioso , acronimo di \"Darkness in Zero\", nella modalit\u00e0 \"Reverse/Rebirth\" di \"Chain of Memories\" aiutando Riku nel suo percorso ma la sua vera identit\u00e0 viene rivelata poi in \"Kingdom Hearts II\".\nAnsem il Saggio era un rispettato saggio e sovrano del Giardino radioso. Come ricercatore, Ansem aveva studiato il cuore e aveva approfondito i molti segreti dei mondi. Lui e il suo apprendista Xehanort credevano che l'Oscurit\u00e0 potesse diffondersi nel cuore e prenderne il controllo. Dopo aver incontrato Re Topolino e aver imparato che la sua ricerca poteva essere collegata con una crisi che stava accadendo in altri mondi, Ansem aveva cessato gli esperimenti. In seguito aveva scoperto che alla sua relazione sugli esperimenti erano state aggiunte nuove annotazioni da Xehanort a nome suo. Gli apprendisti di Ansem poi lo avevano tradito e bandito in un mondo di mezzo prima di finire eventualmente nel Regno dell'Oscurit\u00e0.\nPrendendo il nome di DiZ, Ansem guida quindi Riku attraverso i suoi incontri nel Castello dell'Oblio durante gli eventi di \"Chain of Memories\". Poco dopo che Riku lo raggiunge nella sua campagna, DiZ convince Namin\u00e9 a spostare Sora, Paperino e Pippo a Crepuscopoli per sicurezza mentre recuperano i loro ricordi perduti, procedura che DiZ sovrintende durante \"358/2 Days\". Quando il processo di ripristino si blocca, DiZ ordina a Riku di indagare (il ragazzo scoprir\u00e0 poi l'esistenza di Xion) ed in seguito, per velocizzare il processo, di catturare Roxas per metterlo dentro una Crepuscopoli virtuale.\nIn \"Kingdom Hearts II\", Namin\u00e9 comincia ad agire da sola e Riku si rifiuta di aiutare DiZ a vendicarsi. Mentre osserva quello che Riku \u00e8 disposto a fare per aiutare Sora, incluso assumere la forma fisica dell'Heartless di Xehanort, DiZ perde il suo desiderio di vendetta e inizia a pentirsi delle sue azioni. Una volta che Sora si risveglia e si imbarca nella sua nuova missione, egli non agisce come avrebbe fatto DiZ e tutti i suoi piani cadono a pezzi. DiZ si rivela come Ansem a Topolino al Mondo che non esiste durante il tentativo di sigillare digitalmente il Kingdom Hearts di Xemnas all'interno di una macchina. Tuttavia, i cuori si rivelano imprevedibili e cominciano a sovraccaricare la macchina, e Ansem sceglie di sacrificare se stesso per aiutare a sconfiggere l'Organizzazione. La macchina si autodistrugge dopo che Ansem si scusa per i suoi errori, provocando un'esplosione che consuma Ansem e disgrega la potenza contenuta in Kingdom Hearts.\nNell'epilogo di \"Birth by Sleep\", si vede nel finale segreto Ansem, nuovamente nel Regno dell'Oscurit\u00e0 e con solo i ricordi legati a Sora rimasti, ma dei quali se ne sta (come ammette) lentamente dimenticando. L\u00ec incontra Aqua vicino alla riva del Limitare oscuro, parlandole di Sora e di come pu\u00f2 essere il mezzo perch\u00e9 Ansem si riscatti per le sue azioni. In \"Dream Drop Distance\", una copia digitale di Ansem \u00e8 stata inserita da lui stesso nel cuore di Sora, informando Riku dei dati che ha nascosto all'interno di Sora mentre lo sorvegliava. Egli menziona anche che Sora pu\u00f2 avere il potere di riportare indietro chi era perduto o aveva cessato di essere. In \"Kingdom Hearts III\", viene recuperato dal Regno dell'Oscurit\u00e0 da Ansem, Studioso dell'Oscurit\u00e0 per poi venire salvato da Hayner, Pence, Olette ed il redento Vexen, tornando quindi al Giardino radioso.\nDoppiato da: Genz\u014d Wakayama, Christopher Lee (\"Kingdom Hearts II\" e \"358/2 Days\"), Corey Burton (\"Re:Chain of Memories\", da \"Birth by Sleep\" in poi)\nNamin\u00e9.\n \u00e8 un personaggio originale creato per la serie. \u00c8 il Nessuno di Kairi, creato quando Sora ha liberato il cuore di Kairi in \"Kingdom Hearts\", nei pochi attimi che ritornasse nel suo corpo. Ha la possibilit\u00e0 di modificare o cancellare i ricordi di Sora e di quelli vicini a lui riorganizzando e creando nuovi legami tra loro, per cui viene indicata come una strega. Il suo nome si rif\u00e0 a quello di Kairi poich\u00e9 contiene la parola giapponese per e pu\u00f2 essere interpretato in due modi: \"il suono delle onde\", poich\u00e9 il kanji che sta per la parola si legge anche \"ne\"; o \"nato dalle onde\", dall'unione del giapponese \"nami\" al francese \"\"n\u00e9\", passato del verbo \"na\u00eetre\"\" (\"nascere\").\nNamin\u00e9 appare per la prima volta in \"Chain of Memories\", dove altera i ricordi di Sora secondo gli ordini dell'Organizzazione XIII facendogli credere che lei fosse una sua cara amica delle Isole del destino. Viene poi liberata da Axel e rivela la verit\u00e0 a Sora. Dopo la sconfitta di Marluxia, Namin\u00e9 mette Sora, Paperino e Pippo a dormire per un anno al fine di ripristinare i loro ricordi al loro stato originale. Sempre in \"Chain of Memories\", Namin\u00e9 salva Riku da Zexion insegnandogli a non temere l'Oscurit\u00e0. In \"Kingdom Hearts II\", Namin\u00e9 visita Roxas nella Crepuscopoli virtuale per aiutarlo a scoprire la sua vera identit\u00e0. Raggiunto lo scopo di ristorare i ricordi di Sora, Riku affida Namin\u00e9 ad Axel (ora un disertore) dopo che DiZ gli d\u00e0 l'ordine di distruggerla. Mentre Kairi \u00e8 intrappolata nella prigione dell'Organizzazione, Namin\u00e9 appare e l'aiuta a fuggire portandola da Riku. Dopo l'apparente sconfitta di Xemnas apre un corridoio d'Oscurit\u00e0 per far tornare a casa Sora e i suoi amici, per poi incontrare nuovamente Roxas attraverso Sora ed infine fondersi con Kairi per completarla. Durante gli eventi di \"Coded\" viene rivelato che Namin\u00e9 aveva creato una copia di se stessa all'interno del Grillario durante il restauro dei ricordi di Sora per contattare Topolino e rivelargli il legame che lei, Roxas, Xion, Axel, Terra, Aqua e Ventus hanno con Sora.\nAlla fine di \"Kingdom Hearts III\", il cuore di Namin\u00e9 viene inserito in una Replica da Ansem il Saggio, Even e Ienzo, permettendole di tornare a vivere.\nDoppiata da: Iku Nakahara, Brittany Snow (\"Kingdom Hearts II\"), Meaghan Jette Martin (da \"Kingdom Hearts II Final Mix\")\nLea.\n \u00e8 un giovane, amico di Ventus, ed apparso per la prima volta in \"Birth by Sleep\" come un ragazzino con l'obiettivo di essere ricordato dalla gente che incontra. Le sue armi caratteristiche sono un paio di chakram chiamati , in seguito tuttavia riesce ad evocare il proprio Keyblade, il .\nIn \"Birth by Sleep\", dopo aver incontrato ed avuto un duello amichevole con Ventus, Lea rivela di avere \"grandi piani\" in mente: assieme al suo miglior amico Isa architett\u00f2 infatti un piano per entrare nel castello di Ansem il Saggio, realizzato per investigare dei \"pianti misteriosi\" che una volta sentirono provenire dall'interno della struttura. I due riuscirono ad infiltrarsi ed arrivare fino ai dormitori incontrando cos\u00ec una ragazzina, tale \"Soggetto X\", con la quale strinsero amicizia pianificando di liberarla; per farlo, Lea ed Isa divennero cos\u00ec apprendisti di Ansem il Saggio, rimanendo quindi coinvolti nell'incidente provocato da Terra-Xehanort: nacque cos\u00ec , il suo Nessuno, noto poi nell'Organizzazione XIII come il . Adatto a eliminare i traditori, Axel aveva controllo sui Nessuno e aveva acquisito poteri legati al fuoco. Durante gli eventi di \"358/2 Days\" viene incaricato di assistere Roxas, del quale diventa amico poich\u00e9 la sua compagnia provoca in lui l'insorggere di veri sentimenti. Per un certo periodo, come mostrato in \"Chain of Memories\", Axel ha prestato servizio al Castello dell'Oblio. Ivi ha finto di prendere parte con Larxene e Marluxia al piano per ribaltare ed ottenere il controllo dell'Organizzazione, uccidendo Vexen quando Marluxia glielo ordina per dimostrarsi leale. Egli dopo fa deragliare il piano liberando Namin\u00e9, cos\u00ec che lei possa incontrarsi con Sora e dirgli la verit\u00e0 sui suoi ricordi manipolati. Axel cos\u00ec si confronta con Marluxia, che si prepara a distruggerlo, ma quando Sora irrompe improvvisamente durante il duello, Marluxia scompare portando via Namin\u00e8 lasciando a Sora il compito di sconfiggere Axel. Dopo essere stato sconfitto, Axel consegna una carta a Sora e scompare, ammettendo di non essersi impegnato nel duello con tutte le sue forze. Pi\u00f9 tardi, dopo la morte di Marluxia, Axel aiuta la replica di Riku ad assorbire il potere di Zexion. Dopo aver quindi debellato la ribellione, Axel torna al Mondo che non esiste e strige amicizia con Xion, quattordicesimo membro dell'Organizzazione. Quando Roxas scopre che Xion \u00e8 una copia imperfetta di Sora, creata da Xemnas grazie al progetto replica di Vexen, il ragazzo lascia l'Organizzazione e Axel, preoccupandosi per lui, cerca di convincerlo a restare temendo per quello che Xemnas e gli altri membri potrebbero fargli.\nIn \"Kingdom Hearts II\", Axel viene incaricato di recuperare Roxas dalla Crepuscopoli virtuale di DiZ ricevendo l'ordine di riportarlo indietro o farlo fuori. Tenendo sempre a mente le direttive, la prima volta che si intromette nella simulazione, Axel combatte contro Roxas mentre cerca di fargli tornare la memoria ma viene cacciato da DiZ e la simulazione di Crepuscopoli ripristinata. La seconda volta Axel prova nuovamente a parlare con Roxas (il quale ha appreso del suo legame con Axel) ma capisce che il ragazzo si sta arrampicando sugli specchi e decide di attaccare, solo per essere ostacolato ancora da DiZ: disilluso che il Roxas che conosceva fosse \"sparito da tempo\", Axel raggiunge ed ingaggia Roxas nel seminterrato della vecchia villa, furibondo per esser stato dimenticato e stavolta con l'intento di eliminarlo; viene per\u00f2 sconfitto e, costretto a non completare il suo compito, va via svanendo. Dopo la batosta con Roxas, Axel si incontra con Namin\u00e9 e Riku sulla Collina del tramonto, dove Riku gli chiede di custodire Namin\u00e9 prima di separarsi. Pi\u00f9 avanti Axel comincia ad agire per conto suo e rapisce Kairi, cercando un modo per far tornare Roxas, ma Sa\u00efx prende a sua volta Kairi da Axel, che si ritrova cos\u00ec con un pugno di mosche. Durante l'assedio alla Fortezza Oscura, Axel incontra Sora, Paperino e Pippo informandoli di come l'Organizzazione li stesse sfruttando per ottenere i cuori; in pi\u00f9 Axel si scusa con Sora per aver rapito Kairi, scappando frettolosamente all'arrivo di Sa\u00efx. In seguito Axel trova Sora al \"Mezzo e mezzo\", il passaggio dimensionale verso il Mondo che non esiste e lo assiste nel combattere i Nessuno: poich\u00e9 per\u00f2 il numero dei nemici \u00e8 soverchiante, Axel effettua uno spettacolare attacco suicida per salvare Sora, che lo assiste fino alla fine. Svanendo, Axel chiede sinceramente perdono per aver rapito Kairi e prega Sora di salvarla: quando Sora gli domanda il perch\u00e9 delle sue azioni, Axel dichiara che voleva rivedere Roxas, rivelando il peculiare effetto che sia Sora che il suo Nessuno hanno su di lui. Con l'ultimo barlume di forza, Axel apre un portale per il Mondo che non esiste per poi svanire (nella versione giapponese, mentre svanisce, viene anche consumato dalle fiamme). In \"Kingdom Hearts II Final Mix\", dopo che Roxas perde nel duello contro Sora, Axel si incontra un'ultima volta con Roxas sulla torre di Crepuscopoli, ricordando i momenti passati assieme e dividendo un'ultima conversazione con lui su misteri del cuore; viene vista cadere una lacrima sulla sua guancia appena prima la scomparsa dei due ex Nessuno.\nTuttavia in \"\", a seguito della distruzione di Axel ed eventualmente della sua controparte Heartless, Lea si \u00e8 riformato nei laboratori di Ansem il Saggio e decide quindi di intraprendere un viaggio affinch\u00e9 possa essere utile ed aiutare i suoi amici, dirigendosi verso la Torre misteriosa. Nel tragitto, fortuitamente, Lea capita al Castello Disney, aiutando Topolino a liberare Minni dalle grinfie di Malefica e Pietro, riprendendo poi assieme al Re il suo viaggio. Dopo aver discusso con Yen Sid, Lea viene inviato ad allenarsi, ma si ripresenta a sorpresa al Mondo che non esiste salvando Sora dalla Vera Organizzazione XIII assieme a Topolino e Riku. Tornati alla Torre misteriosa, dopo che Riku viene nominato Maestro, Lea riesce finalmente ad evocare il suo Keyblade e perci\u00f2 viene inviato da Yen Sid da Mago Merlino per allenarsi in vista della battaglia finale, venendo poi raggiunto da Kairi. Poich\u00e9 durante il suo allenamento con Kairi, in \"Kingdom Hearts III\", inizia ad avere delle flebili memorie di Xion (della quale non ricordava ancora il nome), chiede di farsi chiamare \"Axel\" per provare a stimolarle. Terminato l'allenamento, Lea si unisce alle altre sei Luci in vista dello scontro con le Oscurit\u00e0 di Xehanort: nelle battaglie si confronta con Sa\u00efx, che prima di scomparire dopo esser stato sconfitto discute con Lea riguardo al motivo che li port\u00f2 ad allontanarsi quando erano ragazzini. Durante la battaglia contro Sa\u00efx e l'incappucciata Xion, Lea dimostra di poter trasformare la Fiamma liberatrice in una coppia di chakram di fuoco, coi quali assaltare furiosamente l'avversario.\nNomura ha disegnato Axel con una base simile a Reno da \"Final Fantasy VII\" poich\u00e9 voleva vedere come sarebbe stato portare un personaggio simile a lui in un altro ruolo e universo.\nDoppiato da: Keiji Fujiwara, Quinton Flynn \nXion.\n \u00e8 un nuovo membro introdotto in \"358/2 Days\". Xion viene vista per la prima volta nei trailer e nelle anteprime del gioco. Inizialmente si pens\u00f2 che si trattasse di Namin\u00e9, ma Nomura ha negato una connessione fra le due. Il suo nome \u00e8 il suo codice di designazione iniziale, \"No. formula_1\", al rovescio e con l'aggiunta di una \"x\", e si allinea coi nomi a tema marino di Kairi e Namin\u00e9 poich\u00e9 deriva dalla parola ; inoltre \u00e8 omofono in giapponese dell', un fiore che nell'hanakotoba (il linguaggio dei fiori giapponese) vuol dire \"Non ti dimenticher\u00f2\".\nXion \u00e8 un'imperfetta copia di Sora creata da Vexen su ordine di Xemnas nel caso Roxas non sarebbe pi\u00f9 stato parte dei piani dell'Organizzazione, generata dalle memorie di Sora rubategli nel periodo passato dal ragazzo nel Castello dell'Oblio. Era parte di una serie di repliche (di cui lei, come da sopracitata matricola, \u00e8 la numero \"formula_1\" - a indicare che lei non sia un vero Nessuno) provenienti dal Progetto Replica di Vexen, dal quale proviene anche la Copia di Riku. Il volto di Xion viene visto in modo diverso dalle persone, a causa dei ricordi che possiede su Sora. Il suo \"aspetto\", che ottiene dopo aver assorbito parte dei ricordi di Sora da Roxas, \u00e8 una versione incompleta di quello di Kairi a causa dei danni subiti dai ricordi di Sora nel Castello dell'Oblio. Questo aspetto sar\u00e0 quello che vedranno Roxas, Riku e Axel (quest'ultimo dopo essere tornato proprio dal castello dell'Oblio, influenzato dall'aver conosciuto Namin\u00e9). Sa\u00efx la vede semplicemente come un fantoccio, Xigbar la vede invece come uno degli altri prescelti del Keyblade, Ventus, mentre Xemnas la vede come Sora. Una volta completa sarebbe dovuta diventare identica a Sora.\nCome Sora e Roxas, Xion pu\u00f2 usare il Keyblade e ci\u00f2 la porter\u00e0 a confrontarsi con Riku. Come detto per\u00f2 dallo stesso Riku, il suo Keyblade \u00e8 una mera imitazione, un \"falso\". Durante il suo periodo all'interno dell'Organizzazione, Xion diventa amica di Roxas e Axel, ma si domanda del motivo della sua esistenza e come mai dimostri di avere tratti sempre pi\u00f9 simili a quelli di Sora, mentre Namin\u00e9 cerca di riassemblare i ricordi di quest'ultimo. Dopo aver scoperto le sue origini grazie a Riku, Xion decide di tornare al suo io originale e lascia l'Organizzazione. Dopo essere stata catturata da Axel a Crepuscopoli, Xion viene riprogrammata da Xemnas in modo da assorbire poi Roxas e diventare il \"vero\" Sora, realizzando cos\u00ec il suo scopo: Xion quindi avvicina Roxas alla torre di Crepuscopoli e, mostrando a Roxas il volto di Sora, incomincia ad attaccarlo. Dopo una dura battaglia, Roxas la sconfigge e Xion ritorna in s\u00e9 ma tutti quelli che la conoscevano si dimenticano di lei, compreso Roxas. Xion, sfinita, dice a Roxas che \u00e8 stata felice ad avere lui e Axel come amici, e gli rivela i veri piani dell'Organizzazione in modo da poter fermare Xemnas. Cos\u00ec si diventa ghiaccio e si dissolve fra le braccia di Roxas, mentre lui rimane confuso. Dopo la sua distruzione, Roxas riottiene anche il potere che era stato assorbito da Xion a lui e Sora riuscendo ad usare due Keyblade assieme: il suo e quello \"rubatogli\" da Xion. In \"Kingdom Hearts III\", per sopperire al mancato reclutamento di Sora nella Vera Organizzazione, Xion viene ricreata in una versione in cui era ancora inconscia di s\u00e9 ed ammessa. Durante gli scontri tra le Luci e le Oscurit\u00e0 si ritrova a combattere contro Lea: durante ci\u00f2, con l'intervento di Sora e Roxas, e grazie anche a Sa\u00efx (il quale d\u00e0 subdolamente l'input affinch\u00e9 ci\u00f2 avvenisse), riacquista la propria identit\u00e0 e si ribella all'Organizzazione. Dopo lo scontro finale tra Sora e Xehanort si \u00e8 stabilita a Crepuscopoli, insieme ai suoi amici.\nDoppiata da: Risa Uchida, Alyson Stoner (\"358/2 Days\" e \"Kingdom Hearts III\"), Hayden Panettiere (\"Birth by Sleep\" e \"Dream Drop Distance\")\nMaestro Eraqus.\nIl \u00e8 il maestro di Terra, Aqua e Ven. Il suo Keyblade, il , possiede i denti a forma di \"E\". Il suo nome \u00e8 l'anagramma di \"Square\" (come quello di Yen Sid \u00e8 \"Disney\" al contrario) ed unione dei nomi dei suoi tre allievi. In passato Eraqus impar\u00f2 ad adoperare il Keyblade da un maestro sconosciuto insieme a un giovane Xehanort. In seguito, dopo una lite con Xehanort riguardo al fatto che quest'ultimo era intenzionato a creare il \u03c7-blade mettendo cos\u00ec in pericolo tutti i mondi per pura curiosit\u00e0 personale, quest'ultimo gli lasci\u00f2 due cicatrici in faccia grazie a due dardi di Oscurit\u00e0, una sopra l'occhio destro e l'altra sulla guancia sinistra. Nonostante questo, Eraqus accett\u00f2 volentieri di prendere Ventus, allora senza ricordi e terribilmente fragile, sotto la sua protezione, pur non sapendo di stare facendo il gioco di Xehanort.\nEraqus \u00e8 affezionato moltissimo ai suoi allievi, che considera i suoi stessi figli. Tuttavia prende molto sul serio il compito di proteggere i mondi cosicch\u00e9, dopo che un Ventus sconvolto (convinto dal maestro Xehanort che Eraqus lo sapesse fin dall'inizio) gli rivel\u00f2 della sua non voluta capacit\u00e0 di creare il \u03c7-blade, l'arma che caus\u00f2 la terribile Guerra dei Keyblade, scioccato dalla sua possibile esistenza decise colmo di tristezza di colpire a morte Ventus. Fortunatamente Terra, informato dal maestro Xehanort (fintamente preoccupato) dell'attentato alla vita di Ventus, par\u00f2 il colpo. Sia arrabbiato dal rifiuto di Terra di farsi da parte che terribilmente triste di dover eliminare due dei suoi allievi (versa infatti una lacrima) attacc\u00f2. Non ascoltando le suppliche di Ventus di non continuare il conflitto, Terra apr\u00ec un varco per le Isole del destino, buttandoci dentro Ven cos\u00ec da metterlo al sicuro mentre arginava la rabbia del loro maestro, combattendolo e risultando vincitore ma ferendolo gravemente. Pentito di ci\u00f2 che aveva fatto alla sua figura paterna, Terra supplic\u00f2 Eraqus di perdonarlo, ma anche lo stesso Eraqus chiese perdono asserendo che non avrebbe mai dovuto alzare il Keyblade contro i suoi allievi. Prima che i due potessero appianare le loro divergenze, Xehanort colp\u00ec Eraqus a tradimento alle spalle con un dardo di Oscurit\u00e0, facendo cos\u00ec sparire il suo vecchio compagno di addestramento in una luce evanescente. Nell'epilogo segreto di \"Birth by Sleep\", il maestro Xehanort nota con sorpresa che il cuore di Eraqus si era rifugiato nel corpo di Terra dando la forza al ragazzo di combattere e resistere sufficientemente all'Oscurit\u00e0. Nel finale di \"Kingdom Hearts III\", il cuore di Eraqus esce da Terra e riprende la sua forma umana, convincendo definitivamente Xehanort a fermarsi e ad accettare la sconfitta, svanendo poi col vecchio amico.\nDoppiato da: Makio Inoue, Mark Hamill\nDilan.\n \u00e8 uno degli apprendisti di Ansem il Saggio e la persona originale di Xaldin. A differenza del suo Nessuno, \u00e8 un personaggio positivo e (proprio come Aeleus e Lexaeus) parla molto di rado. In \"Birth by Sleep\", quando vede Ventus rincorrere un Nesciens apparso davanti alle porte dei laboratori di Ansem, inizia a seguirlo con Aeleus per dargli man forte salvo poi essere subito fermati da Even, il quale ricorda loro di avere il compito di sorvegliare il castello. A seguito della distruzione del suo Heartless e di Xaldin, Dilansi riforma al Giardino radioso.\nDoppiato da: Yosuke Akimoto, David Dayan Fisher\nEven.\n \u00e8 uno degli apprendisti di Ansem il Saggio e la persona originale di Vexen. A differenza del suo Nessuno, egli \u00e8 un personaggio buono e gentile che si prende cura della salute e dell'istruzione del giovane Ienzo. In \"Birth by Sleep\" ferma subito Aeleus e Dilan quando vede i due iniziare a seguire Ventus per aiutarlo per dargli man forte, ricordando loro di avere il compito di sorvegliare il castello e dicendo (a ragione) che non avrebbero dovuto preoccuparsi per il ragazzo. Inoltre, subito dopo, Even dimostra di conoscere molto bene la natura del cuore percependo il cuore senza oscurit\u00e0 di Ventus, intuendo che questa fosse stata come \"strappata via\" e definendo la cosa \"discutibile\". Dopo la sconfitta di Vexen e del suo Heartless, Even si riforma al Giardino radioso ma, una volta ripresa conoscenza, decide di tornare un Nessuno per unirsi alle file di Xehanort: in realt\u00e0, Even/Vexen vuole solo sfruttare la cosa per fare ammenda dei suoi errori.\nDoppiato da: Nachi Nozawa, Derek Stephen Prince\nAeleus.\n \u00e8 uno degli apprendisti di Ansem il Saggio nonch\u00e9 persona originale di Lexaeus. Come il suo Nessuno raramente parla ma, a differenza sua, \u00e8 un personaggio positivo. In \"Birth by Sleep\", quando vede Ventus rincorrere un Nesciens apparso davanti alle porte dei laboratori di Ansem, inizia a seguirlo con Dilan per dargli man forte salvo poi essere subito fermati da Even, il quale ricorda loro di avere il compito di sorvegliare il castello. A seguito della distruzione del suo Heartless e di Lexaeus, Aeleus si riforma al Giardino radioso.\nDoppiato da: Fumihiko Tachiki, Dave Boat\nIenzo.\n , \u00e8 la persona originale di Zexion ed il pi\u00f9 giovane degli apprendisti di Ansem il Saggio, colui che \u00e8 riuscito a convincerlo a costruire i laboratori sotterranei nel castello. In seguito alla distruzione di Zexion e del suo Heartless, Ienzo si riforma in \"Dream Drop Distance\" al Giardino radioso, aiutando poi in \"Kingdom Hearts III\", Sora e gli altri con la decodificazione dei dati inseriti da Ansem il Saggio nel cuore di Sora.\nDoppiato da: Akira Ishida, Vincent Corazza\nEphemer.\nAmico di Skuld e del giocatore, \u00e8 uno dei Denti di leone ed il primo dei cinque capi unione scelti da Ava. Ragazzo sveglio, scopre da s\u00e9 che i mondi che i custodi del Keyblade visitavano su ordine dei Veggenti erano ologrammi del futuro generati dal Libro delle profezie. Strige velocemente amicizia col giocatore, investigando con lui sulla \"fine del mondo\" ma, proseguendo le ricerche da solo, scompare; inizia quindi a comunicare col giocatore e Skuld, sua compagna di Unione, mediante i sogni. Dopo la Guerra dei Keyblade, recupera il giocatore assieme a Skuld per portarlo nel mondo parallelo dove sono andati i Denti di leone. Dopo essere stato scelto come capo unione, seguendo Brain, ha iniziato ad investigare assieme agli altri sulla precariet\u00e0 del loro mondo nonch\u00e9 nel ruolo dell'Oscurit\u00e0 nell'assassinio di Strelitzia.\nAppare brevemente in \"Kingdom Hearts III\" quando, al Cimitero dei Keyblade, Sora riesce ad evocare il potere dei custodi del Keyblade del passato.\nDoppiato da: Y\u016bto Uemura, Michael Johnston\nSkuld.\n \u00e8 un'amica di Ephemer e del giocatore, membro dei Denti di leone nonch\u00e9 uno dei cinque capi unione scelti da Ava. Avvisata da Ehpemer in sogno sulla \"fine del mondo\" dopo che questi \u00e8 scomparso, rintraccia il giocatore per scoprire che fine abbia fatto; in seguito accetta l'invito di Ava di entrare nei Denti di leone, viaggiando per \"un altro mondo\" prima della Guerra dei Keyblade, e recuperando il giocatore dopo la fine della Guerra assieme ad Ephemer per portarlo con loro. Dopo essere stata scelta come capo unione, seguendo Brain, ha iniziato ad investigare assieme agli altri sulla precariet\u00e0 del loro mondo nonch\u00e9 nel ruolo dell'Oscurit\u00e0 nell'assassinio di Strelitzia.\nLauriam.\n \u00e8 uno dei cinque capi unione scelti da Ava e membro dei Denti di leone. \u00c8 alla disperata ricerca della sorella scomparsa Strelitzia, scoprendo in seguito che \u00e8 stata uccisa. Assomiglia molto a Marluxia, con cui condivide anche le lettere che ne compongono il nome.\nBrain.\n \u00e8 un misterioso quanto arguto membro dei Denti di leone ed uno dei cinque capi unione scelti da Ava, che solitamente cela il proprio sguardo con la falda del cappello; \u00e8 un ragazzino stoico ed osservatore ma leale, capace di carpire imprecisioni e dettagli degli elementi che ha attorno cos\u00ec come di intavolare discussioni complesse ed elaborare piani d'azione. Ha ricevuto da Ava la copia del Libro delle profezie e leggendolo ha intuito che nonostante gli sforzi di Ava, il mondo sarebbe stato nuovamente in pericolo e si definisce come il \"virus\" che salver\u00e0 il mondo cambiando la sua \"programmazione\". Sempre grazie al Libro scopre che originariamente non avrebbe dovuto riceverlo lui bens\u00ec Strelitzia, la sorella scomparsa di Lauriam, coordinando gli altri per capire i motivi dietro questo scambio e la scomparsa della ragazza. Dopo che i cinque si sono riuniti, venendo raggiunti da un essere oscuro, Brain confronta questa entit\u00e0 dialogando con essa, rivelando in questa occasione di essere stato il custode del Tutore del Maestro, il Keyblade che ricever\u00e0 secoli dopo Eraqus.\nStrelitzia.\n \u00e8 la sorella scomparsa di Lauriam che sarebbe dovuta essere uno dei nuovi capi delle Unioni scelti da Ava. Si sa di lei che era una ragazza dolce e gentile per quanto insicura, che avesse un profondo rispetto per il giocatore (si \u00e8 ritrovata ad assistere ad alcune sue imprese) e che avesse un potenziale con la magia straordinario. In origine era lei che avrebbe dovuto ricevere il Libro delle profezie. Ripensando che il giocatore non fosse un Dente di leone, corse alla sua ricerca, venendo per\u00f2 uccisa da Ventus, in quel momento posseduto da un essere oscuro.\nElrena.\n \u00e8 la migliore amica di Strelitzia ed una custode del Keyblade. Assomiglia molto a Larxene, con cui condivide anche le lettere che ne compongono il nome. Portata anche lei nel mondo digitale senza i ricordi della Guerra dei Keyblade, viene rintracciata da Lauriam per cercare tracce di Strelitzia: ignara della sua scomparsa e preoccupata, inizia a cercarla per conto suo, incappando in un ologramma della morente Strelitzia proprio nel luogo in cui \u00e8 stata uccisa.\nMaestro Odin.\nUn vecchio e saggio maestro del Keyblade, maestro di Xehanort, Eraqus e altri vari apprendisti.\nVor.\nAllieva del maestro Odin.\nBragi.\nAllievo del maestro Odin.\nUrd.\nAllieva del maestro Odin.\nHermod.\nAllievo del maestro Odin.\nBaldr.\nAllievo del maestro Odin.\nAntagonisti.\nMaestro Xehanort.\nIl \u00e8 il principale antagonista della \"saga di Xehanort\" (in inglese la \"Dark Seeker Saga\"), introdotto in \"Birth by Sleep\". \u00c8 capace di usare potenti magie oltre ad avere una straordinaria forza fisica nonostante l'avanzata et\u00e0, tale da riuscire a tener agilmente testa a Terra o schivare un rapidissimo attacco alle spalle di Ven. La sua conoscenza gli permette anche di poter evocare Kingdom Hearts. Il suo Keyblade, l', \u00e8 quello che un tempo fu il Keyblade del Maestro dei Maestri, la chiave pi\u00f9 antica conosciuta (dopo il \u03c7-blade) e riconoscibile dalla caratteristica testa di capra appena sopra la guardia. Di fatto, direttamente o meno, egli \u00e8 la causa di tutti gli avvenimenti negativi della saga, dalla creazione degli Heartless Emblema e la conseguente nascita dei Nessuno, all'istigazione di Malefica nel suo piano di conquista dei vari mondi. In seguito insinuer\u00e0 il suo cuore nel corpo del giovane Terra.\nTerra-Xehanort.\nAlla fine degli eventi di \"Birth by Sleep\", il maestro Xehanort inserisce il suo cuore nel corpo di Terra formando un nuovo Xehanort, chiamato \"Terra-Xehanort\" per distinguerli. Dopo aver perso la memoria, diviene apprendista di Ansem il Saggio, in seguito tradendo il suo mentore e sacrificando il proprio corpo all'Oscurit\u00e0 dando vita a Xemnas, il suo Nessuno e capo dell'Organizzazione XIII, e ad Ansem, studioso dell'Oscurit\u00e0, il suo Heartless. Viene chiarita la sua storia nel secondo capitolo.\nAnsem, studioso dell'Oscurit\u00e0.\nL'Heartless di Xehanort e controparte di Xemnas, che ha preso il nome di \"Ansem\" come gi\u00e0 fatto da Xehanort e continuato la ricerca del Kingdom Hearts. \u00c8 il vero antagonista principale del primo capitolo, riapparendo poi anche nei capitoli successivi. \u00c8 molto ambizioso e farebbe di tutto pur di ottenere il potere; \u00e8 molto oscuro e malevolo e sembra anche che abbia delle caratteristiche da visionario. Non esita a manipolare i suoi alleati come Riku o Malefica per portare a termine i suoi progetti. Inizialmente il corpo sembrerebbe basso, gobbo e deforme, coperto da una lunghissima tunica marrone con il cappuccio e lunghissime maniche. Avendo viaggiato nel tempo, Ansem \u00e8 stato costretto ad abbandonare il proprio corpo, riducendosi all'essere descritto prima: esso infatti non \u00e8 altro che ci\u00f2 che resta del cuore dell'ex Xehanort apprendista prima di acquisire un nuovo corpo unendosi a quello di Riku, attraverso il quale la pelle abbronzata ed occhi gialli. I suoi capelli sono lunghi e bianchi con tre punte in cima alla testa proprio come la sua controparte originaria Xehanort. Ansem utilizza i poteri dell'Oscurit\u00e0 per lanciare attacchi potentissimi servendosi del Guardiano, un enorme essere oscuro che gli fa da ombra e lo segue durante le sue battaglie combattendo al suo fianco. Ha anche la capacit\u00e0 di diventare Mondo caotico, l'Heartless pi\u00f9 grosso conosciuto finora, che dispone di una vasta serie di attacchi oscuri a distanza ed \u00e8 in grado di evocare altre creature delle tenebre. \u00c8 anche in grado di viaggiare nel tempo.\nMalefica.\nMalefica \u00e8 una dei principali antagonisti della saga. I suoi poteri sono davvero molto grandi, anche se non eguagliano quelli di Ansem, studioso dell'Oscurit\u00e0, da cui prende ordini. Con il suo operato ha lasciato un'impronta tutt'altro che marginale nel corso della storia.\nEsercita un buon controllo sull'Oscurit\u00e0 presente nei cuori delle persone e, se questa Oscurit\u00e0 \u00e8 presente in quantit\u00e0 considerevole, risulta anche capace di controllarle. \u00c8 inoltre una persona estremamente macchinosa e ingannatrice, che sa volgere le situazioni a proprio vantaggio ma che, alle volte, non si rende conto di essere a sua volta manipolata. In \"Birth by Sleep\", dove vengono rivisitate sotto un altro profilo le vicende de La bella addormentata nel bosco, dopo aver fatto pungere Aurora dall'arcolaio, Malefica incontra Terra, riuscendo a manipolarlo per farsi consegnare dal ragazzo il cuore della Principessa. Nella stessa occasione viene a conoscenza del grande potere dei Keyblade e comincia a maturare il suo piano per riunire tutte e sette le Principesse del cuore. Ritiratasi nel suo castello viene raggiunta da Ven, che recupera il cuore di Aurora e da cui viene sconfitta dopo aver tentato di convincere il ragazzino del fatto che il suo amico Terra si fosse ormai votato all'oscurit\u00e0. In seguito affronta, nella sua forma di drago, anche Aqua, che sta conducendo il principe Filippo al castello perch\u00e9 rompa l'incantesimo del sonno, venendo nuovamente battuta e quindi costretta a ritirarsi per recuperare le forze. Libera Pietro dalla dimensione parallela in cui la regina Minni lo aveva rinchiuso e lo spedisce in giro per l'universo a raccogliere Heartless con cui formare un proprio esercito.\nDieci anni dopo, in \"Kingdom Hearts\", Malefica, divenuta capace di controllare gli Heartless, ha formato un'alleanza con vari cattivi Disney a cui ha promesso il controllo dei rispettivi mondi in cambio del loro aiuto per recuperare le Principesse del cuore con cui aprire le porte del Kingdom Hearts. In realt\u00e0 la strega non \u00e8 altro che una pedina nelle mani del suo alleato Ansem (in realt\u00e0 l'Heartless di Xehanort), che si serve di lei per evitare di doversi esporre in prima persona. Raggiunta da Sora, Paperino e Pippo alla Fortezza Oscura li affronta, ma dopo essere stata sconfitta sia nella sua forma umana che in quella di drago si dissolve consumata dall'Oscurit\u00e0. Ricordandosi delle parole di \"un anziano maestro del Keyblade\", Malefica riesce per\u00f2 dopo la sua sconfitta a viaggiare indietro nel tempo, ritrovandosi in una versione passata del Dominio incantato ed ivi ricominciando suoi piani di conquista: tuttavia, poich\u00e9 quel mondo si scopre essere digitale e quindi programmato affinch\u00e9 accadano determinati eventi, Malfica viene sconfitta da un giovane custode del Keyblade e dal principe Filippo. Viene per\u00f2 raggiunta da un misterioso individuo, Darkness, il quale la avvisa di ci\u00f2 e che poich\u00e9 la sua presenza non fosse prestabilita, debba ritornare al suo tempo mediante \"un'arca\", locata sotto la torre dell'orologio di Auropoli.\nEventualmente Malefica riesce ad accedere all'arca ed a viaggiare nel tempo, tornando in vita durante gli eventi di \"Kingdom Hearts II\". Mai sazia di gloria, tenta ancora una volta di controllare gli Heartless per riottenere il controllo sulla Fortezza Oscura e di molti altri mondi. Il suo scopo finale, come riveler\u00e0 lei stessa nel corso della battaglia alla Fortezza Oscura, \u00e8 ancora una volta ottenere l'immenso potere di Kingdom Hearts. I suoi piani per\u00f2 sono ostacolati, oltre che da Sora, anche dall'Organizzazione XIII, che in pi\u00f9 occasioni le mettono i bastoni tra le ruote. Dopo aver tentato, senza successo, di conquistare il Castello Disney modificando il passato, lancia un gigantesco esercito di Heartless contro la Fortezza Oscura, che viene contrastato simultaneamente da Sora e dall'Organizzazione XIII, che persegue degli obiettivi propri. Apparentemente uccisa dai Nessuno, ricompare nel corso della battaglia finale nel Mondo che non esiste, dove assieme a Pietro contrasta un'orda di Heartless per permettere a Sora e ai suoi compagni di andare ad affrontare Xemnas.\nSuccessivamente, in \"Coded\", Malefica tenta di ottenere il controllo del cyberspazio, in quanto quel luogo possedeva potenzialmente lo stesso potere del Libro delle profezie. Viene sconfitta da Data-Sora, rimanendo prigioniera nei mondi digitali; tuttavia riesce a trovare una via di fuga e successivamente, in \"Dream Drop Distance\", lei e Gambadilegno rapiscono Minni volendo da Topolino i dati del cyberspazio, venendo per\u00f2 fermati da Lea e costretti alla fuga. Malefica quindi decide di scovare la ricerca della scatola dhe il Maestro dei Maestri affid\u00f2 a Luxu, mettendosi alla ricerca durante gli eventi \"Kingdom Hearts III\": dopo che lei e Pietro falliscono nel localizzarla nei mondi, Malefica giunge alla conclusione che la scatola non esista ancora, ma che si sarebbe rivelata alla fine dello scontro tra le luci e le oscurit\u00e0. La scatola infatti, come visto , appare dopo la fin edel conflitto, quando Xigbar si rivela essere Luxu ed evoca i maestri Ira, Aced, Invi e Gula; Malefica, assistendo alla scena in lontananza assieme a Pietro, si prepara ad impossessarsene.\nDoppiata da: Toshiko Sawada, Susan Blakeslee\nPietro Gambadilegno.\nPietro Gambadilegno \u00e8 il braccio destro di Malefica e rivale di Re Topolino. Appare per la prima volta in \"Birth by Sleep\" nella Citt\u00e0 Disney, dove \u00e8 in corso il Festival dei sogni: volendo aggiudicarsi il Premio Millesogni come cittadino pi\u00f9 esemplare, e sapendo che nessuno avrebbe votato per un attaccabrighe come lui, assume inizialmente l'identit\u00e0 di Capitan Oscurit\u00e0 e si iscrive alle Corse folli, ma viene battuto in gara da Terra. Ritornato, questa volta con il nome di Capitan Giustino, tenta senza successo di accaparrarsi le simpatie altrui, e quando scopre che il Premio Millesogni \u00e8 stato assegnato a Terra, Ven e Aqua tenta di impadronirsene con la forza. Minni per\u00f2 punisce questo suo ennesimo atto di insubordinazione rinchiudendolo in una dimensione parallela. Viene salvato poco tempo dopo da Malefica, che gli promette la libert\u00e0 in cambio dell'obbedienza, e da quel momento in poi comincia a girare innumerevoli mondi alla ricerca di Heartless con cui formare l'esercito destinato alla sua padrona.\nIn \"358/2 Days\" appare inizialmente ad Agrabah, dove tenta di ottenere l'accesso alla Caverna delle meraviglie per ritrovare la lampada in cui \u00e8 rinchiuso Jafar, ma viene sconfitto da Roxas e Xion ed \u00e8 costretto a battere in ritirata. Dissemina anche di falsi tesori tutta l'Isola che non c'\u00e8, facendo trovare le mappe per recuperarli a Capitan Uncino, che quando scopre di essere stato ingannato genera involontariamente una moltitudine di Heartless i quali per\u00f2 vengono sistematicamente annientati da Roxas.\nIn \"Kingdom Hearts II\" costituisce, nella prima met\u00e0 della storia, uno dei principali antagonisti. Sora, Paperino e Pippo lo incontrano per la prima volta alla Torre misteriosa, dove vuole trasformare lo stesso Yen Sid in Heartless, e in quell'occasione Pietro scopre che Malefica \u00e8 stata uccisa ormai un anno prima, evento del quale non era al corrente. Dopo aver scoperto che in realt\u00e0 la sua padrona \u00e8 sopravvissuta, si rimette in viaggio e affronta ripetutamente il trio di amici nell'Oltretomba, a Port Royal assieme a Barbossa e ad Agrabah, dove tenta nuovamente di impossessarsi della lampada del perfido stregone Jafar, venendo sempre sconfitto. Come ultimo tentativo per riabilitarsi viaggia nel passato con la Porta del tempo per impedire la costruzione del Castello Disney ma ancora una volta, dopo aver incontrato anche il se stesso di molti anni prima, \u00e8 costretto alla ritirata. Durante la battaglia alla Fortezza Oscura preferisce scappare piuttosto che rischiare la pelle combattendo contro i Nessuno, suscitando le ire di Malefica, ma ricompare assieme a lei al Castello che non esiste, aiutandola a contrastare l'orda di Heartless generata dalla distruzione del Kingdom Hearts di Xemnas.\nFa la sua comparsa anche in \"Coded\" dove, spiando Topolino, si ritrova per errore nel cypberspazio e avverte della cosa Malefica, tentando assieme a lei di conquistare il cyberspazio: vengono per\u00f2 nuovamente sconfitti restando intrappolati nei mondi digitali. In maniera non precisata, Pietro riesce a fuggire dal cyberspazio e in \"Dream Drop Distance\", rapisce Minni insieme a Malefica, ma in seguito al tempestivo intervento di Lea, i due sono costretti a fuggire. In pi\u00f9, nel Paese dei moschettieri, si viene a sapere che un tempo egli era capitano delle guardie reali finch\u00e9 non tent\u00f2 di spodestare la regina Minni. In \"Kingdom Hearts III\", Pietro accompagna Malefica nella sua ricerca della misteriosa scatola nera data dal Maestro dei Maestri a Luxu.\nDoppiato da: T\u014dru \u014chira, Jim Cummings\nLuxu.\n era uno dei sei allievi del Maestro dei Maestri, a cui venne affidato un duplice incarico: quello di custodire la misteriosa scatola nera senza che potesse mai aprirla (tuttavia, Luxu \u00e8 a conoscenza del suo contenuto), e quello di tramandare il suo Keyblade, l'Innominata, finch\u00e9 non sarebbe arrivato nelle mani di un \"maestro del Keyblade votato alle tenebre\" cos\u00ec che il Libro delle profezie potesse essere scritto. Cos\u00ec Luxu, per portare a termine il suo compito, nei secoli \u00e8 passato di corpo in corpo, diventando al tempo degli eventi della saga di Xehanort l'uomo conosciuto come , che nel frattempo diventa uno degli allievi di Ansem il Saggio. Trovato in Xehanort il maestro votato alle tenebre indicato dal Maestro dei Maestri, si allea con lui accettando di diventare suo seguace, interpretando il suo personaggio cos\u00ec da aiutarlo nei suoi scopi. In \"Birth by Sleep\", Braig appare al Giardino radioso dove incontra Terra, dicendogli di aver catturato il maestro Xehanort e di tenerlo come suo prigioniero. Terra seppur non troppo convinto dalle parole di Braig decide comunque di controllare ed effettivamente trova Xehanort incatenato ad un condotto. Dopo una provocazione da parte di Braig tra i due inizia uno scontro che apparentemente sembra essere a favore di quest'ultimo, ma dopo essere stato spinto dalle parole del maestro, Terra riesce a tirar fuori l'Oscurit\u00e0 dentro di s\u00e9 avendo la meglio sul nemico e costringendolo alla fuga dopo averlo colpito con un dardo oscuro all'occhio sinistro che gli lascia una permanente cicatrice (motivo per il quale Xigbar e lo stesso Braig porteranno una benda). Tuttavia, dopo che Terra si \u00e8 allontanato dal luogo dello scontro si scopre che il tutto \u00e8 stato una messa in scena architettata dallo stesso Xehanort. Braig appare poi alla fine del gioco, nel Cimitero del Keyblade, dove provoca Aqua scontrandosi con la giovane Maestra del Keyblade, ma questo si rivela un diversivo creato per allontanare Aqua da Ventus e permettere a Vanitas di colpire e mettere fuori gioco la ragazza. Infine nei titoli di coda del gioco lo si vede insieme a Dilan ed Ansem il Saggio dove trova il corpo di Terra (ora preso in possesso da Xehanort) nella piazza centrale del Giardino radioso. Rimarr\u00e0 piuttosto compiaciuto nel sentire che il nome del ragazzo sia \"Xehanort\".\nNonostante la sua amnesia, Braig continua a seguire Xehanort nel suo apprendistato sotto Ansem, aiutandolo poi ad esiliare il loro tutore per continuare gli esperimenti sui cuori finch\u00e9 Xehanort, tornato in possesso dei propri ricordi, compie l'esperimento finale e scinde i corpi ed i cuori degli apprenditi di Ansem: nacque cos\u00ec Xigbar, che segu\u00ec Xemnas per perseguire nel suo obiettivo. In seguito all'intervento di Sora, la sconfitta di Xigbar ed eventualmente quella del suo Heartless portano alla ricostituzione di Braig, che si risveglia nella sala del computer di Ansem il Saggio; come si vede da un filmato di \"\" aggiunto nelle raccolte in HD, l\u00ec viene raggiunto dal giovane Xehanort e assieme a lui porta via Isa per continuare le macchinazioni dell'anziano maestro, tornando, come narrato in \"Dream Drop Distance\", nella forma di Nessuno per diventare uno dei tredici cercatori dell'Oscurit\u00e0 di Xehanort. Alla fine di \"Kingdom Hearts III\", con la sconfitta di Xehanort, Luxu ha portato a termine il suo dovere e, nuovamente in possesso dell'Innominata e con la scatola nera al fianco, evoca a s\u00e9 i suoi vecchi compagni, i \"maestri perduti\": i Veggenti Ira, Invi, Aced e Gula, i quali inizialmente non lo riconoscono. Dopo aver dato qualche breve spiegazione sul perch\u00e9 siano l\u00ec e sul suo nuovo aspetto, Luxu si appresta quindi a raccontare a gli altri il piano del loro maestro.\nDoppiato da: H\u014dch\u016b \u014ctsuka, James Patrick Stuart \nSephiroth.\nIl grande antagonista di \"Final Fantasy VII\" appare anche nella serie di Kingdom Hearts, precisamente nei due capitoli principali per PlayStation 2: in entrambi i giochi appare come boss opzionale, uno tra i pi\u00f9 ardui da sconfiggere. Nella storia del gioco \u00e8 in forte contrasto con Cloud, definendosi \"la parte oscura del suo cuore\". Cloud in \"Kingdom Hearts II\" d\u00e0 la caccia disperata al suo nemico, incontrandosi durante la battaglia per la Fortezza Oscura. Il loro combattimento \u00e8 visibile dopo che il giocatore avr\u00e0 battuto Sephiroth e avr\u00e0 riferito a Cloud per conto suo dove fosse.\nDoppiato da: Toshiyuki Morikawa, Lance Bass , George Newbern \nOrganizzazione XIII.\nL' \u00e8 un gruppo malvagio composto da tredici speciali Nessuno. Quando un cuore viene sopraffatto e inghiottito dall'Oscurit\u00e0 creando un Heartless pu\u00f2 accadere che si possa generare anche un \"Nessuno\", se chi ha perso il cuore era una persona dallo spirito forte: il suo corpo vacuo quindi si anima di vita propria e diventa un essere senza cuore ripudiato sia dalla Luce che dall'Oscurit\u00e0, e non appartenente a nessuna delle due. L'Organizzazione XIII \u00e8 un manipolo di potenti e speciali Nessuno che si sono uniti per controllare i Nessuno detti \"inferiori\" e agognare al Kingdom Hearts per riottenere un cuore.\nL'Organizzazione fu inizialmente introdotta con un filmato segreto di \"Kingdom Hearts Final Mix\" intitolato \"Another side, Another story [deep dive]\", dove il loro nome giapponese fu tradotto letteralmente come \"Ordine dei 13\". Il gruppo venne introdotto poi come \"l'Organizzazione\" in \"\", nel quale sono gli antagonisti maggiori, ricoprendo lo stesso ruolo anche in \"Kingdom Hearts II\". L'Organizzazione \u00e8 prominente anche in \"358/2 Days\", essendo il capitolo incentrato sul periodo di tempo passato da Roxas nell'Organizzazione ed essendo i membri personaggi giocabili in alcune modalit\u00e0 del gioco. In particolare \u00e8 da citare come per qualche mese fece parte dell'Organizzazione anche Xion: una replica di Sora nonch\u00e9 suo Nessuno artificiale; Sa\u00efx ha sempre affermato per\u00f2 che Xion non \u00e8 mai stata un membro effettivo dell'Organizzazione, ma solo un fantoccio ed un mezzo per raggiungere il Kingdom Hearts.\nMembri.\nTra \"Birth by Sleep\" e \"Kingdom Hearts\", gli otto apprendisti di Ansem il Saggio divennero Heartless e i rispettivi Nessuno crearono l'Organizzazione, iniziando a numerarsi in base a quando siano entrati nell'Organizzazione, e con Xemnas a capo di essa. Ai membri sono anche assegnati dei titoli che indicano sia il loro ruolo nell'Organizzazione che la loro personalit\u00e0, venendo affidato loro anche il controllo su una specifica razza di Nessuno inferiori che rifletta il loro ruolo. I membri possiedono anche un particolare tipo di potere elementale. In quanto Nessuno, non possiedono emozioni e non sentono rimorso per le loro azioni. Circa met\u00e0 dei membri dell'Organizzazione furono introdotti in \"Kingdom Hearts: Chain of Memories\", e il rimanente in \"Kingdom Hearts II\". In \"Chain of Memories\", Sora, Paperino, Pippo e, per vie separate, Riku finiscono in un maniero chiamato Castello dell'Oblio, controllato da alcuni membri che miravano a rovesciare l'Organizzazione: attraversando il Castello ognuno per conto proprio, Sora e Riku hanno incontrato e sconfitto i diversi membri dell'Organizzazione che si frapponevano a loro cos\u00eccch\u00e9 in \"Kingdom Hearts II\", complice anche l'abbandono del gruppo di Roxas in \"358/2 Days\", i membri dell'Organizzazione sono scesi a sette. Il loro obiettivo \u00e8 il potere di Kingdom Hearts, che voglio ottenere per diventare completi.\nI nomi dei componenti del gruppo sono l'anagramma dei loro originari nomi da umani a cui \u00e8 stata aggiunta una \"x\". Il motivo di tale scelta sono i ricordi che Xemnas possedeva del \u03c7-blade.\nXemnas.\n \u00e8 il Nessuno di Xehanort, ed \u00e8 conosciuto anche come il . Il nome del personaggio si basa sull'alias di Xehanort, \"Ansem\". Xemnas \u00e8 il leader dell'Organizzazione e il maggior antagonista di \"Kingdom Hearts II\". \u00c8 molto alto e di corporatura robusta, ha la pelle scura, occhi dorati e lunghi capelli grigi.\nIl personaggio apparve per la prima volta in \"Kingdom Hearts Final Mix\" come boss opzionale e indicato nel Grillario come lo . In quel caso esamina Sora dopo il reclutamento del suo Nessuno, Roxas.\nXemnas gioca un ruolo importante in \"358/2 Days\", che serve come forza trainante degli eventi. Xemnas fa uso del Keyblade di Roxas per ricavare i cuori necessari alla formazione di Kingdom Hearts, ma allo stesso tempo egli fa uso del Progetto Replica di Vexen per creare un clone di Sora, Xion. Il suo piano originale era di sviluppare le capacit\u00e0 di Xion, in modo che dopo potesse \"assorbire\" Roxas, cos\u00ec da formare un clone completo di Sora. Ponendo Xion sotto la tutela di Roxas, Xemnas estende i suoi piani al Castello dell'Oblio, mandando Marluxia, Larxene, Zexion, Lexaeus e Vexen per condurre esperimenti sulla memoria di Sora usando Namin\u00e8, tenuta prigioniera dall'Organizzazione. Tuttavia, quando verr\u00e0 a sapere dei movimenti sovversivi nel castello, manda Axel a risolvere la situazione.\nNel Castello dell'Oblio, in cui si svolgeranno gli eventi di \"\", Xemnas non appare, ma viene menzionato col suddetto titolo de \"il Superiore\".\nUna volta sicuro che Marluxia e Larxene fossero controllati da Axel, Xemnas affida a Roxas e Xion varie missioni. Quando Xemnas sente i suoi piani vacillare, con la fuga di Namin\u00e8, l'eliminazione dei membri e delle innumerevoli Repliche al Castello dell'Oblio e della scoperta della verit\u00e0 di Xion su se stessa, riprogramma Xion in modo che assorba Roxas, fallendo, e ordina agli altri membri di creare potenti Heartless da mandare contro Sora e Roxas. Roxas, emotivamente instabile dalla perdita di Xion e dopo aver visto abbastanza del tradimento di Xemnas, torna al Mondo che non esiste per sconfiggere Xemnas prima che possa avere successo, ma il Nessuno ritrova Riku sul suo cammino e viene sconfitto prima che possa attuare i suoi piani di vendetta.\nIn \"Kingdom Hearts II\", Xemnas inizialmente appare nei sogni di Roxas, quando cerca di ricordarsi chi sia veramente. Xemnas, interrotto il Progetto Replica, manda Axel nella Crepuscoli digitale creata da DiZ, per riportare indietro Roxas o ucciderlo. Xemnas appare due volte alla Fortezza Oscura; nella seconda apparizione, la sua vera identit\u00e0 viene svelata da Topolino e da Axel. Il suo piano consiste nel rafforzare Kingdom Hearts con i cuori degli Heartless, facendoli distruggere da Sora. Nel Mondo che non esiste, Xemnas aspetta che Kingdom Hearts sia completo, ma Ansem il Saggio usa una macchina per cercare di codificarlo. Per\u00f2 la macchina si sovraccarica ed esplode, uccidendo apparentemente Ansem e danneggiando il Kingdom Hearts. Dopo che Sora, Riku e Topolino rifiutano di aiutarlo a ripristinare il suo Kingdom Hearts, Xemnas usa il potere che ne \u00e8 rimasto per avere un'altra forma, quella di un cavaliere corazzato, cos\u00ec che possa sconfiggere Sora e gli amici. Quando sembra che Xemnas sia finito, Sora e Riku sono separati dagli altri, e Xemnas li attacca, fondendosi con il \"Mondo inesistente\", un gigantesco Nessuno simile ad un dragone tecno-meccanico. Dopo aver distrutto il suo drago, questi trasporter\u00e0 i due eroi in una strana dimensione, dove li attacca nella sua forma finale. Questa volta i due riescono a sconfiggerlo e a farlo svanire nel Nulla a cui appartiene in quanto Nessuno.\nNonostante la sua sconfitta, in \"Dream Drop Distance\" si scopre che il giovane Xehanort ha usato il suo potere per viaggiare nel tempo e riportarlo in vita. Xemnas quindi ricompare, diventando un membro della Vera Organizzazione XIII.\n\u00c8 il capo di tutti i Nessuno. Controlla i Nessuno , e combatte con lame eteree chiamate . Pu\u00f2 manipolare il Nulla stesso e la non-essenza attraverso la materia solida e pu\u00f2 lanciare attacchi di energia sotto forma di scudi e raggi laser. Xemnas inoltre usa il Nulla per creare un campo di forza attorno al nemico che drena la sua energia. Dopo che indossa la sua armatura, Xemnas guadagna l'accesso ai poteri e alle armi dei suoi compagni caduti dell'Organizzazione, con l'ausilio anche di una grande spada e di raggi eterei che attaccano dall'alto. Fuso con il \"Mondo inesistente\" (in contrapposizione ad Ansem, che si trasforma in \"Mondo caotico\"), Xemnas aumenta a dismisura il suo potere. Nella sua forma finale, con il soprabito bianco e nero, oltre ai normali attacchi pu\u00f2 creare copie di se stesso e scie di Nulla come l'Aculeo crepuscolare, lanciare sfere di Nulla che esplodono qualche secondo dopo esser state lanciate e che ostacolano i movimenti, duplicarsi, e come attacco finale materializzare un numero ingente di lame eteree per colpire l'avversario da ogni direzione, senza lasciargli via di fuga. Essendo il Nessuno di Terra-Xehanort, Xemnas potrebbe avere anche l'abilit\u00e0 di evocare un Keyblade, abilit\u00e0 che se rivelasse di avere effettivamente sarebbe, a detta di Nomura, volutamente celata.\nDoppiato da: Norio Wakamoto, Paul St. Peter\nXigbar.\n, il , \u00e8 il secondo membro dell'Organizzazione XIII. Il suo io originale \u00e8 , che ha incontrato Terra, Ven e Aqua, e reca particolare interesse per il Keyblade.\nControlla i Nessuno Cecchino, e attacca con un paio di balestre magiche chiamate , che all'occorrenza possono essere unite, in modo da formare un fucile di precisione. In battaglia, Xigbar pu\u00f2 contare sulla sua capacit\u00e0 di manipolare lo spazio, che gli permette di generare fenditure nello spazio stesso per colpire l'avversario da qualsiasi angolo (prediligendo attacchi alle spalle) e di curvare la traiettoria stessa dei proiettili, di levitare e addirittura camminare a testa in gi\u00f9, tutto a sua discrezione. Comanda inoltre i Nessuno . Ha una benda che gli copre l'occhio destro e una grande cicatrice verticale sul volto che finisce verso il punto lacrimale dell'occhio sinistro.\nPur essendo il numero II dell'Organizzazione non \u00e8 secondo in comando, ma il suo trono \u00e8 comunque uno dei pi\u00f9 alti della Sala circolare. Durante le missioni con Roxas, Xigbar lo chiama sempre \"ragazzino\" e coglie ogni occasione per metterlo alla prova, ad esempio iscrivendolo ai tornei del Monte Olimpo. Xigbar appare a Sora nella Fortezza Oscura nella prima parte della storia di \"Kingdom Hearts II\"; in queste circostanze, nota che lo sguardo che gli lancia Sora assomiglia molto a qualcun altro: si riferisce probabilmente a Ven, ipotesi avvalorata dal fatto che in \"358/2 Days\", Xigbar vede Xion con le sembianze del custode del Keyblade di \"Birth by Sleep\". In seguito alla sconfitta di Shan Yu nella Terra dei dragoni, decide di scagliare contro Sora il potente Heartless Signore delle tempeste, senza affrontarlo direttamente. In seguito, Sora e Xigbar si ritrovano faccia a faccia nel Mondo che non esiste, dove il Nessuno fa un altro riferimento ai guerrieri del Keyblade, affermando che Sora non vale nemmeno la met\u00e0 degli \"altri\", cio\u00e8 Terra, Aqua e Ven. Xigbar affronta Sora e i suoi compagni, e dopo aver perso, svanisce nel Nulla, senza spiegare a Sora il mistero di Roxas. Dopo essere tornato umano, in \"Dream Drop Distance\", Braig viene fatto ridiventare un Nessuno e Xigbar diventa quindi un membro della Vera Organizzazione XIII. In \"Kingdom Hearts III\", instilla dubbi a Sora durante la sua visita all'Olimpo, per poi affrontare lui e Riku al Cimitero dei Keyblade nello sconro finale con Xehanort. Tuttavia, Xigbar finge la propria morte e cessato il conflitto tra luci e oscurit\u00e0, torna in possesso dell'Innominata ed evoca i maestri Ira, Gula, Invi e Aced: Braig/Xigbar in realt\u00e0 non \u00e8 altri che Luxu, passato di corpo in corpo (che lui definisce \"carcassa\") per portare a termine il compito affidatogli dal Maestro dei Maestri, ovvero attendere che l'Innominata finisse nelle mani di un maestro del Keyblade devoto alle tenebre, per poi reimpossessarsene.\nXigbar parla con un forte accento californiano ed \u00e8 solito dire sempre \"As if\" (nella versione italiana dei vari giochi tradotto, a seconda del contesto, come \"Figuriamoci\", \"Magari\" o \"Come no\").\nDoppiato da: H\u014dch\u016b \u014ctsuka, James Patrick Stuart\nXaldin.\n, il , \u00e8 un Nessuno che usa il vento per manipolare le sue sei lance, chiamate , e proteggere se stesso. Le lance di Xaldin possono trasformarsi in una sorta di dragone che lui cavalca per attaccare gli avversari, solitamente caricandoli. Controlla anche il Nessuno . L'io originale di Xaldin \u00e8 .\nLa sua prima apparizione avvenne in \"Kingdom Hearts II\" alla Fortezza Oscura con gli altri membri. Pi\u00f9 tardi si confronta con Sora al Castello della Bestia, dove cerca di manipolare la rabbia della Bestia cos\u00ec da poter controllare in seguito il suo Nessuno e l'Heartless ma l'interferenza di Sora porta Xaldin a rubare la rosa della Bestia. Sora e la Bestia lo trovano e rivela loro che l'Organizzazione ha bisogno del Kingdom Hearts per diventare esseri completi. Rapisce poi Belle, obbligando la Bestia a scegliere fra Belle o la rosa: le due cose pi\u00f9 importanti per lui. Il piano fallisce quando Belle scappa via con la rosa, dopodich\u00e9 Xaldin cade contro Sora e la Bestia.\nIn \"Dream Drop Distance\" scopriamo come, al seguito della distruzione del suo Heartless e di Xaldin, si sia ricomposto il suo s\u00e9 originale Dilan, nei laboratori di Ansem il Saggio al Giardino radioso.\nDoppiato da: Y\u014dsuke Akimoto, David Dayan Fisher \nVexen.\n \u00e8 un Nessuno conosciuto anche come il . L'io originale di Vexen \u00e8 , ed era interessato allo studio dei ricordi di Xehanort. Fisicamente \u00e8 di media statura, ha lunghi capelli biondo spento e freddi occhi verdi; \u00e8 inoltre il pi\u00f9 anziano dell'Organizzazione. Vexen pu\u00f2 controllare il ghiaccio e porta un grosso scudo chiamato in battaglia. Il personaggio apparve in \"Chain of Memories\", dove Tatsuya Kando don\u00f2 la sua voce solo per i suoi lamenti in battaglia.\nIn \"358/2 Days\", Vexen ha un ruolo piuttosto significativo in quanto ideatore del \"Progetto Replica\" e creatore della seconda Replica, quella di Sora: Xion.\nIn \"Chain of Memories\", Vexen sta nel fronte con Zexion e Lexaeus, gli altri membri che stanno nei sotterranei del Castello dell'Oblio, per prevenire il piano di Marluxia di rovesciare l'Organizzazione. Si batte con Riku per creare una copia del ragazzo, e pi\u00f9 tardi gli viene affidato il compito di scoprire le intenzioni di Marluxia. Vexen permette a Namin\u00e9 di manipolare i ricordi della Replica di Riku per metterlo contro Sora. Quando la Replica fallisce contro Sora, Marluxia minaccia di rivelare la carenza a Xemnas, costringendo Vexen a combattere contro Sora. Dopo la battaglia, Vexen d\u00e0 a Sora la carta di Crepuscopoli con l'intenzione di rivelare l'esistenza di Roxas. Come risultato, Marluxia lo considera come traditore e ordina ad Axel di ucciderlo. A Crepuscopoli, Vexen tenta di rivelare a Sora perch\u00e9 Crepuscopoli gli sia cos\u00ec familiare: Vexen combatte di nuovo con Sora, ma viene brutalmente e spietatamente eliminato da Axel. La morte di Vexen segner\u00e0 anche la fine del Progetto Replica.\nIn \"Dream Drop Distance\" scopriamo come, al seguito della distruzione del suo Heartless e di Vexen, si sia ricomposto il suo s\u00e9 originale Even, nei laboratori di Ansem il Saggio al Giardino radioso. Come mostrato in \"Kingdom Hearts III\", Even per\u00f2 decide di ritornare un Nessuno e di unirsi ai ranghi di Xehanort: con il finto intento di aiutare Xehanort a creare delle Repliche per completare le tredici Oscurit\u00e0, in realt\u00e0 Even/Vexen approfitta della cosa aiutando Ansem il Saggio a ritornare al Giardino radioso cos\u00ec che, attraverso lui, possa porre rimedio al dolore che ha causato.\nDoppiato da: Tatsuya Kando, Nachi Nozawa, Derek Stephen Prince\nLexaeus.\n \u00e8 uno dei tre membri dell'Organizzazione che in \"Chain of Memories\" appaiono solo nella storia di Riku. \u00c8 il pi\u00f9 alto e robusto di tutta l'Organizzazione, ha corti capelli castani e occhi azzurri. \u00c8 conosciuto anche come \"l' e usa una grande ascialama, chiamata , utile grazie alla sua forza immensa per spaccare o innalzare pinnacoli di roccia e far vibrare la terra, elemento che controlla. Prima di divenire un assistente di Ansem il Saggio, quando era ancora , svolgeva il compito di guardia del palazzo reale del Giardino radioso assieme a Dilan, come \u00e8 possibile vedere in \"Kingdom Hearts Birth By Sleep\".\nLexaeus, insieme a Vexen e Zexion, \u00e8 il vecchio membro dell'Organizzazione che occupa i sotterranei del Castello dell'Oblio nel secondo gioco. Quando Lexaus, Vexen e Zexion scoprono il piano di Marluxia di rovesciare l'Organizzazione manipolando Sora, Lexaeus e Zexion decidono di catturare Riku per usarlo nello stesso modo contro Marluxia. Quando scoprono che Sora pu\u00f2 cadere nelle mani di Marluxia, Lexaeus si confronta con Riku direttamente, provando a convincerlo di aprire in s\u00e9 il potere dell'oscurit\u00e0 nel suo cuore. Nell'originale \"Chain of Memories\", Riku riesce a sconfiggere il guerriero ma stremato dalle forze, Lexaeus si fa consumare dall'Oscurit\u00e0 presente in lui per un attacco suicida. In \"Re:Chain of Memories\" invece Riku viene sopraffatto per un momento da Lexaeus, ancora in forze, ma un Riku semi-incosciente viene posseduto per un momento da Ansem, studioso dell'Oscurit\u00e0 e colpisce ad una velocit\u00e0 disarmante Lexaeus, sconfiggendolo. Svanendo, Lexaeus percepisce allora che in Riku aleggia l'altra met\u00e0 di Xemnas.\nIn \"Dream Drop Distance\" scopriamo come, al seguito della distruzione del suo Heartless e di Lexaeus, si sia ricomposto il suo s\u00e9 originale Aeleus, nei laboratori di Ansem il Saggio al Giardino radioso.\nDoppiato da: Tatsuya Kando, Fumihiko Tachiki, Dave Boat\nZexion.\n, \u00e8 il Nessuno di , il pi\u00f9 giovane assistente di laboratorio di Ansem il Saggio che sugger\u00ec la creazione di un laboratorio sotterraneo per le loro ricerche; per via della giovane et\u00e0, \u00e8 pi\u00f9 basso degli altri membri dell'Organizzazione (sebbene comunque pi\u00f9 alto di Roxas), e ha occhi e capelli azzurri, portati in un lungo ciuffo sul viso. \u00c8 anche conosciuto come il e usa il suo potere illusorio per mimare le armi degli altri o mascherare s\u00e9 stesso come un altro, oltre a creare copie identiche di s\u00e9. Come arma usa anche un libro speciale chiamato lexicon (dal greco \"\u03bb\u03b5\u03be\u03b9\u03ba\u03cc\u03bd\", \"vocabolario\") che gli permette di intrappolare in dimensioni illusorie, il . Fa la sua prima apparizione in \"Chain of Memories\".\nZexion \u00e8 uno dei quattro membri dell'Organizzazione che appaiono nella modalit\u00e0 storia di Riku in \"Chain of Memories\". Originariamente, Zexion pianific\u00f2 di usare Riku contro Marluxia e Larxene (che cospiravano contro l'Organizzazione). Dopo che Sora li ebbe battuti, Zexion, quando vede Riku, tenta oramai di distruggerlo. Usando la carta che Axel crea dai ricordi di Sora, Zexion trasporta Riku in una simulazione delle Isole del destino per tormentare Riku con la loro distruzione. Facendolo attaccare dal Darkside. Assume poi l'aspetto di Sora e attacca Riku, dicendogli che l'Oscurit\u00e0 non dovrebbe esistere e quindi neanche lui. Fa affondare Riku nella luce ma Namin\u00e9 interviene, sotto forma di Kairi, e convince Riku di accettare sia luce che tenebre cos\u00ec da diventare pi\u00f9 forte. Con la fiducia ritrovata, Riku attacca Zexion, mettendolo in fin di vita. In seguito, Axel porta la Replica di Riku a Zexion, convincendolo che potr\u00e0 avere un potere che il vero Riku non ha, e che sar\u00e0 veramente qualcuno. Zexion non ci sta, ma la replica agguanta e solleva Zexion assorbendone tutta quanta la sua energia, consumandolo.\nIn \"Dream Drop Distance\" scopriamo come, al seguito della distruzione del suo Heartless e di Zexion, si sia ricomposto il suo s\u00e9 originale Ienzo, nei laboratori di Ansem il Saggio al Giardino radioso.\nDoppiato da: Akira Ishida, Vince Corazza \nSa\u00efx.\n, conosciuto anche come il , \u00e8 un Nessuno con una cicatrice a forma di X sulla faccia e usa una claymore chiamato . Prende il potere dalla luna e controlla i Nessuno , che usano un'arma simile alla sua. Il suo io originale \u00e8 Isa, confermato in \"Birth by Sleep\".\nSecondo in comando. La prima apparizione di Sa\u00efx avviene in \"Kingdom Hearts II\" alla Fortezza Oscura insieme agli altri membri. Appare di nuovo a Crepuscopoli dopo che Sora combatte i suoi Nessuno Berserker e avvisa Sora dell'intenzione di Axel di trasformarlo in Heartless. Dopo che Sora combatte l'armata di Heartless alla Fortezza Oscura, Sa\u00efx appare e spiega lo scopo di Sora nei piani dell'Organizzazione e nega la richiesta di Sora di vedere Kairi, che Sa\u00efx aveva rapito precedentemente. Dopo che Sa\u00efx evoca un'orda di Heartless, Malefica tenta di usare i suoi Heartless per battere Sa\u00efx e ribadire il proprio dominio sugli esseri d'ombra, ma il Nessuno evoca dei Simili che riescono a sopraffare le forze della strega. Sulla strada che porta alla cima del Castello che non esiste, Sora combatte contro Sa\u00efx ingaggiandolo in uno scontro particolarmente ostico. Nonostante l'abilit\u00e0 del Nessuno per\u00f2, anche lui soccombe davanti al custode del Keyblade.\n\u00c8 stato Sa\u00efx ad ordinare l'eliminazione di Zexion, e anche di Lexaeus e Vexen se non fossero morti per altri motivi.\nDopo essere tornato umano, Isa viene preso da Braig ed il giovane Xehanort per farlo tornare un Nessuno e quindi includere Sa\u00efx tra le file della Vera Organizzazione.\nDoppiato da: Ginpei Sato, Kirk Thornton\nAxel.\nNumero VIII - vero nome: Lea\nDemyx.\n \u00e8 un Nessuno conosciuto come il . Demyx ha il controllo sull'acqua e combatte con un sitar chiamato per creare copie di s\u00e9 stesso; solitamente, all'inizio di uno scontro, non sembra molto forte riuscendo quindi a sorprendere l'avversario. Porta i capelli con un taglio a spazzola. Controlla anche i Nessuno . La prima apparizione di Demyx avvenne in \"Kingdom Hearts II\" alla Fortezza Oscura con gli altri membri dell'Organizzazione XIII. A Demyx fu assegnato il compito di tenere d'occhio i progressi di Sora nei piani dell'Organizzazione, e appare pi\u00f9 volte nel viaggio di Sora. Dopo il suo tentativo di parlare a Roxas attraverso Sora nell'Oltretomba, Demyx cerca di stuzzicare i ricordi del ragazzo attaccandolo con le sue copie d'acqua, ma senza alcun risultato. Demyx successivamente compare alla Fortezza Oscura per combattere contro Sora e i suoi amici, ma alla fine viene sconfitto e sparisce nel Nulla. In \"Kingdom Hearts III\", Demyx viene richiamato nella Vera Organizzazione come \"membro di riserva\"; tuttavia viene convinto da Vexen a dargli una mano ad aiutare Ansem il Saggio e Ienzo, aiutandolo.\nDoppiato da: Ken'ichi Suzumura, Ryan O'Donohue\nLuxord.\n \u00e8 un Nessuno conosciuto anche come lo . Ha i capelli tagliati cortissimi, barbetta e pizzetto biondo platino e porta molti orecchini; parla inoltre con un marcato accento inglese. Dispone di una parlantina molto sciolta e sembra preferire il dialogo al combattimento aperto; nella battaglia finale contro di lui tuttavia dice \"Preferisco saltare le formalit\u00e0!\", affrontando Sora a viso aperto in un \"gioco\". Controlla i Nessuno , pu\u00f2 trasformare Sora e le persone in carte, e usa un mazzo di carte chiamate come arma offensiva e difensiva. Luxord ha anche il potere di controllare il tempo.\nLuxord appare in \"Kingdom Hearts II\", rivelandosi a Port Royal dove rievoca la maledizione dell'oro azteco, maledicendo per divertimento Jack Sparrow. Sora pi\u00f9 tardi libera Jack dalla maledizione, ma Luxord scappa senza combattere. Al Mondo che non esiste, Luxord intrappola i compagni di Sora nelle sue carte, lasciando Sora a combattere da solo contro di lui. Sora comunque lo sconfigge e Luxord viene inghiottito dal Nulla, chiedendo a Sora (chiamandolo Roxas) come abbia potuto. In \"Kingdom Hearts III\" diventa membro della Vera Organizzazione, cercando la misteriosa scatola nera nel mondo dei Caraibi, opponendosi sia a Jack Sparrow che all'Davy Jones. Perir\u00e0 poi nello scontro finale tra le Luci e le Oscurit\u00e0, promettendo a Sora che si sarebbero reincontrati per giocare nuovamente assieme per fare una partita leale.\nDoppiato da: J\u014dji Nakata, Robin Atkin Downes \nMarluxia.\n \u00e8 il padrone del Castello dell'Oblio e l'antagonista principale di Sora in \"Kingdom Hearts: Chain of Memories\". Conosciuto come il , usa una falce chiamata e attacca controllando i fiori, inoltre ha controllo sui Nessuno . Il suo nome da umano si ipotizza sia Ilamaru, ma non \u00e8 stato ancora confermato. In \"Chain of Memories\", Marluxia attira Sora al Castello dell'Oblio cos\u00ec che Namin\u00e9 possa manipolare i ricordi di Sora come parte del suo piano per rovesciare l'Organizzazione. D\u00e0 a Sora un set di carte di mondi che permette a Sora di procedere attraverso il Castello. Marluxia assegna ad Axel il compito di eliminare Vexen per impedirgli di svelare i piani dell'Organizzazione a Sora. Dopo il rapimento di Namin\u00e9, in seguito alla sconfitta di Larxene, Marluxia si confronta poi con Axel, che tenta di eliminarlo per la cospirazione contro l'Organizzazione. Ad ogni modo, Marluxia usa Namin\u00e9 per costringere Sora a battersi con Axel. Dopo la sconfitta di Axel, Marluxia ordina a Namin\u00e9 di cancellare i ricordi di Sora cos\u00ec da usarlo come pedina per i suoi piani. Lei rifiuta, e Marluxia tenta di eliminarla. Marluxia \u00e8 raggiunto e affrontato da Sora, ma il ragazzo scopre che \u00e8 solo un'illusione di Marluxia, quindi trova il vero Marluxia e lo distrugge. In \"Kingdom Hearts III\" \u00e8 membro della Vera Organizzazione, intralciando Sora nella sua visita al Regno di Corona e aiutando Madre Gothel. Perisce in seguito nello scontro finale tra le Luci e le Oscurit\u00e0.\nDoppiato da: Tatsuya Kando , Sh\u016bichi Ikeda, Keith Ferguson \nLarxen.\n, conosciuta anche come la , era la prima introdotta in \"Kingdom Hearts: Chain of Memories\" dove cospira insieme a Marluxia di rovesciare l'Organizzazione XIII. Larxene combatte con una serie di coltelli da lancio chiamati e attacchi elettrici. Controlla i Nessuno .\nQuando Larxene incontra Sora per la prima volta in \"Chain of Memories\", lei gioca con i suoi ricordi, facendogli tornare in mente una certa Namin\u00e9 che viveva sulle Isole del destino (che il ragazzo non ha mai visto in realt\u00e0) per poi combattere con lui e donargli dopo lo scontro altre carte per avanzare attraverso il Castello dell'Oblio. Ordina poi a Namin\u00e9 di continuare a manipolare i suoi ricordi e prende in giro Vexen poich\u00e9 la sua Replica di Riku ha perso contro Sora. Dopo aver scoperto il tradimento di Axel, e quando vede che ormai il piano di Marluxia sta fallendo, decide di eliminare Sora. Dopo che Sora trova Namin\u00e9, Larxene insulta i due prima di apprestarsi ad eliminarli. Ad ogni modo, Paperino e Pippo giungono in suo aiuto e insieme riescono a sconfiggere Larxene, che si consuma nel Nulla. In \"Kingdom Hearts III\" \u00e8 membro della Vera Organizzazione e viene incontrata da Sora ad Arendelle, dove lei supervisiona Elsa in quanto oggetto di interesse della Vera Organizzazione e intrappolando Sora, Pippo e Paperino in un labirinto di ghiaccio da lei creato irto di pericoli. Perisce in seguito nello scontro finale tra le Luci e le Oscurit\u00e0.\nNella versione inglese del gioco, il nome del personaggio \u00e8 scritto \"Larxene\" mentre nella localizzazione italiana di \"Chain of Memories\", \"Kingdom Hearts II\" e \"Kingdom Hearts III\" \u00e8 stato trasposto senza la \"E\" finale, spezzando cos\u00ec il legame con il suo nome originale anagrammato (non ancora rivelato). Solo nella versione italiana di \"358/2 Days\", il suo nome \u00e8 riportato come \"Larxene\".\nDoppiata da: Rieko Katayama , Y\u016bko Miyamura , Shanelle Gray \nVanitas.\n \u00e8 il braccio destro e apprendista del maestro Xehanort, indossa un'armatura simile a quella di Riku in modalit\u00e0 oscura senza dettagli bluastri e brandisce il suo personale Keyblade, chiamato solo il - chiamato nella versione impugnata dai suoi Pensieri. Il suo volto \u00e8 simile a quello di Sora, ma a differenza di questi ha i capelli neri e gli occhi gialli - questa somiglianza viene spiegata in \"Kingdom Hearts III\", con la sconfitta di Vanitas: Vanitas e Sora infatti sono legati perch\u00e9 quest'ultimo, quando cur\u00f2 il cuore danneggiato di Ventus, \u00e8 andato ad occupare il vuoto lasciato con la nascita di Vanitas. Finora lo si \u00e8 visto usare alcune arti magiche oscure e il suo Keyblade abilmente. Come leader (nonch\u00e9 fonte) dei Nesciens chiude il \"triangolo\" con Ansem, studioso dell'Oscurit\u00e0 e Xemnas. Venne alla luce quando il maestro Xehanort estrasse l'Oscurit\u00e0 dal cuore di Ventus. Vanitas ha tutte le caratteristiche peggiori dell'animo umano, dalla spietatezza alla crudelt\u00e0 alla sadicit\u00e0; in certe situazioni appare inoltre dal suo atteggiamento che sia completamente folle.\nAl Cimitero dei Keyblade, come secondo il piano del maestro Xehanort, si scontra con Ventus andando a formare il leggendario \u03c7-blade e impossessandosi del corpo del ragazzo formando Ventus-Vanitas. Quindi, mentre nel mondo reale Ventus-Vanitas (armato del \u03c7-blade completo) si scontra con Aqua e Topolino, all'interno del cuore condiviso dei due infuria una seconda battaglia per la supremazia tra Ven e Vanitas, quest'ultimo impugnando una forma incompleta del \u03c7-blade e intimando al ragazzo di fondere anche i loro cuori per forgiare definitivamente l'arma. Vanitas per\u00f2 viene sconfitto da Ven, che riprende finalmente il controllo del suo cuore ma, a causa della distruzione del \u03c7-blade, lo perde anche lui. Intanto, grazie alla sconfitta del cuore di Vanitas, il \u03c7-blade nel mondo reale si danneggia e Ventus-Vanitas viene sconfitto.\nIn \"Kingdom Hearts III\" ritorna tra le tredici oscurit\u00e0 di Xehanort, andando a Mostropoli a collezionare ed assorbire la paura dei bambini. Imbattendosi l\u00ec in Sora, tenta di liberare e \"riprendersi\" il cuore di Ventus (che Vanitas chiama \"fratello\") ma viene respinto grazie all'intervento di Sulley. Si rivela nuovamente poi quando Sora e Aqua ritrovano il corpo assopito di Ven, duellando con Aqua per ottenerlo: in procinto di trafiggere Aqua, viene scacciato da Ventus quando questi si risveglia, andandosene soddisfatto in attesa dello scontro con lui. Durante la battaglia tra luci ed oscurit\u00e0, lotta contro Ventus e Sora, venendo nuovamente sconfitto e scomparendo.\nDoppiato da: Miyu Irino, Haley Joel Osment \nVera Organizzazione XIII.\nIn \"Dream Drop Distance\", si scopre l'esistenza di un nuovo gruppo di persone, guidate dal maestro Xehanort, creato per far avvenire una seconda Guerra dei Keyblade. Ogni membro di questo gruppo \u00e8 una differente incarnazione del maestro Xehanort o possiede in s\u00e9 un frammento del cuore stesso del maestro Xehanort. Questo gruppo, che prende il nome di \"\", ha lo scopo di minacciare la luce e scontrarsi con sette suoi guardiani affinch\u00e9 possano ricreare nuovamente il \u03c7-blade originale e accedere al vero Kingdom Hearts, entrambi andati perduti durante la Guerra dei Keyblade.\nIn \"Dream Drop Distance\" viene rivelato anche che l'originale Organizzazione era stata creata proprio per cercare altri dodici contenitori nei quali inserire un frammento del cuore ricolmo di Oscurit\u00e0 del maestro Xehanort ma molti membri, per mancanza di forza, spirito, volont\u00e0, o poich\u00e9 erano diventati troppo consapevoli di loro stessi, vennero scartati. Tuttavia, prevedendo questa eventualit\u00e0, il maestro Xehanort aveva gi\u00e0 pensato ad un piano di riserva: infatti Ansem, lo studioso dell'Oscurit\u00e0, ha viaggiato nel tempo per incaricare il giovane Xehanort di cercare attraverso vari momenti dislocati nel tempo ulteriori recipienti che sarebbero diventati le nuove incarnazioni di s\u00e9 stesso cos\u00ec da formare la Vera Organizzazione. Per accogliere il cuore dell'oscuro maestro, alcuni membri sono tornati dei Nessuno (come Xigbar e Sa\u00efx) mentre le versioni passate di Xehanort, invece, come Xemnas e Ansem sono solo i loro cuori inseriti nelle Repliche migliorate di Vexen. In \"Kingdom Hearts III\", mentre Sora viaggia fra i mondi, l'ultima Oscurit\u00e0 viene trovata cos\u00ec, una volta che i sette guardiani della Luce giungono al Cimitero dei Keyblade, lo scontro tra le due fazioni inizia e dopo un iniziale difficolt\u00e0 delle Luci, le Oscurit\u00e0 cadono una dopo l'altra, ad esclusione del maestro Xehanort (e Xigbar). I cuori dei caduti vengono trasformati dall'anziano maestro in altrettante copie dell'Innominata, che poi fonde alla sua per creare l'agognato \u03c7-blade. Prima dello scontro finale tra Sora e Xehanort a Scala ad Caelum, le Oscurit\u00e0 cadute si rimaterializzano e attaccano Sora, che le respinge, per poi unirsi col maestro Xehanort in un unico, potente Xehanort.\nPersonaggi dei vari mondi.\nI diversi mondi che compaiono sono per la maggior parte presi da opere Disney, mentre sono pochi quelli originali del gioco. Di conseguenza i personaggi che li abitano sono pi\u00f9 o meno dello stesso ambito, anche se non mancano a volte interazioni tra personaggi Disney e Final Fantasy (e a volte anche originali) insieme.\nLe Isole del destino.\nLe Isole del destino (dopo il Tuffo nel cuore) \u00e8 il primo mondo visitabile della saga, ad abitarlo sono Sora, Riku e Kairi insieme ai due personaggi Tidus e Wakka di Final Fantasy X e Selphie di Final Fantasy VIII. Nell'introduzione di \"Birth by Sleep\" si scopre inoltre che questo \u00e8 il luogo di nascita del maestro Xehanort.\nLa Citt\u00e0 di mezzo.\nQuesto mondo \u00e8 come il rifugio di abitante il cui mondo \u00e8 stato inghiottito dall'Oscurit\u00e0. Qui \u00e8 il luogo dove Leon, Cid, Aerith e Yuffie, da Final Fantasy VII e di Final Fantasy VIII, si sono rifugiati dopo che la Fortezza Oscura venne inghiottita dalle tenebre. Dopo averli salvati dalla Balena anche Pinocchio, Geppetto e Cleo si troveranno qui. In \"Dream Drop Distance\" in questo mondo compaiono anche i protagonisti di The World Ends with You ovvero Neku, Jousha, Shiki, Beat e Rhyme. In \"Kingdom Hearts\", Merlino e Smemorina si trasferiscono in un'area nascosta di questo mondo.\nLa Fortezza Oscura/il Giardino radioso.\nIn questo universo, questo \u00e8 il mondo originario di Leon e i suoi amici, oltre che di Kairi. A governarlo era Ansem il Saggio, che tutti gli abitanti amavano e rispettavano prima che Xehanort usurpasse il suo nome e ribattezzasse il luogo \"Fortezza Oscura\". All'inizio gli apprendisti di Ansem erano Braig, Dilan, Even, Aeleus e Ienzo. Dopo l'arrivo di Xehanort, insieme i sei fecero sprofondare i loro cuori nell'Oscurit\u00e0 dando vita ai primi sei membri dell'Organizzazione XIII e creando i primi Heartless Emblema. In questo mondo, da \"Kingdom Hearts II\", vi abitano anche Merlino, Leon, Cid, Aerith e Yuffie.\nCrepuscopoli.\nQuesto mondo appare per la prima volta in \"Chain of Memories\", ma i suoi abitanti appaiono solo in \"Kingdom Hearts II\" e in \"358/2 Days\": i primi sono il trio di Hayner, Pence e Olette (nella Crepuscopoli virtuale sono amici di Roxas) originali della saga come l'organizzatore del Torneo Struggle, che convivono con i personaggi di Final Fantasy tra i quali Seifer e la sua banda composta da lui, Raijin, Fuu e Vivi. In \"Kingdom Hearts III\" vi si stabiliscono anche Zio Paperone e Remy.\nIl Mondo finale.\nQuesto mondo \u00e8 una specie di limbo tra sonno e morte in cui finisce chiunque perda il proprio cuore ma non \u00e8 ancora del tutto morto, e dal quale si pu\u00f2 ritornare indietro se si \u00e8 abbastanza forti. Il mondo \u00e8 un'infinita distesa che sembra acqua, sulla quale si pu\u00f2 camminare, sovrastata da un cielo azzurro e sereno. In esso \u00e8 presente la coscienza di chi vi \u00e8 finito, e l'unico essere materiale ad abitarvi \u00e8 il Chirithy che venne assegnato a Ventus: stando a questo Chirithy, questa dimensione \u00e8 affine alle Stazioni del cuore e vicina ai mondi dormienti.\nMondi tratti da film Disney.\nTopolino, Minni, Paperino, Paperina, Paperon de' Paperoni, Qui, Quo e Qua, Pippo, Pluto, Pietro, Orazio, Clarabella, Chiquita, la Banda Bassotti, Cip e Ciop, le Scope, Peter Pig (cammeo)\nAladdin, il Genio, Jasmine, Jafar, Iago, Abu, il mercante, il tappeto volante, la Testa di tigre, due guardie (una delle \u00e8 il capitano Razoul ma ci\u00f2 nome non viene specificato) e il Sultano\nErcole, Filottete, Cerbero, Ade, Lithos il titano di roccia, Ydros il titano di ghiaccio, Pyros il titano di lava, Stratos il titano dell'aria, Pena e Panico, Megara, Pegaso, l'Idra, Atena, Ares, Ermes, Zeus (citato), Era (citata), le Parche Cloto, Lachesi e Atropo (cammeo).\nAlice, la Regina di cuori, le carte-soldato, il Bianconiglio, lo Stregatto, la Serratura, i fiori, il Cappellaio Matto e il Leprotto bisestile (cameo in \"KH\", presenti in \"\u03c7\"), Toperchio (cammeo nel manga), Brucaliffo (nel manga di \"358/2 Days\") e i Palmipedoni (citati)\nla Bestia/principe Adam (in forma umana nei titoli di coda di \"Kingdom Hearts II\" ed in \"Union \u03c7\"), Belle, Lumier\u00e8, Tockins, Mrs. Bric e Chicco, Guardaroba, Sultano e l'appendiabiti (entrambi nel manga), Gaston e la Fata (citata).\nAriel, Flounder, Sebastian, re Tritone, il principe Eric, Ursula (anche in forma di \"Vanessa\" in \"Kingdom Hearts II\") e Flotsam e Jetsam. In alcuni filmati di \"Kingdom Hearts II\" appaiono anche Attina e Andrina, le sorelle di Ariel; in \"Kingdom Hearts\" appare anche come mini-boss lo Squalo (non inserito nel Grillario).\nPeter Pan, Trilli, Wendy, Capitan Uncino, Spugna, i Bimbi sperduti (solo Orsetto e Svicolo in \"Birth by Sleep\"; tutti nel manga) e il coccodrillo.\nJack Skeletron, il Baubau, il Sindaco, Sally, Vado, Vedo e Prendo, Babbo Natale, il Dottor Finkleistein, Zero, la vasca, le renne e gli elfi.\nTron/Rinzler, Sark, MCP, Kevin Flynn, Sam Flynn, CLU e le guardie nere\nQuasimodo, Esmeralda, capitano Febo, Giudice Claude Frollo, Laverne, Hugo e Victor, gli zingari (citati) e l'arcidiacono (citato).\nBiancaneve, i sette nani, la regina Grimilde, lo specchio magico e il Principe\nCenerentola, Gi\u00e0c, Lady Tremaine, Anastasia, Genoveffa, Lucifero, il principe azzurro, il granduca Monocolao e il re del Castello dei sogni (citato)\nPongo, Peggy e i 99 cuccioli, Lilli e il vagabondo (cammeo), Julius\nMulan (\"Ping\" quando \u00e8 travestita da uomo), Mushu, capitano Li Shang, Shan Yu, Yao, Chien-Po, l'Imperatore, Fa Zhou (citato), Khan (manga), Chi-F\u00f9 (manga)\nStitch, il dottor Jumba Jookiba, il capitano Gantu, la Presidentessa del Consiglio, Esperimento 221/\"Sparky\"\nCapitano Jack Sparrow, Will Turner, Elizabeth Swann, il signor Gibbs, capitano Hector Barbossa, pirati non-morti, Davy Jones, Tia Dalma/Calypso, Lord Cutler Beckett, il kraken, commodoro James Norrington (citato), governatore Weatherby Swann (citato), Bill \"Sputafuoco\" Turner (citato), Cort\u00e8s (citato)\nAurora, principe Filippo, Malefica, Flora, Fauna e Serena, goblin di Malefica, Diablo\nTarzan, Jane Porter, Clayton, Terk, Kerchak, Kala, altri gorilla, Sabor, gli ippopotami e i serpenti\nSimba, Nala, Mufasa (in un flashback), Scar, Timon, Pumbaa, Rafiki, Shenzi, Banzai e Ed, Kiara (nei titoli di coda), le iene, le leonesse\nYen Sid, Topolino, le Scope, Lord Chernabog, i demoni\nPinocchio (in forma umana nei titoli di coda del primo gioco), Geppetto, il Grillo Parlante, Cleo (cammeo in \"Kingdom Hearts\", appare nel manga), la Fata turchina, Figaro (nel manga), la Balena (sia come mondo che come boss) e la marionetta olandese (cammeo nel manga)\nWoody, Buzz Lightyear, Hamm, Rex, gli LGM, il sergente e i soldati, Andy (citato)\nRapunzel, Flynn Rider/Eugene Fitzherbert, Pascal, Maximus, Madre Gothel\nElsa, Anna, Kristoff, Sven, Olaf, Marshmallow, Hans\nHiro Hamada, Baymax, GoGo Tomago, Honey Lemon, Wasabi, Fred, il Baymax originale, Tadashi Hamada (citato)\nMike Wazowski, James \"Sulley\" Sullivan, Boo, Randall, gli agenti della CDA\nChicken Little, Bambi, Dumbo, il grande principe della foresta (citato), Anacleto (cammeo)"}
{"id": "2542963", "revid": "339392", "url": "https://it.wikipedia.org/wiki?curid=2542963", "title": "Famiglia del Balzo", "text": ""}
{"id": "2542966", "revid": "400694", "url": "https://it.wikipedia.org/wiki?curid=2542966", "title": "R\u00e9stif de la Bretonne", "text": ""}
{"id": "2542967", "revid": "149485", "url": "https://it.wikipedia.org/wiki?curid=2542967", "title": "Nuoto ai IX Giochi panafricani", "text": "Le gare di nuoto ai IX Giochi panafricani si svolsero dall'11 al 18 luglio 2007 ad Algeri, in Algeria."}
{"id": "2542968", "revid": "322321", "url": "https://it.wikipedia.org/wiki?curid=2542968", "title": "Ubaldino Bandinelli", "text": "Biografia.\nComp\u00ec con profitto studi letterari; divenne sottodecano del capitolo cattedrale di Firenze e il 3 giugno 1548 vescovo di Montefiascone e Corneto, si dimise dopo otto mesi circa. La sua attivit\u00e0 pastorale fu caratterizzata da molte visite, compiute per lo pi\u00f9 dal vicario episcopale Pompilio Giusti.\nNel 1551 papa Giulio III lo chiam\u00f2 a Roma perch\u00e9 lo aiutasse del disbrigo di difficili affari, ma mor\u00ec l'anno stesso; sepolto nella chiesa di Santa Maria sopra Minerva presso l'acquasantiera, il suo ricordo rimane negli scritti di molti contemporanei, fra di essi primeggia per fama monsignor Giovanni della Casa, l'autore del Galateo, che a Firenze lo ebbe quale insegnante. Il della Casa lo ricorda sia nel Galateo stesso, che in una lettera a Ludovico Beccadelli del 1532 in cui lo definisce \u00abpersona di molto discorso e di ottimo giudicio e prativo\u00bb, anche dopo la sua morte l'affetto per il maestro si rivel\u00f2 in un'elegia latina in cui lo definisce \u00abl'onor dell'Italia\u00bb."}
{"id": "2542974", "revid": "767487", "url": "https://it.wikipedia.org/wiki?curid=2542974", "title": "Daybreakers - L'ultimo vampiro", "text": "Daybreakers - L'ultimo vampiro (\"Daybreakers\") \u00e8 un film del 2009 scritto e diretto dai fratelli Spierig. Gli interpreti principali sono Ethan Hawke, Willem Dafoe e Sam Neill.\nTrama.\nNel 2019 un'epidemia ha trasformato la maggior parte degli esseri umani in vampiri, riducendo la percentuale di esseri umani normali al 5%: molti dei non contagiati vengono tenuti in vita come riserve di sangue, mentre i pochi esseri umani ad essere ancora liberi sono costretti a spostarsi di continuo fuggendo dalle unit\u00e0 speciali per la caccia agli umani. I vampiri hanno preso il posto della societ\u00e0 umana: vivono e lavorano di notte, per gli spostamenti diurni si servono di speciali automobili, bevono caff\u00e8 mescolato a sangue.\nMa il crescente fabbisogno di sangue inizia a scatenare feroci scontri per il suo approvvigionamento: in tutto il mondo avvengono sommosse contro i governi ritenuti colpevoli di non trovare una soluzione alla sempre maggiore richiesta di sangue. La situazione \u00e8 al limite, i vampiri protestano e manifestano per via della fame: le scorte di sangue umano non bastano pi\u00f9 a soddisfare la popolazione dei vampiri che senza l'apporto dell'unico nutrimento iniziano a subire una metamorfosi essendo costretti a bere sangue di vampiro, diventando dei mostri.\nUn gruppo di scienziati viene incaricato di creare un surrogato artificiale al prezioso nutrimento al fine di salvare la razza dominante, tra loro il ricercatore Edward, un vampiro che si rifiuta di bere sangue umano; quest'ultimo guidato dal proprio istinto e dall'incontro con un gruppo di umani ribelli, e grazie anche all'incontro con Elvis (un vampiro tornato ad essere un umano), cercher\u00e0 la cura all'epidemia. La cura viene trovata, esponendosi al sole e poi spegnendo le fiamme il vampiro torna ad essere un uomo. Edward torna cos\u00ec ad essere un umano. Ma il percorso per la salvezza \u00e8 tutto in salita, il potente capitalista del sangue Charles Bromley, aiutato dall'esercito, cercher\u00e0 di far fallire i loro progetti. I soldati catturano un gruppo di umani tra cui la figlia di Bromley. Quest'ultima, contro la sua volont\u00e0, viene trasformata in vampiro dal fratello di Edward. Edward, Elvis e Audrey arrivano in citt\u00e0 e chiedono aiuto a un collega di Edward che per\u00f2 li tradisce e fa catturare Audrey. Intanto la figlia di Bromley, nutrendosi del proprio sangue per vendicarsi del padre, diventa anch'essa un mostro. Insieme ad altri come lei viene uccisa dai soldati. Il fratello di Edward raggiunge Elvis ed Edward e morde al collo Elvis. Edward si consegna a Bromley e viene condotto alla sua presenza dove trova Audrey legata ferita ed il cui sangue \u00e8 bevuto da Bromley. Edward finge di arrendersi e Bromley lo morde al collo credendo di trasformarlo di nuovo in vampiro ma in realt\u00e0 diventando a sua volta umano (cosa che Edward aveva scoperto guardando, si vede un flashback, il fratello diventato umano dopo avere morso precedentemente Elvis). Il sangue di un vampiro diventato umano infatti \u00e8 anch'esso una cura per ritornare ad essere uomini. Edward libera Audrey. Bromley, tornato umano, viene lasciato alla furia dei soldati vampiro che lo mangiano. Stessa sorte per quegli stessi soldati mangiati da altri soldati. Il collega di Edward uccide gli ultimi umani soldato rimasti dopo la carneficina di gruppo (viene ucciso anche il fratello di Edward) ma viene a sua volta ucciso da Elvis. Nell'ultima scena Edward, Elvis e Audrey in auto mentre si sente una voce fuori campo che inneggia alla speranza di trasformare tutti i vampiri in umani dopo avere scoperto la cura.\nProduzione.\nNel novembre 2004, la Lionsgate acquist\u00f2 dai fratelli Michael e Peter Spierig, gi\u00e0 autori dell'horror \"Undead\", una sceneggiatura intitolata \"Daybreakers\". A distanza di circa due anni, nel settembre 2006, la Film Finance Corporation Australia annunci\u00f2 che avrebbe contribuito al finanziamento del film, dando la disponibilit\u00e0 a girare nel Queensland, elargendo un bilancio di produzione di circa 21 milioni di dollari, ai quali si aggiunge un ulteriore milione concesso dal governo federale. Nel maggio 2007, l'attore Ethan Hawke \u00e8 stato ingaggiato per il ruolo principale, il mese successivo Sam Neill si \u00e8 unito al cast.\nLe riprese di prima unit\u00e0 si sono svolte agli studi cinematografici Warner Bros. e Movie Worlds per un periodo di due mesi circa, dal 16 luglio 2007 a settembre; seguite da un ciclo di riprese supplementari per l'aggiunta di alcune scene chiave. Gli effetti speciali sono curati dalla Weta Workshop.\nDistribuzione.\nIl film \u00e8 stato presentato in anteprima al Toronto International Film Festival, nel settembre 2009. La distribuzione nella sale cinematografiche statunitensi \u00e8 avvenuta l'8 gennaio 2010, in seguito verr\u00e0 distribuito in Australia e Nuova Zelanda a partire dal 21 gennaio .\nIn Italia il film \u00e8 stato distribuito da Mediafilm il 26 marzo 2010."}
{"id": "2542978", "revid": "93436", "url": "https://it.wikipedia.org/wiki?curid=2542978", "title": "Douro (fiume)", "text": ""}
{"id": "2542982", "revid": "3831", "url": "https://it.wikipedia.org/wiki?curid=2542982", "title": "Ordine Vittoriano", "text": ""}
{"id": "2542984", "revid": "1305772", "url": "https://it.wikipedia.org/wiki?curid=2542984", "title": "Gremio dei conciatori", "text": "Il gremio dei Conciatori \u00e8 stata un'antica corporazione di Arti e Mestieri della citt\u00e0 di Sassari.\nNotizie storiche.\nIl gremio era uno degli 8 che sciolsero alla Vergine l'originario voto contro la peste a Sassari ed era dunque un gremio di candeliere.\nSi \u00e8 a conoscenza di uno statuto che lega questo gremio a quello dei Calzolai e dei Miniatori di Pelli tra l'altro successivamente uniti anche senza i conciatori. Questo statuto risale al 1548 e mette i gremi sotto la protezione dei Santi Salvatore e Lucia.\nTuttavia in un altro statuto Calzolai e Miniatori sono distaccati e non compare pi\u00f9 San Salvatore come patrono.\nIl gremio scompar\u00ec nel XX secolo forse a met\u00e0 dello stesso ma gi\u00e0 da lungo tempo non partecipava pi\u00f9 alla discesa.\nPatrono.\nIl patrono del disciolto gremio era Il Salvatore. Il San Salvatore festeggiato dalla chiesa cattolica \u00e8 infatti San Salvatore da Horta le cui spoglie sono conservate in Sardegna, a Cagliari, e il cui cuore fu trafugato e portato a Sassari, ma che venne canonizzato solo nel 1938.\nNon conosciamo il giorno dei festeggiamenti. \nNel libro \"Sassari Vecia e Noba\" del poeta e scrittore Salvator Ruju -in particolare nella prefazione scritta dalla studiosa Caterina Ruju - si menziona Sant'Anna e la sua cappella, oggi non pi\u00f9 esistente, come patrona dei conciatori. Oggi invece \u00e8 compatrona del Gremio dei Piccapietre.\nCappella.\nLa cappella del gremio \u00e8 denominata del Salvatore o di San Salvatore ed \u00e8 la Prima a destra entrando a Santa Maria di Betlem in Sassari. \u00c8 dal 1992 ad uso del Gremio dei piccapietre che dai conciatori ricevettero in dono uno spadino al momento della loro fondazione. A suffragare la prima tesi sopradescritta \u00e8 il fatto che nella nicchia dell'altare della cappella vi \u00e8 una pregiata statua del Cristo.\nUltimato il restauro della chiesa di Santa Maria di Betlem da parte del frate Antonio Cano negli anni 1829-1834, i Conciatori lasciaro l'antica cappella che avevano nel chiostro per insediarsi in quella attuale. \nIl simulacro - Il simulacro del Salvatore, loro patrono, forse quello che vediamo ancora nella cappella in Santa Maria di Betlem, fu venerato nella chiesa omonima dalla seconda met\u00e0 del XVII secolo fino alla prima met\u00e0 del 'Settecento (questa chiesa edificata dal medico sassarese Salvatore Della Croce, si trovava dove oggi \u00e8 la sacrestia della chiesa delle Monache Cappuccine), Passato a miglior vita il Della Croce, il figlio vendette il simulacro del Salvatore al gremio dei Conciatori.\nCandeliere.\nIl gremio, che era uno degli otto che per primi sciolse il voto alla Vergine, era dotato ovviamente anche di un candeliere. Tuttavia molto presto il gremio non comparve pi\u00f9 nella lista di coloro che scioglievano il voto tramite la macchina a spalla e si hanno tuttavia notizie dell'attivit\u00e0 che il gremio comunque continu\u00f2 a svolgere a Sassari.\nNon si hanno pi\u00f9 notizie dunque del candeliere che sarebbe dovuto appartenere al Gremio."}
{"id": "2542988", "revid": "533647", "url": "https://it.wikipedia.org/wiki?curid=2542988", "title": "Marianopoli", "text": "Marianopoli (\"Paisi di li Manchi\" in siciliano) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nTerritorio.\nIl territorio di Marianopoli \u00e8 prevalentemente collinare, nella zona settentrionale del libero consorzio comunale, ai confini con la citt\u00e0 metropolitana di Palermo. Marianopoli sorge su una collina a 720 metri sul livello del mare, a nord-ovest di Caltanissetta, da cui dista soli 35\u00a0km. Confina con i comuni di Caltanissetta, Mussomeli, Petralia Sottana e Villalba. Dista 107\u00a0km da Agrigento e 54\u00a0km da Enna.\nOrigini del nome.\nIl paese di Marianopoli nasce nel XVII secolo all'interno del processo di colonizzazione del Feudo Manchi, un tempo denominato \"Manchi di Bil\u00ecci\" per la sua appartenenza all'antica Baronia di Castel Bil\u00ecci. Anche se gi\u00e0 nel 1726 Onofrio Lombardo Trigona, barone della Scala e Manchi, aveva ottenuto dal re Carlo IV di Sicilia la \"licentia populandi,\" fu il figlio Giuseppe Lombardo Lucchese, intorno al 1750, a fondare il paese, facendo pervenire dal Montenegro una colonia greco-illirica. Il paese fu chiamato \"Mari\u00e6nopolis\" per la sua origine greca e in onore della Vergine (\"Mariano - di Maria e \"poli\" da polis - citt\u00e0).\nStoria.\nPreistoria.\nRisalendo indietro nel tempo scopriamo che il territorio circostante l'odierna Marianopoli era abitato sin dalla preistoria, testimoniato dai numerosi reperti preistorici appartenenti all'antica necropoli di Valle Oscura. Infatti molte tracce di natura archeologica testimoniano, in modo abbastanza inconfutabile, che quelle zone furono abitate da popolazioni indigene. Vi \u00e8 da aggiungere che data la loro importanza strategica, quelle zone, nel susseguirsi delle varie dominazioni che si ebbero in Sicilia, ebbero grande importanza sia dal punto di vista militare sia politico.\nEt\u00e0 antica.\nI Romani, nel corso della prima guerra punica, dovettero faticare moltissimo prima di espugnare la citt\u00e0. Come viene riportato dallo storico A. Holm, il console romano Attilio assedi\u00f2 \"Mytistraton\", che, sebbene assediata da molto tempo e da diverse posizioni, continuava a resistere. L'assedio si concluse quando la guarnigione incaricata della difesa del castello dovette arrendersi per fame e fu costretta ad abbandonare la citt\u00e0. I Romani nella loro logica spietata di vincitori fecero strage della popolazione inerme. I superstiti vennero fatti schiavi e quel che rimaneva della citt\u00e0 dato alle fiamme. L'eroica resistenza che aveva tenuto in forse l'esito finale della guerra era durata cinque anni, riuscendo a resistere a ben tre attacchi. L'ultimo assedio si era protratto per sette mesi e l'esercito romano fu messo a dura prova. Di \"Mytistraton\" hanno scritto proprio a testimoniare la sua importanza diversi storici antichi. Durante la dominazione romana la citt\u00e0 venne classificata di quarta classe o \"civitas censoria\", cio\u00e8 a citt\u00e0, che avendo opposto maggiore resistenza ai Romani sub\u00ec la totale confisca del suo territorio, che divenne \"ager publicus\" del popolo romano. \"Mytistraton o Mitistrato\" non va confusa con \"Amestrato\" (l'attuale Mistretta), la quale venne classificata come citt\u00e0 di terza classe e mantenne cos\u00ec il possesso delle proprie terre.\nEt\u00e0 contemporanea.\nErede di Giuseppe Lombardo Lucchese fu Anna Maria, la quale nel 1738 and\u00f2 in sposa del primo cugino Francesco Maria Patern\u00f2 dei Baroni di Raddusa. Il loro figlio Vincenzo Maria, ottenuta l'elevazione a municipalit\u00e0 dell'abitato nel 1801, diverr\u00e0 il primo marchese di Manchi, Bel\u00ecci e Marianopoli. In seguito a tale investitura, le reliquie del martire san Prospero furono trasferite, con molta probabilit\u00e0, dal Palazzo della stessa famiglia baronale di Catania alla chiesa di Marianopoli. La chiesa baronale del XVIII secolo fu elevata a parrocchia nel 1805, con il titolo di \"Maria Santissima Addolorata.\"\nI contratti maritali tra il Casato dei Patern\u00f2, Baroni di Raddusa, e i Landolina, Baroni di Rigilfi, permisero il passaggio in mancanza di erede maschio, del titolo di Marchese di Marianopoli da Vincenzo Maria di Patern\u00f2 al primo cugino Pietro di Landolina, Barone di Rigilfi. Grazie a Landolina, Marianopoli giov\u00f2 di un nuovo impulso economico, sociale e politico. Filippo Landolina ottenne, contro la volont\u00e0 di tutti i potenti baroni delle Petralie, che la ferrovia passasse per Marianopoli. Francesco e il fratello Ludovico furono insigli letterati, archeologi e numismatici, autori di varie monografie sulle antiche monete di Sicilia. La loro attivit\u00e0 si svolse soprattutto nel territorio circostante a Marianopoli: attraverso i loro scavi sul sito Castellazzo di Marianopoli tale luogo fu da essi identificato con Mytistraton, un'antica citt\u00e0 alleata di Cartagine e distrutta dai Romani durante le guerre puniche.\nSeconda Guerra Mondiale.\nFranco Calogero Seddio, sedicenne abitante di Marianopoli fu l'ultimo segretario della piccola sezione del PNF (Partito Nazionale Fascista). Non part\u00ec per la guerra e fu riformato perch\u00e9 aveva una numerosa famiglia. Con lo sbarco degli Alleati in Sicilia e con l'imminente arrivo nella zona di Caltanissetta, chiuse la sezione del partito, staccando l'aquila che si trovava sulla sommit\u00e0 del porta bandiera e si diresse a piedi sulla strada che da Marianopoli conduce a Caltanissetta portandosi con se un lenzuolo bianco. Quando vide arrivare i soldati Alleati cominci\u00f2 a sventolare il drappo bianco sperando di poter consegnare il paese agli Alleati senza nessuno sparo. E cos\u00ec fu. \nSimboli.\nDescrizione dello stemma comunale:\nDescrizione del gonfalone comunale:\nMonumenti e luoghi d'interesse.\nSiti archeologici.\nMonte Castellazzo, posto a nord-est dell'odierno abitato di Marianopoli fa parte del sistema collinare, gravitante sulle vallate del Barbarigo-Belici e del Sal\u00ecto. La frequentazione del sito a partire da et\u00e0 neolitica (V millennio a.C. circa) prosegue nell'et\u00e0 del rame (notevole il ritrovamento della necropoli riferibile al III millennio a.C.) ed \u00e8 documentata fino all'et\u00e0 del ferro (VII-VI sec. a.C.). In particolare nel VI sec. a.C. il Monte divenne sede di un abitato indigeno poi ellenizzato, articolato su terrazze digradanti, la superiore delle quali era anche dotata di una cinta muraria di fortificazione.\nTale centro, tradizionalmente identificato con l'antica \"Mytistraton\", ricordata dagli storici antichi Diodoro e Polibio per la strenua resistenza ai Romani al tempo della I guerra punica, visse dunque almeno fino al II sec. a.C.\nLa montagna di Balate, subito a sud-est dell'abitato odierno di Marianopoli, ospit\u00f2 a partire dal VI sec. un centro indigeno poi ellenizzato, fortificato da una cinta muraria estesa a includere la sommit\u00e0 e i fianchi dell'altura. Sull'Acropoli dell'antico centro \u00e8 stata portata alla luce un'area santuariale. Al margine sud-ovest della montagna di Balate si distribuiva poi, entro un'ampia valle aperta a ventaglio e dal suggestivo nome di Valle Oscura, la necropoli riferibile all'antica citt\u00e0. Le sepolture, per lo pi\u00f9 assegnabili al VI sec. a.C., si collocavano entro anfratti e ingrottamenti naturali, molto spesso precedentemente utilizzati, in funzione funeraria, in et\u00e0 preistorica (antica et\u00e0 del bronzo).\nMuseo di Marianopoli.\nIl museo illustra la civilt\u00e0 del territorio di Marianopoli dalla preistoria all'et\u00e0 ellenistica, con particolare riferimento ai due siti archeologici di Monte Castellazzo e Balate-Valle Oscura.\nI reperti esposti sono quelli venuti alla luce tra il 1977 e il 1984 nel corso degli scavi effettuati a Monte Castellazzo e a Balate-Valle Oscura dalla Soprintendenza di Agrigento. Oltre a frammenti ceramici neolitici, eneolitici e dell'et\u00e0 del bronzo, il museo espone la caratteristica e prevalente produzione ceramica indigena di et\u00e0 arcaica, che applica a forme di tipo greco quali \"oinochoai\" e \"krateriskoi\" una decorazione geometrica o vivacemente naturalistica, quest'ultima per lo pi\u00f9 col motivo a uccelli dalle code a ventaglio, disposti in lunghi cortei o affrontati in posizione araldica.\nSociet\u00e0.\nEtnie e minoranze straniere.\nI cittadini stranieri residenti a Marianopoli al 1\u00ba gennaio 2019 sono 13.\nEconomia.\nAgricoltura.\nL'economia del paese si basa sull'agricoltura di grano, mandorle, olive, uva, e l'allevamento di ovini e bovini.\nInfrastrutture e trasporti.\nMarianopoli \u00e8 attraversata dalla strada statale 121 Catanese che, attraversando anche il paese di Santa Caterina, la collega all'autostrada A19 presso lo svincolo di Ponte Cinque Archi. \u00c8 collegata a Caltanissetta tramite la strada provinciale 42 San Cataldo-Marianopoli.\nLa stazione ferroviaria pi\u00f9 vicina \u00e8 Villalba gestita da Trenitalia e trovasi lungo la linea ferrata Caltanissetta Xirbi-Roccapalumba.\nIl collegamento autobus con San Cataldo-Caltanissetta e con Vallelunga Pratameno-Valledolmo \u00e8 con cadenza feriale ed \u00e8 gestito dalla societ\u00e0 Sais Trasporti. Il collegamento autobus con Resuttano-Palermo \u00e8 con cadenza scolastica ed \u00e8 gestito dalla societ\u00e0 Sais Trasporti.\nIl territorio \u00e8 attraversato dalla galleria ferroviaria di Marianopoli, lunga 6,5\u00a0km e aperta nel 1885, parte della linea Palermo-Xirbi-Catania. Due stazioni ferroviarie servivano il comune: si tratta delle stazioni di Marianopoli e di Bosco Saline, ubicate rispettivamente all'imbocco nord e a quello sud della galleria, attualmente temporaneamente chiuse.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Marianopoli fa parte delle seguenti organizzazioni sovracomunali: regione agraria n. 2 (Colline di Caltanissetta)."}
{"id": "2542993", "revid": "287204", "url": "https://it.wikipedia.org/wiki?curid=2542993", "title": "TXT e-solutions", "text": "TXT e-solutions \u00e8 un'azienda italiana di informatica fondata nel 1989.\nTXT \u00e8 quotata alla Borsa Italiana con ticker TXT.MI., dove \u00e8 presente negli indici FTSE Italia STAR e FTSE Italia Small Cap.\nHa sede principale Milano e uffici in Italia, Francia, Regno Unito, Germania, Svizzera e Stati Uniti d'America.\nAzienda.\nL'azienda fornisce servizi software e di system integration per clienti nei settori Aerospazio, Difesa, High-Tech, Manufacturing ed Istituzioni Finanziarie erogati presso la sede principale di Milano, e prodotti per clienti nel settore Aerospace presso la controllata Pace, sita in Berlino."}
{"id": "2542995", "revid": "767487", "url": "https://it.wikipedia.org/wiki?curid=2542995", "title": "Distretto di Habiganj", "text": "Il distretto di Habiganj (in bengalese \u09b9\u09ac\u09bf\u0997\u099e\u09cd\u099c, Hobig\u00f4nj) \u00e8 uno dei 4 distretti della divisione di Sylhet, nel nord del Bangladesh.\nSuddivisioni.\nIl distretto di Habiganj si suddivide nei seguenti sottodistretti (\"upazila\"):"}
{"id": "2542998", "revid": "200568", "url": "https://it.wikipedia.org/wiki?curid=2542998", "title": "Pjotr Semyonov-Tjan-\u0160anskij", "text": ""}
{"id": "2542999", "revid": "599013", "url": "https://it.wikipedia.org/wiki?curid=2542999", "title": "Hideki Matsui", "text": "Giappone.\nCominci\u00f2 a giocare a baseball durante gli anni della scuola e si mise in luce al torneo nazionale di categoria nei primi anni 90.\nLa sua carriera da professionista inizi\u00f2 con i Yomiuri Giants che lo scelsero al primo turno del draft 1993.\nFu nominato per tre volte MVP della Japanese Central League (1996, 2000, 2002) e giunse per quattro volte alle finali del campionato, vincendo tre titoli (1994, 2000, 2002). Per nove volte consecutive partecip\u00f2 all'All Star Game e per tre volte fu il miglior giocatore della lega per fuoricampo e punti battuti a casa (1998, 2000, 2002). Nelle dieci stagioni nella NPB ha giocato 1268 partite, collezionando 1390 valide, 901 punti segnati, 332 fuoricampo, 889 punti battuti a casa, con una media battuta di .304.\nStati Uniti.\nIl 14 gennaio 2003 firm\u00f2 un contratto triennale con i New York Yankees; la sua avventura negli Stati Uniti suscit\u00f2 molto entusiasmo in Giappone e numerosi giornalisti nipponici furono inviati a seguire le sue prestazioni nella MLB.\nEsord\u00ec con gli Yankees il 31 marzo 2003 e al suo primo turno di battuta nella Major League batt\u00e9 una valida che permise a Derek Jeter di segnare un punto, ottenendo cos\u00ec il suo primo RBI. Il suo esordio allo Yankee Stadium fu memorabile: durante la partita batt\u00e9 un grande slam, diventando il primo giocatore in tutta la storia degli Yankees a realizzare una simile impresa nella partita casalinga d'esordio. Chiuse la sua prima stagione americana con 16 home run e 106 RBI, giungendo secondo nella classifica del Rookie of the Year Award ad una manciata di voti dal vincitore Angel Berroa.\nNella seconda stagione si conferm\u00f2 ad alti livelli concludendo l'annata con 31 home run, 108 RBI e una media battuta di .289.\nNel 2005 si miglior\u00f2 ulteriormente, chiudendo con una media di .305 e 116 RBI (suo massimo in carriera).\nLa stagione 2006 lo vide alle prese con un infortunio al polso che lo costrinse a saltare numerose partite, tuttavia alla fine dell'annata firm\u00f2 un nuovo contratto con gli Yankees della durata di quattro anni, per un valore complessivo di 52.000.000 di dollari, diventando il giocatore giapponese pi\u00f9 pagato della Major League (primato che precedentemente apparteneva ad Ichir\u014d Suzuki).\n\u00c8 stato MVP delle World Series 2009.\nIl 15 dicembre 2009 ha firmato un contratto annuale del valore di 6,5 milioni di dollari con i Los Angeles Angels of Anaheim."}
{"id": "2543002", "revid": "92723", "url": "https://it.wikipedia.org/wiki?curid=2543002", "title": "Carlo di Giovanni Rossi", "text": ""}
{"id": "2543004", "revid": "1543377", "url": "https://it.wikipedia.org/wiki?curid=2543004", "title": "Dutch Open 1997", "text": "Il Dutch Open 1997 \u00e8 stato un torneo di tennis giocato sulla terra battuta. \u00c8 stata la 38\u00aa edizione del Dutch Open, che fa parte della categoria ATP World Series nell'ambito dell'ATP Tour 1997. Si \u00e8 giocato allo Sportlokaal de Bokkeduinen di Amersfoort nei Paesi Bassi, dal 28 luglio al 3 agosto 1997.\nCampioni.\nSingolare.\n Sl\u00e1va Dosed\u011bl ha battuto in finale Carlos Moy\u00e1, 7\u20136(4), 7\u20136(5), 6\u20137(4), 6\u20132\nDoppio.\n Paul Kilderry / Nicol\u00e1s Lapentti hanno battuto in finale Andrew Kratzmann / Libor Pimek, 3\u20136, 7\u20135, 7\u20136"}
{"id": "2543009", "revid": "287204", "url": "https://it.wikipedia.org/wiki?curid=2543009", "title": "Brem", "text": ""}
{"id": "2543012", "revid": "2162086", "url": "https://it.wikipedia.org/wiki?curid=2543012", "title": "Djibril Sidib\u00e9", "text": "Caratteristiche tecniche.\n\u00c8 un terzino dotato di buona corsa ed ottima resistenza fisica, e agisce indifferentemente su entrambe le fasce.\nCarriera.\nClub.\nTroyes.\nIl suo debutto da professionista avviene il 19 marzo 2010 nel Championnat National dove gioca una ventina di minuti contro il Moulins partita terminata sul punteggio di 1-1.\nil 17 settembre seguente debutta in Ligue 2 giocando per tutti i 90' minuti la partita vinta dalla sua squadra per 2-0 sul campo del Grenoble, match valido per la settima giornata di Ligue 2. Il 20 maggio 2011 regala il suo primo assist in una competizione ufficiale nella gara vinta 3-2 in casa contro il Stade Laval. Nell'occasione regala l'assist del 3-1 al suo compagno S\u00e9bastien Grax. Conclude la sua prima stagione ufficiale con 6 presenze e 0 gol.\nNella stagione seguente diventa un punto fermo della sua squadra giocando 34 gare su 38 in campionato e contribuendo alla promozione in Ligue 1 della sua squadra. Il 22 luglio trova la prima presenza nella competizione Coupe de la Ligue nella gara persa 2-1 dopo i tempi supplementari sul campo del Vannes. Il 7 gennaio 2012 trova la prima presenza nella competizione Coupe de France nella gara vinta 4-2 sul campo del Caen dopo i tempi supplementari. Il 17 febbraio 2012 segna il suo primo gol in una gara ufficiale nella gara vinta per 2-1 sul campo del Sedan. Conclude la stagione 37 presenze e 1 gol in totale.\nLilla.\nNell'estate del 2012 passa al Lilla per una cifra vicino ai 3 mln \u20ac.\nIl 25 agosto 2012 trova la prima presenza e il primo gol in Ligue 1 e con la maglia del Lille nella gara pareggiata 2-2 sul campo del Nizza. Il 19 settembre 2012 trova la prima presenza nella massima competizione europea, la Champions League, nella gara persa in casa per 3-1 contro il Bate Borisov. Il 20 novembre 2012 trova il primo gol in Champions League e con la maglia del Lille nella gara vinta 0-2 sul campo del Bate Borisov. Nella stessa gara viene poi espulso per la prima volta nella sua carriera al minuto 74' per doppia ammonizione. Il 28 novembre 2012 segna il primo gol in Coupe de la Ligue nella gara vinta per 3-0 sul campo del Bastia. Conclude la prima stagione con la nuova maglia con 20 presenze e 3 gol in totale.\nIl 24 settembre 2013 trova la prima presenza nella nuova stagione nella gara vinta 3-0 in casa contro l'Evian TG. Conclude la sua seconda stagione con la maglia del Lille con 24 presenze e 0 gol in totale.\nIl 30 luglio 2014 torna a giocare in Champions League nella gara valida per il terzo turno di qualificazione giocata in Svizzera contro il Grasshopper e vinta 0-2 entrando al minuto 94' al posto di Rodelin. Il 2 ottobre 2014 trova la sua prima presenza in Europa League nella gara pareggiata 1-1 sul campo del .\nMonaco.\nL'8 luglio 2016 firma un contratto di cinque anni con il Monaco.\nNazionale.\nIl 1\u00ba settembre 2016 debutta con la nazionale francese in amichevole a Bari contro l'Italia, giocando da titolare tutti i 90 minuti nella vittoria dei transalpini per 3-1. Convocato per il Mondiale 2018, il 15 luglio si laurea campione del mondo grazie alla vittoria in finale dei francesi sui croati.\nStatistiche.\nPresenze e reti nei club.\n\"Statistiche aggiornate al 14 gennaio 2022.\""}
{"id": "2543013", "revid": "26259670", "url": "https://it.wikipedia.org/wiki?curid=2543013", "title": "Novonikolaevsk", "text": ""}
{"id": "2543015", "revid": "125667386", "url": "https://it.wikipedia.org/wiki?curid=2543015", "title": "Guerra civile romana (44-31 a.C.)", "text": "La guerra civile romana fu il complesso e confuso periodo storico della Repubblica romana compreso tra il 44 a.C. e il 31 a.C. che ebbe inizio con l'assassinio di Cesare e termin\u00f2 con la battaglia di Azio, l'assedio di Alessandria d'Egitto e il suicidio di Cleopatra e Marco Antonio.. Durante questo periodo si alternarono fasi di contrasto bellico, principalmente tra Marco Antonio, il pi\u00f9 abile luogotenente di Gaio Giulio Cesare, e l'erede del dittatore Cesare Ottaviano, con periodi di precario accordo tra le due fazioni codificate nel cosiddetto secondo triumvirato. Nella fase di accordo, i due principali contendenti ebbero modo anche di distruggere insieme la fazione repubblicana dei cesaricidi nella battaglia di Filippi.\nDopo un continuo variare di alleanze e alterne vicende, infine l'intento egemonico di Ottaviano e la politica incoerente e orientaleggiante a favore della regina d'Egitto Cleopatra da parte di Marco Antonio resero inevitabile uno scontro finale nel 31-30 a.C. che si concluse con la sconfitta e la morte di quest'ultimo e con il definitivo predominio di Ottaviano, il quale pot\u00e9 ben presto riorganizzare completamente lo stato romano ponendo le basi dell'Impero.\nContesto storico.\nIl 15 marzo del 44 a.C. un gruppo di senatori, che si consideravano custodi e difensori della tradizione e dell'ordinamento repubblicani, assassin\u00f2 il dittatore Gaio Giulio Cesare, convinti che il loro gesto avrebbe avuto il sostegno del popolo. Le loro previsioni si rivelarono per\u00f2 sbagliate e allora, rifugiatisi in Campidoglio, i cesaricidi decisero di attendere l\u00e0 l'evolversi degli eventi, lasciando in questo modo l'iniziativa agli stretti collaboratori del defunto dittatore: Marco Antonio e Marco Emilio Lepido.\nDopo lo sgomento iniziale seguito all'uccisione di Cesare, Antonio prese in mano la situazione e si fece consegnare da Calpurnia, vedova del dittatore, le carte politiche e il denaro liquido di quest'ultimo. Intanto Lepido, nuovo proconsole della Gallia Narbonense e della Spagna Citeriore, lasciava ad Antonio il potere di occuparsi da solo della situazione: in un primo momento aveva fatto entrare a Roma alcuni soldati della legione accampata alle porte della citt\u00e0 con l'intento di attaccare il Campidoglio, Lepido decise alla fine di partire per le sue province. Antonio trov\u00f2 anche un'intesa con il suo vecchio nemico, Publio Cornelio Dolabella, che insieme a lui era stato designato console da Cesare.\nA questo punto, per guadagnare tempo, con un abile mossa Antonio permise che il senato concedesse l'amnistia ai congiurati e cerc\u00f2 il dialogo proprio con la massima assemblea romana. In cambio, il Senato vot\u00f2 la concessione dei funerali di stato per Cesare. Durante le celebrazioni accadde per\u00f2 che la vista del corpo del dittatore e del sangue sulla sua toga, la lettura del suo testamento generoso verso i romani e il discorso ad effetto di Antonio, accendessero d'ira l'animo del popolo contro gli assassini.\nFino all'aprile del 44, Antonio mantenne comunque un atteggiamento conciliante: lasci\u00f2 che i cesaricidi assumessero quelle cariche a cui Cesare li aveva designati prima che questi lo uccidessero, allontan\u00f2 i veterani del defunto dittatore da Roma e propose l'abolizione della dittatura. Per s\u00e9 chiese e ottenne la provincia di Macedonia (e le legioni che Cesare aveva ammassato l\u00e0 per la spedizione contro i parti) e per Dolabella quella di Siria. Per adesso Roma si era salvata dal caos, anche se la situazione tra Antonio e il senato era sempre pi\u00f9 tesa.\nDal ritorno di Ottaviano in Italia a Modena (44-43 a.C.).\nLa svolta a questa situazione la diede, alla fine di aprile, l'arrivo in Italia di Ottaviano, figlio adottivo ed erede di Cesare.\nIl giovane chiese ad Antonio di consegnargli l'eredit\u00e0 lasciatagli dal defunto dittatore ma Antonio, che aveva dilapidato i beni di Cesare, rifiut\u00f2 con durezza. Ottaviano inizi\u00f2 allora a lavorare per alienare simpatie ad Antonio, facendo leva sia sul proprio nome sia sul risentimento che molti provavano verso l'ex collaboratore di Cesare. Di rimando, Antonio cerc\u00f2 di accrescere il suo peso politico per mezzo di una legge che gli assegnava per cinque anni la Gallia Cisalpina e la Gallia Transalpina (al posto della Macedonia). Intanto i cesariani, preoccupati di questo attrito, riuscirono a far raggiungere ai due un compromesso momentaneo.\nBen presto la situazione fu ulteriormente movimentata dalla ricomparsa sulla scena di due cesaricidi, Marco Bruto e Gaio Cassio Longino, che dopo l'amnistia avevano anche ottenuto due province (rispettivamente Creta e Cirene) e che ora pretendevano comandi militari pi\u00f9 importanti. Minacciati da Antonio, i due fuggirono in Oriente. A questo punto, Antonio entr\u00f2 in contrasto con Cicerone (che appoggiava Ottaviano), che reag\u00ec attaccandolo con \"la prima e la seconda Filippica\".\nNell'ottobre del 44 a.C., Antonio ruppe l'armistizio con Ottaviano e si prepar\u00f2 a far giungere in Italia le legioni stanziate in Macedonia. Ottaviano gioc\u00f2 allora d'azzardo: sebbene non avesse l'autorit\u00e0 per farlo, contando solo sul nome che portava, chiam\u00f2 a raccolta i veterani cesariani che accorsero a migliaia. Anche alcune delle legioni della Macedonia passarono dalla sua parte. Antonio cerc\u00f2 allora di farlo dichiarare nemico pubblico dal Senato, ma non ci riusc\u00ec.\nA questo punto decise di dirigersi nella Cisalpina per toglierla a Decimo Bruto ancora prima che il mandato di quest'ultimo fosse scaduto. Bruto ricevette dal Senato l'ordine di resistere, cosa che gli era per\u00f2 impossibile, perch\u00e9 non aveva abbastanza soldati.\nIntanto, Cicerone pronunciava 'la terza e la quarta Filippica' contro Antonio, lanciando poi diversi appelli ad agire contro quest'ultimo, accusato dall'oratore di aspirare alla dittatura. Alla fine Cicerone riusc\u00ec a far schierare il Senato contro l'ex-collaboratore di Cesare. Il primo gennaio del 43 a.C., Cicerone pronunci\u00f2 la 'quinta Filippica', con la quale raccomand\u00f2 l'annullamento delle leggi fatte varare di recente con la forza da Antonio, compresa quella con cui si attribuiva il governo della Cisalpina.\nPer il momento, il Senato non accett\u00f2 queste raccomandazioni perch\u00e9 non voleva rompere drasticamente con Antonio, ma gli ordin\u00f2 di restare fuori dalla Cisalpina. Prevedendo per\u00f2 il suo rifiut\u00f2, confer\u00ec l\u2019'imperium' ad Ottaviano e ordin\u00f2 ai consoli Aulo Irzio e Caio Vibio Pansa di arruolare nuove truppe.\nNel frattempo era iniziata la cosiddetta guerra di Modena; Marco Antonio cingeva d'assedio la citt\u00e0 di Modena, dove si era arroccato Bruto. Antonio si mostr\u00f2 disposto a scendere a compromessi col Senato, ma quest'ultimo, aizzato dalla campagna denigratoria di Cicerone, decise di annullare la legislazione di Antonio, proclamando lo stato d'emergenza nel febbraio del 43 a.C..\nIn aprile Antonio venne prima respinto nella battaglia di Forum Gallorum dalle legioni dei consoli Irzio e Pansa, rafforzate dai veterani cesariani fedeli al giovane Cesare Ottaviano; dopo pochi giorni la battaglia sotto le mura di Modena si concluse senza risultati decisivi; i consoli Irzio e Pansa Antonio furono uccisi, ma Antonio decise di abbandonare l'assedio e si ritir\u00f2 nella Transalpina, dove rafforz\u00f2 il suo esercito con rinforzi provenienti dalla Spagna e dalle Gallie. Alla fine dell'estate, torn\u00f2 in Italia, conquistando facilmente la Cisalpina, anche perch\u00e9 Ottaviano si era rifiutato di unirsi a Bruto (che mor\u00ec nella fuga). Poi il senato ordin\u00f2 a Lepido di dirigersi contro Antonio per finirlo, ma il generale si rifiut\u00f2, ritenendo indegno combattere contro un suo vecchio compagno d'armi.\nAlleanza tra Ottaviano, Antonio e Lepido: secondo triumvirato (43 a.C.).\nSempre nell'estate del 43 a.C., dopo che il Senato gli rifiut\u00f2 i fondi per pagare i soldati, Ottaviano ruppe con la suprema assemblea romana e present\u00f2 la propria candidatura a console, pur sapendo che non sarebbe stata accettata (non era neppure ventenne e non aveva quindi l'et\u00e0 legale minima per aspirare a questa carica). Ottaviano marci\u00f2 con le truppe su Roma e vi entr\u00f2 senza trovare alcuna resistenza. Divenne poi console insieme a Quinto Pedio. Dopo aver fatto ratificare con una legge la sua adozione da parte di Cesare, fece annullare l'amnistia che era stata concessa ai cesaricidi (che vennero dichiarati fuori legge) e fece istituire un tribunale speciale per giudicarli. Fece quindi annullare la sentenza che aveva dichiarato Antonio nemico pubblico dello Stato e strinse un'alleanza con lui, grazie alla mediazione di Marco Emilio Lepido. I tre si incontrarono a Bologna, dove formalizzarono l'accordo. Svetonio racconta di un episodio curioso accaduto proprio in questa circostanza: \nCon la \"lex Titia\" del 27 novembre del 43 a.C. nasceva il secondo triumvirato. Secondo l'opinione di alcuni storici, questa data segna la fine della Repubblica romana. I nuovi padroni di Roma scatenarono il terrore con le liste di proscrizione: a centinaia furono uccisi (e i loro beni confiscati), in un'opera di epurazione che, oltre ad eliminare nemici e oppositori, aveva forse come scopo principale quello di procurarsi i fondi con cui pagare i soldati dei triumviri (che avevano al loro comando 43 legioni). Tra le vittime illustri delle proscrizioni ci fu Cicerone, la cui morte fu chiesta da Antonio ad Ottaviano, che non esit\u00f2 ad abbandonare colui che sin dall'inizio l'aveva appoggiato.\nBattaglia di Filippi (42 a.C.).\nDopo essersi spartiti le province, i triumviri rivolsero la loro attenzione agli assassini di Cesare che intanto si erano rafforzati militarmente in Oriente (Marco Bruto e Cassio). Nel 42 a.C., le forze di Antonio e Ottaviano si scontrarono con quelle di Bruto e Cassio nella localit\u00e0 macedone di Filippi. In realt\u00e0 ci furono due battaglie di Filippi. Nella prima, Antonio sconfisse Cassio, che si tolse la vita, mentre le forze di Bruto ebbero la meglio su quelle di Ottaviano. Tre settimane dopo, invece, avvenne il secondo scontro nel quale Bruto fu rovinosamente battuto. Anche lui decise quindi di suicidarsi.\nIl triumvirato si incrina: la guerra di Perugia (41-40 a.C.).\nDato che era stato Antonio il vero \"flagello dei cesaricidi\", era lui in questo momento a trovarsi in una posizione di maggior forza rispetto a Ottaviano, a cui fu affidato l'ingrato compito di trovare i fondi necessari per pagare i circa 100.000 soldati che avevano combattuto a Filippi e che ora dovevano essere congedati. Le confische territoriali fatte in Italia nel 41 a.C. procurarono ulteriori inimicizie ad Ottaviano, sulle quali fecero leva Fulvia e Lucio Antonio, rispettivamente moglie e fratello del triumviro che ora si trovava in Oriente. Muovendosi per\u00f2 in maniera troppo frettolosa, i due offrirono a Ottaviano il pretesto per agire nella legalit\u00e0. Lucio Antonio ammass\u00f2 infatti truppe a Preneste e si rec\u00f2 poi a Roma, promettendo che il fratello avrebbe restaurato la Repubblica. Il Senato gli confer\u00ec l\u2019\"imperium\" per muovere contro Ottaviano che non fu per\u00f2 abbandonato dalle sue truppe, che anzi si strinsero compatte intorno al loro condottiero. Alla fine, Lucio Antonio fu assediato nella citt\u00e0 di Perugia e, lasciato solo dal fratello Marco, si arrese nell'inverno 41-40 a.C..\nDopo la fine della guerra di Perugia, Ottaviano si vendic\u00f2 sterminando l'aristocrazia della citt\u00e0 etrusca. Fulvia fu esiliata a Sicione (in Grecia) dove mor\u00ec di malattia, mentre Lucio ottenne il governatorato della Spagna. L'erede di Cesare invi\u00f2 quindi in Gallia il suo luogotenente Quinto Salvidieno Rufo che prese il controllo delle undici legioni che si trovavano in quella provincia e che erano rimaste prive di capi dopo la morte del loro comandante il seguace di Antonio Quinto Fufio Caleno. In questo modo Ottaviano si impossess\u00f2 di tutto l'Occidente romano.\nMarco Antonio aveva perso tempo in Egitto con Cleopatra e solo dopo essere giunto ad Atene apprese dalla moglie Fulvia e da Lucio Munazio Planco notizie dettagliate dei fatti di Perugia; egli decise di potenziare le sue forze e affrontare direttamente Ottaviano. In breve tempo Antonio organizz\u00f2 un nuovo sistema di alleanze per opporsi all'erede di Cesare. Sesto Pompeo e Domizio Enobarbo accettarono di collaborare con lui garantendogli una schiacciante superiorit\u00e0 navale, anche il fedele Asinio Pollione si un\u00ec alla nuova e sorprendente coalizione. Marco Antonio sbarc\u00f2 a Brindisi e mise sotto assedio il porto.\nGiunto in Italia nel 40, Marco Antonio alla fine accett\u00f2 le giustificazioni addotte da Ottaviano per motivare le proprie azioni, e cos\u00ec i triumviri giunsero a un nuovo accordo e a una nuova spartizione dei domini, la cosiddetta \"Pace di Brindisi\": a Ottaviano l'Occidente e ad Antonio l'Oriente, mentre a Lepido and\u00f2 l'Africa. Ottaviano e Antonio rafforzarono la propria alleanza anche attraverso un matrimonio che legava le loro famiglie: Antonio, che era rimasto vedovo di Fulvia, spos\u00f2 Ottavia, sorella del figlio adottivo di Cesare.\nDalla guerra contro Sesto Pompeo alla fine politica di Lepido (39-36 a.C.).\nUna spina nel fianco dei triumviri era Sesto Pompeo: il figlio del defunto Pompeo Magno, rifugiatosi in Spagna con quanto restava delle armate del partito pompeiano, dopo il cesaricidio era stato perdonato dal Senato, che anzi gli aveva affidato il comando della flotta nel periodo della guerra di Modena. Con questa forza navale, Sesto aveva per\u00f2 occupato la Sicilia (42 a.C.), raccogliendo intorno a s\u00e9 tutti i nemici dei triumviri. Sesto aveva quindi dato vita a un vero e proprio blocco navale contro Roma, che si era dunque trovata senza adeguati rifornimenti granari (39 a.C.). Dopo un momentaneo compromesso (che per\u00f2 nessuno rispett\u00f2 fino in fondo), tra le due parti si riaccesero le ostilit\u00e0.\nNel 38 a.C. Ottaviano fu battuto in uno scontro navale da Sesto, riportando gravi perdite. Ottaviano richiam\u00f2 allora dalla Gallia il suo legato Marco Vipsanio Agrippa e chiese anche aiuto ad Antonio, che gli promise 120 navi in cambio di 20.000 soldati arruolati in Italia.\nDopo adeguati preparativi seguiti con grande scrupolo da Agrippa, tra cui l'inaugurazione di \"Portus Iulius\" presso Pozzuoli-Baia, la costruzione di una terza flotta (dopo che due erano state in precedenza distrutte da una tempesta) e aver liberato e trasformato 20.000 schiavi in altrettanti rematori, seguiti con grande scrupolo da Agrippa, nel 36 a.C. Ottaviano attacc\u00f2 di nuovo Sesto Pompeo che venne sconfitto in battaglia tra Milazzo e Nauloco. Fuggito in Oriente, Sesto fu catturato e giustiziato da un ufficiale di Antonio.\nA quel punto, per\u00f2, Ottaviano dovette far fronte alle ambizioni di Lepido, il quale riteneva che la Sicilia dovesse toccare a lui e, rompendo il patto di alleanza, mosse per impossessarsene con venti legioni. Sconfitto per\u00f2 rapidamente, dopo che i suoi soldati lo abbandonarono passando dalla parte di Ottaviano, Lepido fu infine confinato al Circeo, pur conservando la carica pubblica di \"pontifex maximus\" (che egli aveva ricevuto per volere di Antonio dopo la morte di Cesare). Ottaviano, poi, si riconcili\u00f2 con il Senato e intraprese una serie di campagne militari nell'area balcanica.\nOttaviano contro Antonio, fino ad Azio (31 a.C.).\nNegli anni che erano seguiti alla battaglia di Filippi, l'interesse di Antonio si era rivolto principalmente all'Oriente, con l'intento di portare avanti quella campagna militare contro i parti precedentemente progettata da Cesare. Intanto Antonio era entrato in stretti rapporti con la regina egiziana Cleopatra, con la quale ebbe una relazione amorosa. Nel frattempo, tra il 40 e il 37 a.C., approfittando della situazione caotica che Roma stava vivendo, i parti avevano occupato gran parte dell'Asia Minore, della Siria e della Giudea. Ben presto per\u00f2, a causa di conflitti dinastici, il regno dei parti entr\u00f2 in crisi, e cos\u00ec nel 36 a.C. Antonio decise che il momento era propizio per iniziare la spedizione pianificata da Cesare. Egli intendeva riprendere i piani di Cesare e marciare sul regno dei Parti passando per l'Armenia, dopo il suo luogotenente Publio Canidio aveva gi\u00e0 raggiunto importanti successi, e quindi la Media. Dopo alcuni illusori successi iniziali Antonio dovette per\u00f2 battere in ritirata. Tent\u00f2 poi una seconda spedizione nel 34 a.C., anche questa con risultati molto limitati. Nel frattempo Antonio aveva ripudiato Ottavia, sorella di Ottaviano, e aveva riallacciato la sua relazione con Cleopatra.\nLa scelta per Antonio si rivel\u00f2 esiziale: nel 34 a.C., ad Alessandria d'Egitto, Antonio proclam\u00f2 pubblicamente che Cesarione (il figlio che Cleopatra aveva avuto da Cesare) era il legittimo erede di Cesare e gli diede il titolo di \"re dei re\" (Cleopatra \"regina dei re\"). Madre e figlio poterono esercitare il potere su Egitto e Cipro, mentre i tre figli che Antonio aveva avuto da Cleopatra avrebbero regnato su diverse zone dell'Oriente. Tutto ci\u00f2 scaten\u00f2 l'indignazione generale dei romani. Cavalcando questa situazione, Ottaviano riusc\u00ec a screditare definitivamente Antonio, dopo che nel 33 a.C., il triumvirato non venne rinnovato e, cosa ben pi\u00f9 grave, Antonio ripudi\u00f2 la sorella di Ottaviano con un affronto per quest'ultimo intollerabile. Svetonio aggiunge infatti che nel 32 a.C.:\nIn seguito quando fece dichiarare nemico pubblico Antonio, gli rimand\u00f2 i suoi parenti e i suoi amici, tra cui i consoli Gaio Sosio e Domizio Enobarbo.\nNel 31 a.C. Ottaviano ottenne il consolato e la dichiarazione di guerra contro Cleopatra, che intanto si era spostata in Grecia col suo esercito e con Antonio. Contro quest'ultimo Roma non prese provvedimenti in maniera esplicita, ma ormai era considerato un mercenario al soldo della regina straniera. Lo scontro finale avvenne il 2 settembre del 31 a.C. nella baia di Azio. La battaglia di Azio fin\u00ec con la sconfitta e la fuga di Cleopatra e Antonio in Egitto. Ottaviano non pot\u00e9 inseguirli subito, perch\u00e9 costretto a domare una rivolta dei suoi soldati.\nAll'inizio del 30 a.C., si diresse in Egitto, deciso a porre fine alla guerra. Qui assedi\u00f2 Alessandria, dove Antonio si era rifugiato con Cleopatra, e in breve se ne impossess\u00f2. Antonio fece un ultimo tentativo di pace, ma Ottaviano lo costrinse ad uccidersi, vedendone infine il suo cadavere. Desiderava, invece, che Cleopatra rimanesse in vita poich\u00e9 aveva intenzione di riservarla per il suo trionfo, tanto che utilizz\u00f2 la pianta dello psillio per fare in modo di succhiare il veleno dalle sue vene, in quanto si pensava fosse morta a causa del morso di un aspide. Concesse ai due amanti l'onore di una sepoltura comune, portando a termine il sepolcro che essi stessi avevano iniziato a costruire.\nConseguenze.\nReazioni immediate.\nIl figlio maggiore dei due figli avuti con Fulvia, Marco Antonio Antillo, che si era rifugiato presso la statua del divino Giulio, supplicando la sua grazia, venne messo a morte. Poi fu la volta di Cesarione, figlio di Cleopatra, che la regina diceva di aver avuto da Cesare, dopo averlo arrestato mentre fuggiva. Riguardo invece ai figli che Antonio aveva avuto dalla regina, li tratt\u00f2 come se fossero suoi parenti, risparmiando loro la vita e, pi\u00f9 tardi, li aiut\u00f2. Svetonio aggiunge che Ottaviano:\nImpatto sulla storia.\nDecise di annettere il Regno tolemaico d'Egitto (30 a.C.), compiendo l'unificazione dell'intero bacino del Mediterraneo sotto Roma, e facendo di questa nuova acquisizione la prima provincia imperiale, governata da un proprio rappresentante, il prefetto d'Egitto. L\"'imperium\" di Ottaviano su questa provincia venne probabilmente sancito da una legge comiziale gi\u00e0 nel 29 a.C., due anni prima della messa in opera del nuovo assetto provinciale.\nOttaviano era ormai il signore indiscusso di Roma. Tre anni dopo, con l'assunzione del titolo di \"princeps\", Ottaviano avrebbe posto definitivamente fine al regime repubblicano, dando cos\u00ec inizio all'et\u00e0 imperiale, che in questa prima fase \u00e8 conosciuta col nome di \"Principato\".\nVoci correlate.\nI protagonisti"}
{"id": "2543020", "revid": "1005847", "url": "https://it.wikipedia.org/wiki?curid=2543020", "title": "Lakhai Upazila", "text": ""}
{"id": "2543032", "revid": "110157", "url": "https://it.wikipedia.org/wiki?curid=2543032", "title": "Universit\u00e0 del Kentucky", "text": "L'Universit\u00e0 del Kentucky (o UK) \u00e8 un'universit\u00e0 statunitense pubblica, coeducativa e multidisciplinare con sede a Lexington.\nFondata nel 1865 da John Bowman come \"Agricultural and Mechanical College of Kentucky\", \u00e8 il pi\u00f9 grande istituto universitario dello Stato per numero di studenti pre-laurea (27.209); nell'agosto 2008 \"Forbes\" classific\u00f2 quella del Kentucky la 468\u00aa (su 569) miglior universit\u00e0 d'America.\nNell'istituto trovano posto 16 facolt\u00e0, una scuola di specializzazione, 93 corsi pre-laurea, 99 Master, 66 corsi di dottorato e quattro corsi professionali, nonch\u00e9 quindici biblioteche, la pi\u00f9 grande delle quali, facente parte del sistema bibliotecario federale, ospita testi di economia, scienze sociali e naturali, filosofia e lettere."}
{"id": "2543037", "revid": "339392", "url": "https://it.wikipedia.org/wiki?curid=2543037", "title": "Dominio della Corona", "text": ""}
{"id": "2543038", "revid": "1573940", "url": "https://it.wikipedia.org/wiki?curid=2543038", "title": "Tuyserkan", "text": "Tuyserkan (farsi \u062a\u0648\u064a\u0633\u0631\u0643\u0627\u0646), capoluogo dell'omonimo shahrest\u0101n nella provincia di Hamadan, si trova circa 30\u00a0km a sud di Hamadan, in Iran.\n\u00c8 un importante centro di produzione di noci di ottima qualit\u00e0, e inoltre di prugne, mandorle e \"sumaq\" (sumac). Una specialit\u00e0 di Tuyserkan \u00e8 il \"Noghl-e Chai\" (bastoncini di zucchero filato)."}
{"id": "2543041", "revid": "767487", "url": "https://it.wikipedia.org/wiki?curid=2543041", "title": "Nabiganj", "text": "Nabiganj (in bengalese \u09a8\u09ac\u09c0\u0997\u099e\u09cd\u099c) \u00e8 un sottodistretto (\"upazila\") del Bangladesh situato nel distretto di Habiganj."}
{"id": "2543043", "revid": "767487", "url": "https://it.wikipedia.org/wiki?curid=2543043", "title": "Australian Men's Hardcourt Championships 1996", "text": "L'Australian Men's Hardcourt Championships 1996 \u00e8 stato un torneo di tennis giocato sul cemento. \u00c8 stata la 20\u00aa edizione del Torneo di Adelaide, che fa parte della categoria World Series nell'ambito dell'ATP Tour 1996. Si \u00e8 giocato ad Adelaide in Australia dal 1 all'8 gennaio 1996.\nCampioni.\nSingolare.\n Evgenij Kafel'nikov ha battuto in finale Byron Black, 7-6(0), 3-6, 6-1\nDoppio.\n Todd Woodbridge / Mark Woodforde hanno battuto in finale Jonas Bj\u00f6rkman / Tommy Ho, 7-5, 7-6"}
{"id": "2543047", "revid": "6923", "url": "https://it.wikipedia.org/wiki?curid=2543047", "title": "Suq al-Jum'a", "text": "S\u016bq al-Jum\u02bfa (anche \"Suk el Giuma\", o \"Sugh el Giumaa\" (), letteralmente \"Mercato del venerd\u00ec\", \u00e8 una localit\u00e0 della Libia, situata 5\u00a0km ad est di Tripoli e ormai inglobata nell'area metropolitana della capitale.\nNegli anni del colonialismo italiano fu sede di uno dei sei circondari della Provincia di Tripoli, con giurisdizione sulla zona della Tripolitania ad oriente della capitale.\nSport.\nImpianti sportivi.\nLa cittadina era attraversata dal circuito cittadino su cui si disput\u00f2, dal 1925 al 1933 il Gran Premio di Tripoli, e fu proprio in questa localit\u00e0 che, nel 1930 per\u00ec in un tragico incidente il pilota Gastone Brilli-Peri. L'evento spinse le autorit\u00e0 a progettare un pi\u00f9 sicuro autodromo cittadino, che fu inaugurato in occasione dell'VIII Gran premio di Tripoli il 6 maggio 1934 dall'allora governatore Italo Balbo all'interno dell'oasi di Tagiura. Il nuovo autodromo, capace di ottomila posti a sedere, fu progettato dagli ingegneri Attilio Arcangeli e Luigi Maruffi.\nInfrastrutture e trasporti.\nSempre sulle rive del lago fu costruito l'aeroporto militare di Mellaha (oggi Aeroporto militare di Mitiga). \nNell'ambito della Campagna di Libia (1913-1921) il 2 ottobre 1916 arriva sul campo volo di Mellaha la 12\u00aa Squadriglia Caproni ed il 10 ottobre le 2 Sezioni Farman diventano 104\u00aa Squadriglia Farman da Difesa sempre su Mellaha.\nAll'inizio del 1919 arriva anche la 90\u00aa Squadriglia.\nLa base fu usata anche dall'Regia Aeronautica italiana e dalla Luftwaffe tedesca durante la Seconda guerra mondiale. \nIn seguito ospit\u00f2 fino al 1970 una base dell'aviazione americana con il nome di \"Wheelus Air Base\", e dopo il colpo di Stato di Gheddafi del 1969, prese il nome di \"Base aerea \u02bfOqba ben N\u0101fi\u02bf\" e fu una delle principali installazioni operative dell'aviazione libica.\nDurante la guerra fredda ospit\u00f2 alcuni uomini e velivoli dell'Aeronautica Militare Sovietica, e fu uno dei principali obiettivi dei bombardamenti americani sulla Libia del 1986.\nDal 1995 la struttura \u00e8 stata convertita per uso civile ed ora ospita l'\"Aeroporto internazionale di Mitiga\", (IATA: MJI, ICAO: HLLM) secondo aeroporto per importanza della citt\u00e0 di Tripoli, con collegamenti alle citt\u00e0 di Bengasi, Misurata, Istanbul e Aleppo."}
{"id": "2543049", "revid": "337866", "url": "https://it.wikipedia.org/wiki?curid=2543049", "title": "Bombardamenti americani sulla Libia", "text": ""}
{"id": "2543052", "revid": "158286", "url": "https://it.wikipedia.org/wiki?curid=2543052", "title": "Mellaha", "text": ""}
{"id": "2543054", "revid": "62748", "url": "https://it.wikipedia.org/wiki?curid=2543054", "title": "Oberaden (accampamento romano)", "text": ""}
{"id": "2543055", "revid": "120668422", "url": "https://it.wikipedia.org/wiki?curid=2543055", "title": "Otto von Leitgeb", "text": "Nato a Pola, era figlio di un ufficiale della Marina Militare imperial-regia. La famiglia Leitgeb era originaria della Franconia, ma si era trasferita in Carinzia gi\u00e0 nel XV secolo. I nonni di Otto erano contadini, ma il padre Georg aveva abbandonato la tradizione familiare e fatto carriera nell'esercito, e sposato Emilia Laban, la cui famiglia era invece di origine francese (il nome originario era La Banne). I Leitgeb, genitori di sei figli, si spostarono molto a causa della professione di Georg, e furono a Fiume, Venezia e Pola, dove nacque il loro quarto figlio, Otto. Dopo un breve periodo a Trieste la famiglia si trasfer\u00ec a Gorizia quando Otto aveva nove anni. Qui lo scrittore frequent\u00f2 lo \"Staatsgymnasium\", potendo scegliere di seguire il corso di studi in lingua tedesca. In seguito studi\u00f2 giurisprudenza a Vienna, ma fu studente ospite anche ad Heidelberg, e Innsbruck, laureandosi infine a Graz. La morte del padre lo costrinse a ritornare a Gorizia, dove rimase la maggior parte della sua lunga vita, e dove scrisse la parte pi\u00f9 saliente della sua opera letteraria. A Gorizia lavor\u00f2 come segretario del barone von Ritter, grazie all'amicizia con la figlia di questo, la baronessa Louise von Ritter-Zahony, e fece pratica come avvocato. Nel 1906 spos\u00f2 Antonia von Reyer, nipote di Anton von Prockesch-Osten, diplomatico ai tempi del Metternich. Il matrimonio ebbe luogo a Graz, citt\u00e0 natale di lei, ma la coppia si ritir\u00f2 a vivere a Gorizia, dove, grazie alla ricchezza della moglie, Otto pot\u00e9 abbandonare la vita lavorativa e dedicarsi completamente alla letteratura. Dopo la stagione letteraria goriziana, allo scoppio della I Guerra Mondiale inizi\u00f2 a soggiornare per lunghi periodi in Carinzia, dove si trasfer\u00ec definitivamente nel 1933, vivendo a Sandhof, presso Klagenfurt, dove rimase fino alla morte. \nLeitgeb crebbe in un ambiente familiare impregnato di cultura tedesca, e a Gorizia, la Nizza Austriaca, citt\u00e0 fortemente multietnica, frequent\u00f2 prevalentemente la classe dirigente cittadina, in maggioranza austriaca. Fu inevitabile per\u00f2, fin dall'inizio della sua vita, la relazione ed il confronto con la realt\u00e0 circostante, dove l'elemento italiano, quello friulano e quello sloveno preponderavano su quello nativo, influenzando fortemente la sua opera letteraria.\nIl frutto della sua attivit\u00e0 letteraria sono oltre 40 novelle, raccolte in sei volumi, tutti pubblicati presso case editrici tedesche. Una decina di queste novelle sono ambientate in Friuli. Mentre nelle prime novelle di ambiente friulano si rivela un tratto autobiografico, e i protagonisti sono aristocratici che riportano il loro sguardo sulla realt\u00e0 italiana circostante, nella sua produzione successiva, quella artisticamente pi\u00f9 significativa, Leitgeb entra profondamente nel mondo contadino e borghese del Friuli, raccontando vicende di contadini aquileiesi e piccola borghesia goriziana, con tocco leggero e umoristico. Leitgeb fu autore anche di diversi romanzi. Il suo capolavoro viene considerato il suo romanzo \"Die stumme M\u00fchle\", una ripresa del tema delle 'Affinit\u00e0 elettive' di Goethe. Il suo romanzo \"Sidera Cordis\" \u00e8 ambientato a Marano e a Venezia, e riprende un avvenimento storico del XVI secolo, la presa di Marano da parte dei Veneziani, raccontando vicende private di fantasia sullo sfondo della realt\u00e0 storica. Delle opere successive al 1918, un altro romanzo, \"Diana Manin\", anche questo ambientato in Friuli, fu pubblicato a puntate sulla rivista 'Die Neue Zeit'. Nel 1914 apparve l'unica traduzione italiana di quattro novelle ad opera di Luigi Girardelli."}
{"id": "2543058", "revid": "287204", "url": "https://it.wikipedia.org/wiki?curid=2543058", "title": "Eleadi", "text": "Nella mitologia greca, le Eleadi (in latino \"Eleionomae\", in greco \u0395\u03bb\u03b5\u03b9\u03ac\u03b4\u03b5\u03c2) sono le Naiadi che vivono nelle paludi."}
{"id": "2543063", "revid": "339392", "url": "https://it.wikipedia.org/wiki?curid=2543063", "title": "Stato degli Stati Uniti", "text": ""}
{"id": "2543064", "revid": "39224", "url": "https://it.wikipedia.org/wiki?curid=2543064", "title": "Superleague greca 2008-2009", "text": ""}
{"id": "2543066", "revid": "339392", "url": "https://it.wikipedia.org/wiki?curid=2543066", "title": "Western &amp; Southern Financial Group Masters", "text": ""}
{"id": "2543073", "revid": "767487", "url": "https://it.wikipedia.org/wiki?curid=2543073", "title": "Andrew Ellicott Douglass", "text": "\u00c8 stato il fondatore della dendrocronologia, che \u00e8 un metodo di datazione degli alberi guardando il modello di crescita degli anelli del tronco. Egli ha iniziato le sue prime scoperte di dendrocronologia nel 1894, mentre studiava all'Osservatorio Lowell. Nel 1937 Douglass, ha istituito il Laboratorio di ricerca di anelli (\"Laboratory of Tree-Ring Research\" o \"LTRR\") presso la University of Arizona.\nRiconoscimenti.\nGli sono stati dedicati un cratere di 51 km di diametro sulla Luna, uno di 93 km su Marte e un asteroide, 15420 Aedouglass."}
{"id": "2543078", "revid": "2184720", "url": "https://it.wikipedia.org/wiki?curid=2543078", "title": "Contro vento", "text": "Contro vento \u00e8 un brano musicale della cantante italiana Malika Ayane, pubblicato come singolo nel 2009.\nIl brano.\n\"Contro vento\" \u00e8 stata scritta da Ferdinando Arn\u00f2 e Pacifico, con il quale Malika Ayane ha debuttato nel brano \"Verr\u00e0 l'estate\", in promozione nello stesso periodo di \"Contro vento\", ed \u00e8 stato reso disponibile per l'airplay radiofonico a partire dal 10 luglio 2009.\nIl video.\nIl video musicale prodotto per \"Contro vento\", diretto dal regista Federico Brugia, \u00e8 stato presentato in anteprima sul canale YouTube della cantante il 4 agosto 2009. Il video \u00e8 stato girato durante le performance dal vivo della cantante a Villa Arconati (Bollate). Nel video la cantante viene seguita dalle prove trucco nei camerini sino al concerto vero e proprio."}
{"id": "2543080", "revid": "287204", "url": "https://it.wikipedia.org/wiki?curid=2543080", "title": "Australian Men's Hardcourt Championships 1996 - Singolare", "text": "Il singolare del torneo di tennis Australian Men's Hardcourt Championships 1996, facente parte dell'ATP Tour, ha avuto come vincitore Evgenij Kafel'nikov che ha battuto in finale Byron Black 7-6 (7-0), 3-6, 6-1 ."}
{"id": "2543084", "revid": "1386670", "url": "https://it.wikipedia.org/wiki?curid=2543084", "title": "Rubicone (Cesena)", "text": "Rubicone \u00e8 un quartiere della citt\u00e0 di Cesena. \nSi estende su una superficie di 30,29 km\u00b2 per una popolazione di 4\u00a0737 abitanti (dati del 2007). Confina a nord con il quartiere Al Mare e a est con i quartieri Fiorenzuola e Cesuola. Il territorio del Rubicone comprende le zone urbane di Calisese, Casale, Saiano, Carpineta, San Tomaso, Madonna dell'Olivo, Case Castagnoli, Case Missiroli, Budrio e Bulgaria. La frazione pi\u00f9 abitata del Rubicone cesenate \u00e8 sicuramente Calisese, che negli ultimi anni si \u00e8 notevolmente estesa e radicata nel territorio. Il Quartiere Rubicone \u00e8 attraversato dalla SS 9 via Emilia che lo rende facilmente percorribile. \nA Case Castagnoli \u00e8 prevista a breve la creazione di una nuova zona artigianale oltre a quella gi\u00e0 preesistente.\nA Case Missiroli invece sono quasi ultimati i lavori del nuovo comparto PEEP in bioedilizia."}
{"id": "2543086", "revid": "39224", "url": "https://it.wikipedia.org/wiki?curid=2543086", "title": "Superleague greca 2009-2010", "text": ""}
{"id": "2543091", "revid": "26261363", "url": "https://it.wikipedia.org/wiki?curid=2543091", "title": "Aeroporto Sch\u00f6nefeld", "text": ""}
{"id": "2543092", "revid": "339392", "url": "https://it.wikipedia.org/wiki?curid=2543092", "title": "Universit\u00e0 della California (Berkeley)", "text": ""}
{"id": "2543097", "revid": "599013", "url": "https://it.wikipedia.org/wiki?curid=2543097", "title": "Al otro lado", "text": ""}
{"id": "2543098", "revid": "767487", "url": "https://it.wikipedia.org/wiki?curid=2543098", "title": "Joe Mullen (calciatore)", "text": "\u00e8 stato allenatore delle giovanili dell'Adelaide United FC, team che milita nella A-League nel 2009.\nPalmar\u00e8s.\nGiocatore.\nCon l'Adelaide City:\nPersonali:\nAllenatore.\nCon i Green Gully:\nCon i Bulleen Zebras:"}
{"id": "2543101", "revid": "287204", "url": "https://it.wikipedia.org/wiki?curid=2543101", "title": "Sydney International 1996", "text": "Il Sydney International 1996 \u00e8 stato un torneo di tennis giocato sul cemento. \u00c8 stata la 26 edizione del \"torneo di Sydney\", che fa parte della categoria World Series \nnell'ambito dell'ATP Tour 1996 e della categoria Tier II\nnell'ambito del WTA Tour 1996. Si \u00e8 giocato al NSW Tennis Centre di Sydney in Australia dall'8 al 15 gennaio 1996.\nCampioni.\nSingolare maschile.\n Todd Martin ha battuto in finale Goran Ivani\u0161evi\u0107 5\u20137, 6\u20133, 6\u20134\nSingolare femminile.\n Monica Seles ha battuto in finale Lindsay Davenport 4\u20136, 7\u20136, 6\u20133\nDoppio maschile.\n Ellis Ferreira / Jan Siemerink hanno battuto in finale Patrick McEnroe / Sandon Stolle 5\u20137, 6\u20134, 6\u20131\nDoppio femminile.\n Lindsay Davenport / Mary Joe Fern\u00e1ndez hanno battuto in finale Lori McNeil / Helena Sukov\u00e1 6\u20133, 6\u20133"}
{"id": "2543102", "revid": "62221", "url": "https://it.wikipedia.org/wiki?curid=2543102", "title": "Gonone", "text": ""}
{"id": "2543104", "revid": "26261455", "url": "https://it.wikipedia.org/wiki?curid=2543104", "title": "Aeroporto TEGEL", "text": ""}
{"id": "2543108", "revid": "122003762", "url": "https://it.wikipedia.org/wiki?curid=2543108", "title": "Cervese Nord", "text": "Cervese Nord \u00e8 un quartiere della citt\u00e0 di Cesena.\nSi estende su una superficie di 34,78 km\u00b2, confinando ad ovest con il quartiere Ravennate, a sud con i quartieri Cervese Sud e Al Mare, con il quale confina anche a est. Conta una popolazione di 6\u00a0253 abitanti (dati del 2007).\nIl suo territorio comprende le frazioni:\nA San Giorgio \u00e8 presente la scuola elementare e la scuola media inferiore. Sono state tra l'altro appena trasferite nel nuovo edificio costruito dal Comune."}
{"id": "2543109", "revid": "181699", "url": "https://it.wikipedia.org/wiki?curid=2543109", "title": "Madonna di Medjugorie", "text": ""}
{"id": "2543110", "revid": "407378", "url": "https://it.wikipedia.org/wiki?curid=2543110", "title": "Otto Kranz", "text": ""}
{"id": "2543115", "revid": "339392", "url": "https://it.wikipedia.org/wiki?curid=2543115", "title": "El Giof", "text": ""}
{"id": "2543117", "revid": "287204", "url": "https://it.wikipedia.org/wiki?curid=2543117", "title": "Etnico ma non troppo", "text": ""}
{"id": "2543118", "revid": "386617", "url": "https://it.wikipedia.org/wiki?curid=2543118", "title": "The Sims 3 World Adventures", "text": ""}
{"id": "2543120", "revid": "226458", "url": "https://it.wikipedia.org/wiki?curid=2543120", "title": "Prova scissometrica", "text": "La prova scissometrica (FVT, dall'inglese \"field vane test\") \u00e8 la procedura maggiormente usata per la determinazione della resistenza al taglio non drenata in campagna dei terreni coesivi saturi.\nLa prova consiste nella misura della massima forza di torsione applicata ad una paletta infissa nel terreno prima che inizi a ruotare.\nGrazie alla sua semplicit\u00e0 la prova scissometrica \u00e8 usata sia in test sul piano campagna sia all'interno di fori di sondaggio.\nUsata per la prima volta in Svezia nel 1919, \u00e8 stata impiegata diffusamente in tutto il mondo dagli anni '40.\nLa modalit\u00e0 della prova e gli standard della strumentazione utilizzata sono definiti dalla normativa ASTM (\"American Society for Testing and Materials\") D 2573 e dall'eurocode 7 1977 .\nLa resistenza al taglio non drenata (Cu) viene calcolata a partire dal momento torcente (M) richiesto per tagliare il terreno compreso fra le ali dello strumento.\nViene generalmente utilizzata in terreni a bassa resistenza (Cu&lt;20-30kPa).\nPer palette di forma rettangolare aventi altezza (h) e diametro (d) e il cui rapporto h/d sia uguale a 2 (come da norme ASTM), vale il seguente legame:\nCu = 6M/7\u03c0d3\nLa velocit\u00e0 di rotazione dello strumento durante la prova deve essere compresa fra 0,1 - 0,2 gradi/s per garantire una rottura in condizioni non drenate."}
{"id": "2543121", "revid": "287204", "url": "https://it.wikipedia.org/wiki?curid=2543121", "title": "Responsabilit\u00e0 della pubblica amministrazione italiana", "text": "La responsabilit\u00e0 della pubblica amministrazione italiana indica la responsabilit\u00e0 giuridica della \npubblica amministrazione italiana.\nIn particolare essa indica la responsabilit\u00e0 civile della P.A. italiana dinanzi alla legge nei confronti di uno o pi\u00f9 privati per danni o illeciti derivati da una sua attivit\u00e0 materiale o autoritativa.\nEvoluzione storica.\nI principi relativi sono stati elaborati dalla dottrina italiana sulla base delle disposizioni della legge 20 marzo 1865, n. 2248 e della successiva legge 25 giugno 1865, n. 2359 quest'ultima in tema di espropriazione per pubblica utilit\u00e0.\nLa legge 2248/1865 fu di importanza storica notevole perch\u00e9 prevedeva per il privato la possibilit\u00e0 di agire in giudizio, davanti all'autorit\u00e0 giudiziaria ordinaria (quindi in sede civile), a difesa dei propri diritti civili. Il meccanismo era abbastanza riduttivo e complicato, in quanto il privato doveva adire il giudice ordinario che per\u00f2 non poteva annullare l'atto amministrativo, ma disapplicarlo riconoscendo la non conformit\u00e0 alla legge. Una volta ottenuta la sentenza di condanna toccava al giudice amministrativo annullarlo conformandosi alla sentenza civile. Il risarcimento era previsto nel caso di danno da attivit\u00e0 materiale, situazione nella quale la P.A. rispondeva come qualsiasi altro ente, rimanendo sottoposta a tutti i tipi di sentenze (accertamento, condanna e costitutiva). Ad esser tutelati erano infatti solo diritti politici e civili, un diritto pertanto soggettivo, ma non gli interessi legittimi, che erano tutelati dal giudice amministrativo, il quale tuttavia non conosceva al tempo questa forma di tutela.\nIl quadro delineato sembrerebbe a prima vista abbastanza equo, in realt\u00e0 crea una situazione di paradosso che porta alla quasi irresponsabilit\u00e0 della P.A. e ad un confronto ad armi decisamente impari col soggetto privato. Non risarcibili gli interessi legittimi (come pu\u00f2 essere la concessione di un'autorizzazione), una costruzione giuridica di lunga tradizione tendeva ad affievolire le chance satisfattive del privato anche di fronte a diritti colpiti da atti amministrativi. Il caso di scuola \u00e8 l'espropriazione illegittima d'un bene, teoricamente tutelabile in quanto lesiva del diritto di propriet\u00e0; tuttavia si considerava che nel caso dell'esercizio del potere autoritativo della P.A. il diritto degradasse ad interesse, con la conseguenza che il giudice ordinario era automaticamente incompetente per materia, potendo avere giurisdizione solo sui diritti concreti.\n\u00c8 solo per i danni materiali non derivanti da autorit\u00e0 amministrativa che il giudice ordinario pu\u00f2 condannare secondo le regole di diritto comune al risarcimento la P.A., in quanto qui il diritto rimane pieno e tutelabile.\nQuesto assetto \u00e8 durato dura per circa un secolo: \u00e8 dagli anni ottanta del XX secolo che la giurisprudenza della Corte costituzionale comincia ad estendere la responsabilit\u00e0 materiale cercando di comprendervi altre fattispecie. Inizia poi una fase di demolizione legislativa sempre ulteriore di questa sorta di irresponsabilit\u00e0, culminata con la storica sentenza della Corte di cassazione del 22 luglio 1999 n. 500 - a sezioni unite - che stabil\u00ec la risarcibilit\u00e0 di ogni danno ingiusto causato dalla P.A., anche lesivo di un interesse legittimo. L'intervento del legislatore arriva l'anno successivo con la legge 21 luglio 2000 n. 205 che attribu\u00ec la materia del risarcimento alla competenza del giudice amministrativo.\nClassificazione.\nNon esiste una tipologia unitaria di responsabilit\u00e0 della P.A. potendo questa agire in modalit\u00e0 differenti e per scopi differenti: pu\u00f2 porre in essere un'attivit\u00e0 meramente materiale o strumentale, pu\u00f2 agire in via autoritativa o fornendo dei pubblici servizi. Mentre la prima (materiale) ha da sempre avuto un riconoscimento pi\u00f9 o meno ampio, la seconda venuta ad affermarsi con una lenta evoluzione \u00e8 quella relativa ai pubblici servizi. Per ultima ovviamente quella derivante da attivit\u00e0 autoritativa.\nLa normativa specifica che le pubbliche amministrazioni devono dotarsi di strumenti adeguati a: garantire la legittimit\u00e0, regolarit\u00e0 e correttezza dell'azione amministrativa; verificare l'efficacia, l'efficienza ed economicit\u00e0 dell'azione amministrativa; valutare le prestazioni del personale con qualifica dirigenziale; valutare l'adeguatezza delle scelte compiute.\nGestione di pubblici servizi.\nOttenuta \"medio tempore\", la responsabilit\u00e0 riguardante la gestione di pubblici servizi ha investito sacche di irresponsabilit\u00e0 della P.A. vistose e ingiuste per quel che riguardava il servizio postale, quello telefonico ed altri similari. Clausole particolari prevedevano rimborsi simbolici o del tutto inadeguati per fruitori ed utenti di questi servizi in virt\u00f9 del principio della discrezionalit\u00e0 della P.A. nel gestire tali attivit\u00e0, oltre che per la praticit\u00e0 e snellezza delle attivit\u00e0 poste in essere.\nServizio pubblico va inteso come un complesso di prestazioni rese da soggetto pubblico o da soggetto privato al primo sostituito (purch\u00e9 legittimamente e giuridicamente) alla generalit\u00e0 degli utenti. Importante questa definizione, scaturita da un'attivit\u00e0 prolifica della Corte Costituzionale negli anni volta a smantellare certe immunit\u00e0 non pi\u00f9 difendibili. La stessa giurisprudenza costituzionale offre numerose coordinate per quel che sono gli elementi fondamentali per poter ottenere dei risarcimenti o comunque una tutela nell'ambito dei servizi pubblici: innanzitutto la comparazione della P.A. ad una comune impresa quando svolge questo genere di attivit\u00e0, definite dalla Corte necessariamente imprenditoriali; l'assoggettamento dell'attivit\u00e0, pertanto, alle regole del Codice civile basate sulle regole contrattuali; la non esclusione della responsabilit\u00e0 per fatti criminosi o dolosi dell'agente.\nLa prima delle tante sacche di irresponsabilit\u00e0 demolite dalla Corte Costituzionale \u00e8 quella relativa al servizio postale. In una nota sentenza del 1988 la Corte comincia a contestare il principio iniziale della discrezionalit\u00e0 della P.A., e soprattutto plasma l'associazione tra P.A., in questi frangenti, ed impresa, sottoposta quindi alla responsabilit\u00e0 contrattuale secondo codice civile. Importante \u00e8 la scelta anche del tipo di responsabilit\u00e0, contrattuale e non aquiliana, da sempre associata alla P.A. C'\u00e8 da notare che il rimborso effettuato fino a quel tempo dalle poste in caso di mancata ricezione di plichi anche molto importanti, specialmente vaglia o raccomandate, era del massimo di dieci volte superiore all'affrancatura.\n\u00c8 di pochi mesi successiva un'altra storica sentenza relativa ad un altro importantissimo servizio pubblico, quello della telefonia, veramente similare al caso delle poste. Anche per la telefonia, al tempo gestita dalla SIP in regime di monopolio, era previsto in caso di problemi o interruzione del servizio, un rimborso forfettario commisurato tra l'importo annuale del canone ed il tempo del disservizio. Ricalcando quanto precedentemente sostenuto nell'altra sentenza, la Corte rileva come ci sia una disparit\u00e0 di trattamento tra il concessionario del servizio ed il singolo utente, totalmente aliena alla realt\u00e0 contrattuale che invece sussiste tra i due soggetti.\nNel 1992 la Corte Costituzionale \u00e8 di nuovo chiamata a decidere sul travagliato Codice Postale. In questo caso la mancata recapitazione di raccomandate con dei valori all'interno \u00e8 dovuta ad un impiegato che ha agito in modo doloso, pertanto per una vecchia ricostruzione giuridica secondo la quale la P.A. risponde sempre in caso di responsabilit\u00e0 lieve dell'agente e non in caso di responsabilit\u00e0 grave spinge la P.A. stessa a chiamarsi fuori. La Corte conferma la ricostruzione ma per la sola responsabilit\u00e0 aquiliana, mentre in questo caso siamo di fronte, ribadisce, a responsabilit\u00e0 contrattuale.\nNel 2002, un'altra pronuncia contro le Poste, d\u00e0 per assodato ormai il regime imprenditizio-contrattuale della P.A. ed abbandona l'impostazione dell'impresa per spostare l'accento su quello contrattuale, sostenendo l'impossibilit\u00e0, per contrariet\u00e0 al nostro codice civile e all'impianto ormai consolidato della disciplina contrattualistica, di una mancanza di sanzione in caso di inadempimento.\nDa questa evoluzione giurisprudenziale risulta quindi che la responsabilit\u00e0 da pubblici servizi \u00e8 di natura innanzitutto contrattuale (e non aquiliana), fintanto che la P.A. agisce come mero imprenditore e non con poteri autoritativi od organizzativi (nel caso dei pubblici servizi sempre). La legislazione inoltre pu\u00f2 prevedere delle discipline speciali, ma non a tal punto da creare forti squilibri tra le due parti o essere comunque contrari ai principi fondamentali e costituzionali dell'ordinamento.\nResponsabilit\u00e0 sulle prestazioni sanitarie.\nTra i pubblici servizi erogati dalla P.A. (anche se per alcuni non rientra in tale campo la questione) discorso a parte meritano le prestazioni sanitarie erogate da enti pubblici sanitari (le ASL) o enti privato a queste sostituiti. Gi\u00e0 in diritto civile la responsabilit\u00e0 per prestazioni sanitarie ha subito una voluminosa evoluzione per il complesso intrecciarsi di attivit\u00e0 tra paziente, medico, personale e struttura ospedaliera. Sorge il cosiddetto principio del \"clinical risk\", atto a proteggere il paziente sia da inottemperanze del medico che della struttura e creando vari tipi di responsabilit\u00e0 concorrenti ben diverse sia per natura che per standard di diligenza.\nFondamentale l'elaborazione della dottrina e della giurisprudenza della responsabilit\u00e0 della struttura, che \u00e8 di tipo contrattuale: al momento dell'accettazione del paziente, sorgerebbe un contratto pertanto.\nC'\u00e8 da premettere che in precedenza si considerava un'obbligazione di mezzi, pertanto l'inadempimento di questo non era il mancato raggiungimento dell'obbiettivo prefissato, visione ormai superata. Superata anche per la sempre pi\u00f9 spiccata tendenza a scindere le due responsabilit\u00e0, del medico singolo e dell'ente, il primo seguendo la teoria tedesca del diritto riguardante il cosiddetto contatto sociale, il secondo riferendosi ad una sorta di contratto atipico di spedalit\u00e0 (o assistenza sanitaria).\nIncentrandosi sulla responsabilit\u00e0 della P.A., essendo di natura contrattuale ne discende che il presunto danneggiato in giudizio debba soltanto provare l'esistenza del contratto e del danno, ovviamente correlato a quanto omesso o fatto dalla struttura.\nInteressante la ricostruzione della sentenza della Corte di Cassazione n.2042 2 febbraio 2005, che in un passo inquadra \"la responsabilit\u00e0 dell'ente ospedaliero nella responsabilit\u00e0 contrattuale\" ma anche \"la responsabilit\u00e0 dell'ente ospedaliero ha natura contrattuale e pu\u00f2 conseguire, a norma dell'articolo 1218 c.c., all'inadempimento di quelle obbligazioni che sono a carico dell'ente debitore\" precisando che \"pu\u00f2 anche conseguire [..] all'inadempimento della prestazione medico-professionale svolta direttamente dal sanitario, che assume la veste di ausiliario necessario del debitore\", ex art. 1228 c.c.\nSempre contrattualmente, seppur senza un contratto effettivo, \u00e8 vincolato il medico in virt\u00f9 del contatto sociale in cui \u00e8 inserita la sua attivit\u00e0. Al medico non \u00e8 chiesta tuttavia la diligenza del buon padre di famiglia, ma quella del professionista elaborata dalla dottrina civilistica, con standard di diligenza decisamente pi\u00f9 alti ma, in determinati casi, con standard di colpevolezza molto pi\u00f9 labili ed elastici.\nSi spinge un po' oltre la sentenza 11 gennaio 2008 n.577 della stessa Cassazione, che oltre a riaffermare quanto gi\u00e0 asserito in precedenza, prevede nel rapporto contrattuale instauratosi tra paziente ed ente sanitario oltre che il corretto adempimento della prestazione richiesta, anche un obbligo di protezione di quest'ultima per situazioni o attivit\u00e0 accessorie, nascendo il rapporto obbligatorio nel gi\u00e0 citato contratto di spedalit\u00e0. Importante \u00e8 anche l'equiparazione, abbozzata in precedenza e qui ribadita e perfezionata, tra cliniche private e cliniche statali che non conoscono differenza di responsabilit\u00e0 al risarcimento del danno cagionato. La prova contraria di natura eziologica rimane ormai sempre a carico della P.A., potendo l'attore paziente danneggiato semplicemente provare il contratto instaurato ed il peggioramento della sua patologia o un danno collegato.\nAttivit\u00e0 materiale e responsabilit\u00e0 indiretta.\nI danni derivanti da attivit\u00e0 materiali, in quanto estranei all'attivit\u00e0 autoritativa e amministrativa della PA, sono sempre stati considerati dalla giurisprudenza e dalla dottrina in genere risarcibili. \u00c8 il criterio dell'imputazione, assolutamente disomogeneo per le persone fisiche nel codice civile a seconda dei numerosi casi elencati, a destare i maggiori problemi. La P.A. risponde in tutti i casi per i danni commessi, sia per danni aquiliani (si pensi a propri mezzi o infrastrutture) o di responsabilit\u00e0 oggettiva (\u00e8 docente nella scuola pubblica, proprietaria di cavalli ed animali ecc.).\nPer la peculiarit\u00e0 del suo dato ontologico, il fattore soggettivo esula dalla colpa o dal dolo della P.A. (difficilmente sostenibile), ma afferisce ad una mancata osservanza di un dovere esterno. Il danneggiato dovr\u00e0 soltanto dimostrare il nesso causale tra danno e fatto precedente, mentre \u00e8 tutta a carico della P.A. l'onere di dimostrare l'impossibilit\u00e0 di poter scongiurare detto danno.\nUn primo duro colpo alla quasi irresponsabilit\u00e0 della P.A. \u00e8 dato dalla sentenza della Cassazione civile n.15042 del 6 giugno 2008, relativa ad una tormentata materia, quella del risarcimento derivante da insidia o trabocchetto e della gestione delle strade. In particolare in questi casi, tradizionalmente era prevista una totale esenzione di responsabilit\u00e0 per Comuni ed altri enti che avevano in custodia strade e beni demaniali di natura simile seguendo il ragionamento logico che, data la loro vastit\u00e0 e utilizzabilit\u00e0 dai pi\u00f9 svariati fruitori, non potevano essere adeguatamente controllati. La Cassazione non smentisce totalmente questo assunto, ma non lo computa come un'esimente totale: \u00e8 vero che il bene demaniale ha caratteristiche molto differenti dal bene privato, ma un'esclusione tout court sarebbe ingiustificata in rapporto alla disciplina che riguarda il secondo. L'incontrollabilit\u00e0 del bene demaniale va, secondo la Cassazione, commisurata caso per caso all'evento o lo status quo che ha cagionato il danno, non determinando automaticamente il caso fortuito. \u00c8 risarcibile pertanto ogni danno cagionato da una caratteristica intrinseca del bene demaniale, di per s\u00e9 sempre rinvenibile dalla P.A., mentre per situazioni cagionate da terzi deve essere trascorso un tempo ragionevole perch\u00e9 la P.A. possa averne avuto conoscenza.\nDeroga importante alla responsabilit\u00e0 dei genitori (o dei tutori) riguarda quella degli insegnanti, sottoposti almeno in via sostanziale allo stesso tipo di responsabilit\u00e0 di custodia dei minori limitatamente al tempo che sono sotto il loro controllo. Si distacca l'aspetto risarcitorio, in quanto secondo recente giurisprudenza di legittimit\u00e0 tenuto a risarcire il danneggiato \u00e8 l'apparato pubblico e non l'insegnante, che rimane tuttavia responsabile. La P.A. (verosimilmente il Ministero) avr\u00e0 poi diritto di rivalsa nei casi di colpa grave o dolo dell'insegnante.\nResponsabilit\u00e0 pre-contrattuale.\nDopo una lenta e faticosa evoluzione anche la P.A. \u00e8 assoggettabile alla disciplina degli artt.1337-1338 del codice civile. \u00c8 abbastanza prospettabile del resto che la P.A. possa avviare delle trattative, porre in essere accordi pre-contrattuali vincolanti e poi interrompere la formazione dell'accordo ingiustificatamente. Condotta che rientra perfettamente nella valutazione dei canoni di lealt\u00e0 e correttezza previsti dall'art.1337.\nIl problema essenziale in passato era costituito dalla rilevante discrezionalit\u00e0 di valutazione dell'apparato pubblico, soprattutto in caso di motivi di ordine pubblico. Attualmente si tende comunque a valutare oltre a questo parametro, rimasto opportunamente in vita, anche la lealt\u00e0 e la scorrettezza. In un primo momento invece la Cassazione era restia a configurare questo genere di responsabilit\u00e0; solo col tempo \u00e8 stata elaborata la doppia figura della P.A., amministratrice s\u00ec, ma anche contraente, seppur all'inizio soltanto per trattative private. In un momento successivo la tutela \u00e8 stata estesa anche per bandi e gare, ma solo dopo l'aggiudicazione in quanto momento di identificazione di una controparte, che precedentemente ha soltanto un interesse che la scelta sia effettuata \"secondum legem\".\nUn'importantissima sentenza della Cassazione traccia i confini sia di questa responsabilit\u00e0 sia della giurisdizione competente, stabilendo che il risarcimento \u00e8 possibile ogni qualvolta la Pubblica Amministrazione agisca \"iure privatorum\" e che la competenza \u00e8 del giudice ordinario fintanto che una legge non riserva la materia a quello amministrativo.\nResponsabilit\u00e0 da attivit\u00e0 lecita.\n\u00c8 vecchia la consapevolezza della necessit\u00e0 di una responsabilit\u00e0 della P.A. per atti leciti o, peggio, dovuti. \u00c8 una situazione particolarmente peculiare potendo verificarsi soltanto ad opera di un soggetto dotato di potere autoritativo, la P.A. necessariamente, che deve agire nell'interesse pubblico o deve adempiere un obbligo previsto per legge. Quando questa attivit\u00e0 va ad intaccare un diritto soggettivo di un privato, sorge il problema se quest'ultimo abbia diritto ad un risarcimento. Dopo ampie ricostruzioni, in ogni caso affermative, tra i principi del vecchio Statuto Albertino, \u00e8 oggi l'art.26 della Costituzione a rendere possibile non un risarcimento, in quanto il danno non \u00e8 dovuto ad attivit\u00e0 illecita, bens\u00ec un indennizzo o ristoro. L'esempio di scuola \u00e8 il classico dell'espropriazione che non viene totalmente risarcita bens\u00ec coperta da un equo indennizzo.\nProblematiche sono sorte successivamente per questioni relative ad attivit\u00e0 che non sacrificano immediatamente il diritto soggettivo, per le quali il singolo non ha diritto all'indennizzo n\u00e9 al risarcimento. \u00c8 il caso ad esempio delle localizzazioni delle aree urbane, che possono colpire terreni di un privato vincolato a non alterarne lo status, ma che non sono soggette ad alcun indennizzo. In mancanza di norme concrete, a seguito d'una localizzazione operata da un comune o da una regione, il proprietario di un'area poteva restare vincolato al non utilizzo per un tempo indeterminato, senza un adeguato ristoro. La questione non \u00e8 stata esente da vaglio costituzionale, che nel 1968 ha finalmente fatto chiarezza nella questione con una nota sentenza, la quale ha stabilito che il piano di localizzazione non era passabile in ogni caso di indennizzo fino ad espropriazione, che doveva avvenire entro un termine fissato. Il legislatore scelse poco tempo dopo, in un intervento legislativo, il lasso di cinque anni, scaduto il quale doveva necessariamente intercorrere un giusto ristoro per il proprietario. Si abbina un'altra pronuncia Costituzionale di simile tenore per quel che riguarda i vincoli urbanistici dei comuni, che devono necessariamente avere un termine finale e, se rinnovati, danno luogo al giusto indennizzo.\nAltro profilo problematico \u00e8 quello dell'area delle prestazioni obbligatorie, particolarmente frequente in ambito sanitario. Le due pronunce costituzionali pi\u00f9 interessanti all'uopo riguardano infatti due vaccinazioni obbligatorie che hanno causato danni a soggetti terzi ma vicini al soggetto vaccinato, i quali hanno chiesto ovviamente un risarcimento. In entrambe le sentenze la Corte non ammette il risarcimento, ma comunque un equo ristoro, perch\u00e9 se \u00e8 vero che la P.A. ha agito lecitamente ed anzi doverosamente, non pu\u00f2 sacrificare il bene del singolo a tal punto per il bene della collettivit\u00e0, specialmente un bene garantito come principio fondamentale dal nostro ordinamento quale \u00e8 la salute.\nArricchimento senza causa.\nLa locupletazione prevista per i privati \u00e8 da tempo prevista, nonostante un'iniziale esclusione, anche per la P.A. Pu\u00f2 accadere nei rapporti tra l'ente pubblico e dei professionisti o delle aziende, con incarichi e lavori svolti in via urgente non susseguiti da una delibera o da un atto amministrativo che ne stabilizzi il rapporto.\nPer evitare abusi di richieste ex art.2041 c.c. in questo caso la legge prevede che responsabile non sia l'amministrazione ma il singolo agente che abbia dato l'incarico senza poi averne determinato il corretto iter burocratico. Rimane cos\u00ec un'azione sussidiaria rispetto all'azione intrapresa al singolo, ma soprattutto subordinata ad una successiva dichiarazione di \"utilitas\" da parte dell'ente pubblico riguardo all'attivit\u00e0 o il lavoro svolto, dichiarazione non necessariamente formale (grazie ad accorta giurisprudenza) ma anche estrapolabile da comportamenti e da atti che ne comprovano l'utilit\u00e0 o la effettiva accettazione da parte della P.A.\nLa giurisprudenza di legittimit\u00e0 e quella amministrativa hanno dovuto lavorare duramente per estrapolare dei principi che riguardassero entit\u00e0, natura e giurisdizione dell'indennizzo.\nUna nota sentenza della Cassazione dirime molti dubbi sulla natura del risarcimento, che non \u00e8 un risarcimento ma un mero indennizzo, riguardante soltanto il danno emergente per l'attivit\u00e0 svolta, ma escludendo il lucro cessante non essendoci in quel caso un negozio valido che ne avvalorasse la proponibilit\u00e0.\nResponsabilit\u00e0 per esercizio illegittimo del potere amministrativo.\nPrecedente sistema.\nUltima grande terra di conquista nell'ambito della responsabilit\u00e0 della P.A., \u00e8 senz'altro il profilo pi\u00f9 tormentato e complesso di questo aspetto.\nBisogna necessariamente conoscere l'impianto giuridico e giurisprudenziale adottato per circa un secolo: si pensava che, in presenza di un potere amministrativo esercitato, sia legittimamente che illegittimamente, il diritto soggettivo eventualmente colpito da tale potere rimanesse affievolito, o pi\u00f9 precisamente, \"degradato\" ad interesse. Ne risultava la totale incompetenza del giudice ordinaria e la pressoch\u00e9 totale irresponsabilit\u00e0 dell'amministrazione pubblica. L'interesse legittimo infatti per lungo tempo non era risarcibile e l'unico mezzo di tutela concesso al privato era l'eliminazione dell'atto illegittimo tramite la giustizia amministrativa.\nEvoluzione e riconoscimento.\nCon la storica sentenza n.500 del 1999 della Corte di Cassazione a Sezioni Unite questo iniquo assetto riceve un colpo storico: la Suprema Corte stabilisce infatti, sovvertendo vecchie pronunce ed orientamenti, che anche la lesione di interessi legittimi \u00e8 risarcibile ex art. 2043 c.c., prendendo come presupposto la tutela sorta nell'ordinamento nel tempo di situazioni non raffigurabili come diritti soggettivi. La stessa Corte pone dei capisaldi (poi riarrangiati dal legislatore in seguito) e due cautele. Il privato fa valere un diritto soggettivo e si deve rivolgere al giudice ordinario, il danno deve essere non riferito ad un diritto soggettivo ma deve essere soltanto ingiusto (\"non iure\") e tutelabile \u00e8 anche l'interesse legittimo nel senso di \"posizione di vantaggio riservata ad un soggetto in relazione a un bene della vita oggetto di un provvedimento amministrativo e consistente nell'attribuzione a tale soggetto di poteri idonei a influire sul corretto esercizio del potere\"; in ogni caso il risarcimento \u00e8 prospettabile soltanto se l'attivit\u00e0 abbia effettivamente determinato la lesione dell'interesse al bene della vita al quale l'interesse legittimo \u00e8 strettamente collegato, non essendo la lesione di quest'ultimo condizione sufficiente per quanto necessaria. Questa situazione \u00e8 ovvia negli interessi legittimi cosiddetti \"oppositivi\" (dove il privato si oppone per proteggere un bene della vita) essendo questi gi\u00e0 nella sua sfera giuridica; mentre in quelli \"pretensivi\" (dove il privato vuole ottenere un qualcosa cui \u00e8 necessario un quid partecipativo della P.A.), il giudice dovr\u00e0 valutare non soltanto la legittimit\u00e0 del diniego o dell'inerzia della P.A. al provvedimento, ma anche se il privato possa vantare un titolo ad ottenerlo.\nL'ultima delle due cautele, la pi\u00f9 controversa, \u00e8 la colpevolezza prevista dall'art.2043: colpevolezza non determinata automaticamente dalla illiceit\u00e0 del provvedimento (com'era previsto in precedenza) n\u00e9 dal dolo/colpa del singolo agente, bens\u00ec dalla cosiddetta \"colpa d'apparato\", figura sfuggevole determinabile come violazione delle regole di imparzialit\u00e0, correttezza e buona amministrazione. Vari giuristi hanno fatto notare come la colpa sia in realt\u00e0 un parametro psicologico mentre le tre regole riportate dalla costituzione coincidono con i vizi di legittimit\u00e0 dell'atto, chiudendosi tale costruzione con un circolo vizioso.\nNatura della responsabilit\u00e0.\nAltra delicata questione riguarda la natura di responsabilit\u00e0 che sorge dalla lesione di un interesse legittimo, se di natura cio\u00e8 contrattuale o aquiliana. Questione decisamente importante a livello processuale in termini di prescrizione ed onere probatorio e controversa dato che la storica sentenza n.500/1999 non ha affrontato il problema. A distanza di soli quattro anni, e curiosamente per la stessa faccenda, la Cassazione si ritrova a dover dare ulteriori spiegazioni nella sentenza n.157/2003 sulle medesime questioni e non si limita ad approfondire il tema ma anche a criticare in parte la precedente pronuncia. \u00c8 in questa sentenza che la Cassazione critica l'impostazione che vede la P.A. esclusivamente responsabile extra-contrattualmente, partendo semplicemente dalla legge 241/1990. Secondo la Corte infatti gli obblighi e le attivit\u00e0 previste da quell'atto normativo hanno una fase precedente che non rende l'evento oggetto di contenzioso (e di danno) improvviso, bens\u00ec frutto di un evidente contatto tra il privato e la pubblica amministrazione che equipara almeno a livello pratico il primo ad una parte contraente.\nNe segue un altalenante orientamento sia in dottrina che in giurisprudenza, a volte a favore della tesi contrattualistica che ormai ha fatto breccia anche nel Consiglio di Stato, a volte ancora ancorata a quella aquiliana.\nResponsabilit\u00e0 da ritardo.\nMentre il singolo pu\u00f2 essere responsabile per il ritardo di un adempimento contrattuale, la P.A. \u00e8 generalmente responsabile di un ritardo nell'esercizio di un potere autoritativo. In particolare le leggi stabiliscono solitamente i termini entro quanto la P.A. deve svolgere l'esercizio dell'azione, altrimenti \u00e8 previsto un termine generico di 90 giorni.\nSorge il problema di capire se la P.A. sia tenuta al risarcimento per il ritardo qualora eluda tale termine, problema che ha ricevuto risposte e tesi molto contrastanti.\nUno degli aspetti problematici della questione \u00e8 quello di inquadrare il problema ontologicamente: l'inerzia o il ritardo della P.A. \u00e8 una lesione di un diritto soggettivo del privato, assimilabile all'inadempimento contrattuale del singolo e quindi competenza del giudice ordinario, o una lesione di un interesse legittimo del singolo derivante dalla sua discrezionalit\u00e0 e dal suo potere, appannaggio quindi del giudice amministrativo?\nLa contesa diatriba trova oggi riferimenti giurisprudenziali amministrativi tendenti alla seconda ipotesi, in quanto il rifiuto o l'inerzia della P.A. di compiere una determinata attivit\u00e0 rientra comunque nell'esercizio della sua potest\u00e0 amministrativa, che potr\u00e0 essere illegittima e quindi assoggettabile al giudice amministrativo.\nAltro problema: ricomprende ogni sorta di danno? Per una parte della dottrina s\u00ec, per altri (e la giustizia amministrativa) no, ricoprendo questa responsabilit\u00e0 il solo ritardo. Si profila inoltre la solita annosa differenza tra interessi legittimi oppositivi e pretensivi, i primi sempre risarcibili per la somma \"medio tempore\" non percepita o comunque persa; i secondi dipende dalla fase successiva all'annullamento dell'atto, posto che questo non significa automatico risarcimento. Soltanto infatti dopo un successivo riconoscimento delle ragioni del singolo da parte della P.A. \u00e8 possibile considerare un risarcimento da ritardo, riconoscimento per\u00f2 che pu\u00f2 essere negato per altri motivi purch\u00e9 legittimi.\nColpevolezza.\nSalvo i casi di responsabilit\u00e0 oggettiva previsti dall'art.2047 c.c., in genere la risarcibilit\u00e0 del danno prevede il dolo o la colpa nel fatto che lo ha cagionato. Dolo e colpa per\u00f2 sono due elementi tradizionalmente psicologici che mal si conciliano con l'impersonalit\u00e0 degli enti, specialmente della P.A.\nL'impostazione prevalente storicamente, oggi superata, prevedeva come parametro della colpa la semplice violazione della legge, una \"culpa in re ipsa\".\n\u00c8 nel 1999 che la Cassazione prevede la gi\u00e0 citata e contraddittoria \"colpa d'apparato\", creata appositamente per contemperare la troppo aperta colpa in re ipsa dato l'allargamento storico di risarcibilit\u00e0.\nDalle critiche sollevate a questa figura di colpa, sono state avanzate alcune tesi. Ad esempio che la colpa andrebbe commisurata al tipo di atto illegittimo ed alla gravit\u00e0 dell'illiceit\u00e0, potendo in questo caso prevedere l'errore scusabile e rendendo risarcibile solo casi di attivit\u00e0 vincolate della P.A. non debitamente ottemperate oppure situazioni a bassa discrezionalit\u00e0. Questa impostazione \u00e8 stata per\u00f2 criticata dalla giurisprudenza in quanto la colpa non pu\u00f2 essere graduata se non per precisa previsione normativa.\nAltra prospettiva \u00e8 quella di inquadrare l'errore come parametro per stabilire se la colpa sia grave o meno, errore che la P.A. deve dimostrare come scusabile. L'errore pu\u00f2 essere di fatto e di diritto, il secondo tramite i parametri penalistici e comunitari, il primo commisurato alla questione tecnica pratica: per dirla in breve, l'errore di diritto va valutato alla stregua del giurista medio, quello di fatto in base alla perizia e competenza del prestatore d'opera.\nMisura e tipo del risarcimento.\nDato che un atto amministrativo pu\u00f2 essere illegittimo ma non produrre danni, bisogna evidenziare che il risarcimento \u00e8 soltanto eventuale. Sciolto questo dubbio, nel caso avverso bisogna poter stabilire l'entit\u00e0 del risarcimento stesso.\n\u00c8 subito da rilevare come la questione sia totalmente differente a seconda che si vada a ledere un diritto soggettivo o un interesse legittimo e, nel secondo caso, tra interesse oppositivo e pretensivo. Nella prima ipotesi \u00e8 pi\u00f9 semplice, basta valutare il pregiudizio sofferto dal soggetto, ma nella seconda il giudice deve fare, anche per la commisurazione, un giudizio prognostico che accerti il cosiddetto atto dovuto.\nNon ci sono dubbi che il risarcimento possa essere effettuato sia per equivalente che per reintegrazione in forma specifica, ma nel secondo caso possono sorgere problemi e situazioni differenti. Nel caso infatti la P.A. abbia commesso l'illecito non nell'esercizio della sua autorit\u00e0, competente sar\u00e0 il giudice ordinario e il soggetto leso instaura lo stesso giudizio che si aprirebbe tra privati; la cosa si complica quando il danno deriva dall'esercizio (o dal mancato) di un'attivit\u00e0 autoritativa, posto che la reintegrazione in forma specifica comporterebbe la sostituzione del giudice all'amministrazione nel rilascio dell'atto. La questione \u00e8 risolta dalla giurisprudenza consentendo questo tipo di risarcimento solo per gli interessi oppositivi, mai per quelli pretensivi.\nIl problema principale \u00e8 quello relativo all'entit\u00e0 del risarcimento, da commisurare al danno inferto. C'\u00e8 da premettere che la giurisprudenza amministrativa non ha problemi a riconoscere il danno emergente, ma altrettanto restia a concedere il lucro cessante. Numerose sono inoltre le riduzioni che il giudice amministrativo spesso opera, sia negli appalti pubblici concedendo soltanto il 10% del danno, sia ove rilevi una causa determinante il danno imputabile anche al singolo o una sua non immediata contestazione e impugnazione dell'atto. Grazie all'art.35 del Dlgs n.80/1998 il giudice pu\u00f2 anche rinunciare alla quantificazione diretta del danno (perch\u00e9 complessa, impossibile o altri motivi) e fissare egli stesso un criterio diverso. Non sono rari i casi ormai di giudizi di cognizione affidati al giudice che rimette alle parti la possibilit\u00e0 di accordarsi salvo poi sostituirsi alle stesse in caso di mancato accordo.\nAltra giurisprudenza amministrativa non esclude il lucro cessante, purch\u00e9 sia il danneggiato a darne prova in giudizio. In sostanza il privato deve dimostrare, problema non di poco conto, il mancato accrescimento patrimoniale correlandolo al provvedimento amministrativo mancato. La stessa sentenza riportata in nota evidenzia un principio interessante, ovvero la non automaticit\u00e0 della condanna al risarcimento, bens\u00ec la necessaria dimostrazione con prova di qualsiasi aspetto risarcitorio.\nGiurisdizione.\nRiparti.\nNotevoli le variazioni che ha subito la giurisdizione riguardo agli interesse legittimi: se nella storica sentenza n.500/1999 veniva indicato il giudice ordinario civile come competente, bisogna evidenziare che questa fu emessa seguendo le disposizioni del D.Lgs. n.80/1998 dichiarato poi incostituzionale per eccesso di delega. Successivamente \u00e8 stato sostituito dalla legge 205/2000 che ha ampliato, fra le varie cose, le possibilit\u00e0 di tutela del TAR, in particolare la conoscenza del risarcimento del danno. \u00c8 facile notare come sia stata volont\u00e0 del legislatore sottrarre alla giurisdizione ordinaria la tutela degli interessi legittimi per affidarla al giudice amministrativo.\nL'attuale ripartizione prevede pertanto la giurisdizione del giudice amministrativo quando in gioco ci sono interessi legittimi lesi, il giudice ordinario quando il danno deriva dall'attivit\u00e0 materiale o comunque da un'attivit\u00e0 non potestativa.\nPi\u00f9 problematica \u00e8 la questione della giurisdizione esclusiva, riservata sempre al giudice amministrativo, nei casi in cui il danno riguardi sia interessi legittimi che diritti soggettivi.\nSorge il problema di capire se il legislatore possa incontrare un limite o meno all'assegnazione di blocchi interi di materie a prescindere dalle situazioni soggettive: il Consiglio di stato \u00e8 orientato verso la risposta affermativa, la Corte Costituzionale no leggendo in chiave restrittiva il disposto dell'art.103 Cost., laddove prevede che il giudice amministrativo conosce \"anche\" dei diritti soggettivi. Secondo la stessa Corte pertanto la giurisdizione \u00e8 esclusiva quando i diritti soggettivi in questione sono comunque correlati ad interessi legittimi o, da un punto di vista differente, lesi da un'attivit\u00e0 autoritativa della P.A.\nLa stessa sentenza precisa che non \u00e8 stata creata una nuova materia, bens\u00ec \u00e8 stato affidato al giudice amministrativo un semplice strumento di tutela in pi\u00f9 per quanto gi\u00e0 conosceva."}
{"id": "2543122", "revid": "729019", "url": "https://it.wikipedia.org/wiki?curid=2543122", "title": "Teleangectasia", "text": "La teleangectasia \u00e8 la dilatazione cronica di capillari o venule superficiali in assenza di angiogenesi.\nStoria.\nTeleangectasia deriva dal prefisso greco \"tel\" (fine) e dai termini greci \"angos\" (vaso sanguigno) ed \"ektasis\" (espansione).\nEziologia.\nLa maggior parte delle teleangectasie \u00e8 di tipo idiopatico ovvero senza alcuna causa apparente. In molti casi compaiono in associazione a processi morbosi dell'epidermide di ordine congestizio, infiammatorio, degenerativo; quindi \u00e8 frequente osservarle in molte dermatosi.\nSono quindi numerose le condizioni ereditarie o congenite che si associano a telangiectasia cutanea.\nClinica.\nAssumono generalmente l'aspetto di arborescenze sinuose di colore rosso vivo o rosso-bluastro e divengono visibili sulla cute."}
{"id": "2543123", "revid": "2178", "url": "https://it.wikipedia.org/wiki?curid=2543123", "title": "Interessi legittimi", "text": ""}
{"id": "2543125", "revid": "73843", "url": "https://it.wikipedia.org/wiki?curid=2543125", "title": "Mu\u0161ov", "text": "Mu\u0161ov (dal tedesco/austriaco \"Muschau\") \u00e8 una zona appartenente al comune ceco di Pasohl\u00e1vky, in Moravia Meridionale; dista 12\u00a0km da Mikulov e si estende su una superficie di 1420,6 ettari.\nIl villaggio di Mu\u0161ov \u00e8 stato distrutto, nonostante l'opposizione dei suoi abitanti, alla fine degli anni '70 del XX secolo, a seguito della decisione dell'allora governo socialista di costruire di una diga ed annesso bacino idrico alla confluenza dei fiumi Dyje e Thaya. A partire dal 1976 i resti del villaggio (ridotti ad un'isola dove ora sorge la Chiesa di San Leonardo) sono stati collegati al vicino paese di Pasohl\u00e1vky.\nStoria.\nSappiamo che sulla vicina collina, chiamata \"Burgstall\", esisteva un antico villaggio germanico fin dalla fine del I secolo a.C. Il sito fu per\u00f2 utilizzato fin dai tempi della prima et\u00e0 del Bronzo, con riscontri alle antiche culture di Hallstatt e di La T\u00e8ne.\nIl sito fu utilizzato anche dai Romani durante la campagna militare di Tiberio contro i Marcomanni di Maroboduo e poi ancora due secoli pi\u00f9 tardi, nel corso delle guerre marcomanniche di Marco Aurelio degli anni 166-188. Qui furono infatti creati tutta una serie di accampamenti militari romani, con edifici in muratura, anche termali. Doveva diventare la futura capitale (o almeno uno dei centri principali) della nuova provincia di Marcomannia. In localit\u00e0 \"P\u00edsk\u00e1ch\" sono stati trovati ben quattro accampamenti romani, il pi\u00f9 grande dei quali occupava (prima dell'inondazione \"artificiale\") un'area complessiva di 38 ettari (670 x 560 x 630 x 620 m)."}
{"id": "2543129", "revid": "834", "url": "https://it.wikipedia.org/wiki?curid=2543129", "title": "Jos\u00e9 \u00c1ngel Hevia", "text": ""}
{"id": "2543130", "revid": "287204", "url": "https://it.wikipedia.org/wiki?curid=2543130", "title": "Sydney International 1996 - Singolare femminile", "text": "Il singolare del Sydney International 1996 \u00e8 stato un torneo di tennis facente parte del WTA Tour 1996.\nGabriela Sabatini era la detentrice del titolo, ma quest'anno non ha partecipato.\nMonica Seles ha battuto in finale 4\u20136, 7\u20136, 6\u20133 Lindsay Davenport.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2543133", "revid": "174925", "url": "https://it.wikipedia.org/wiki?curid=2543133", "title": "Aforista", "text": ""}
{"id": "2543135", "revid": "1516566", "url": "https://it.wikipedia.org/wiki?curid=2543135", "title": "Campo San Vio", "text": "Campo San Vio \u00e8 un campo di Venezia, situato nel sestiere di Dorsoduro, nel percorso tra Ponte dell'Accademia e Palazzo Venier dei Leoni. \u00c8 compreso tra le facciate di Palazzo Barbarigo e Palazzo Loredan Cini.\nDescrizione.\nCampo San Vio \u00e8 uno spazio lastricato di forma rettangolare con due lati bagnati dall'acqua: il lato nord dal Canal Grande, il lato ovest dal rio di San Vio, che congiunge il Canal Grande al Canale della Giudecca. Su quest'ultimo lato ponte San Vio consente il collegamento con l'isola sulla quale sorgono le Gallerie dell'Accademia mentre dal lato opposto del campo c'\u00e8 l'imbocco della Calle della chiesa che porta alla Peggy Guggenheim Collection, situata nella stessa \"insula\".\nSui due lati del campo al quale si ergono edifici di grande importanza storico-architettonica:\nDi grande importanza anche i palazzi che guardano sul campo dal lato toccato dal rio San Vio:\nLe facciate del Canal Grande sulle quali il campo consente miglior vista sono rispettivamente, partendo dal Ponte dell'Accademia:\nVa segnalata anche la presenza di un tipico pozzo, con vera del primo Cinquecento."}
{"id": "2543139", "revid": "1005847", "url": "https://it.wikipedia.org/wiki?curid=2543139", "title": "Elezioni presidenziali moldave del 2009 (novembre)", "text": ""}
{"id": "2543140", "revid": "133248", "url": "https://it.wikipedia.org/wiki?curid=2543140", "title": "Universit\u00e0 della California di Irvine", "text": ""}
{"id": "2543145", "revid": "287204", "url": "https://it.wikipedia.org/wiki?curid=2543145", "title": "Lazarus (singolo)", "text": ""}
{"id": "2543146", "revid": "1762097", "url": "https://it.wikipedia.org/wiki?curid=2543146", "title": "Lazarus", "text": ""}
{"id": "2543147", "revid": "62004", "url": "https://it.wikipedia.org/wiki?curid=2543147", "title": "Universit\u00e0 della California di Berkeley", "text": ""}
{"id": "2543151", "revid": "1745361", "url": "https://it.wikipedia.org/wiki?curid=2543151", "title": "Ismeno", "text": ""}
{"id": "2543152", "revid": "26262574", "url": "https://it.wikipedia.org/wiki?curid=2543152", "title": "University of Kentucky", "text": ""}
{"id": "2543156", "revid": "767487", "url": "https://it.wikipedia.org/wiki?curid=2543156", "title": "Tanghetto", "text": "Tanghetto \u00e8 un gruppo musicale argentino, originario di Buenos Aires, facente parte della scena del \"tango nuevo\".\nLo stile musicale del gruppo si esprime principalmente attraverso il tango e la musica elettronica, con influenze jazz e pop.\nStoria del gruppo.\nIl progetto nasce nel 2001 dal produttore e compositore Max Masri e dal compositore e arrangiatore Diego S. Velazquez. La sua formazione include bandone\u00f3n, violoncello, pianoforte, chitarra, sintetizzatori e batteria. Principali caratteristiche della musica dei Tanghetto (quasi interamente strumentale) sono la marcata presenza di melodie e di strutture che ricordano quelle delle canzoni e il bilanciamento tra i suoni acustici ed quelli elettronici.\nNel 2003 i Tanghetto hanno pubblicato il primo album dal titolo \"Emigrante (electrotango)\", che nel 2004 \u00e8 stato nominato per il Latin Grammy e nel 2006 ha conquistato un disco di platino in Argentina.\nNel dicembre 2004 alcuni componenti del gruppo lavorarono in un progetto parallelo, chiamato \"Hybrid Tango\", un album intriso di elementi non appartenenti alla cultura musicale di Buenos Aires, come il flamenco, il candombe e il jazz. Anche questo disco \u00e8 stato nominato al Latin Grammy.\nNell'ottobre 2005, dalla collaborazione tra i Tanghetto e diversi dj della scena elettronica argentina, \u00e8 nato l'album \"Buenos Aires Remixed\", che contiene 12 remixes di brani dei Tanghetto appartenenti ad altri dischi, pi\u00f9 due cover di famose hit electropop: \"Enjoy the Silence\" (Depeche Mode) e \"Blue Monday\" (New Order). La versione di \"Blue Monday\" raggiunse nel 2006 i primi posti nelle chart radiofoniche alternativi degli Stati Uniti.\nNel 2005 \u00e8 stato pubblicato il primo videoclip della band, \"Tangocrisis\", che conteneva immagini delle sommosse popolari e della repressione della polizia nel dicembre 2001 a Buenos Aires. Il secondo video, \"Barrio Sur\" fu il primo ad essere diffuso su MTV.\nNel luglio 2006 \u00e8 stato pubblicato il primo DVD, \"Live in Buenos Aires\".\nDopo diversi tour in Europa e nel continente Americano, nel marzo 2008 il gruppo ha registrato un altro album di studio, \"El Miedo a la Libertad\", il cui nome si ispira all'omonimo saggio di Erich Fromm (titolo italiano \"Fuga dalla libert\u00e0\"). Il disco ha vinto nel 2009 il Premio Gardel, equivalente argentino del Grammy.\nNel novembre 2009 la band ha pubblicato un nuovo album, dal titolo \"M\u00e1s all\u00e1 del Sur\". Secondo il sito ufficiale del gruppo, questo lavoro rappresenta \"un approccio alle radici del tango pi\u00f9 tradizionale, senza abbandonare il sentiero dell'innovazione\"."}
{"id": "2543159", "revid": "2030671", "url": "https://it.wikipedia.org/wiki?curid=2543159", "title": "Anna Caroli", "text": "Biografia.\n\u00c8 conosciuta per la sua attivit\u00e0 di attrice della compagnia di Gilberto Govi, con cui ha interpretato fra gli altri lavori la parte della governante \"Colomba\" in \"Maneggi per maritare una figliola\" (una versione della commedia teatrale \u00e8 stata registrata per la televisione nel 1959). Nella compagnia teatrale recitava anche il marito Sergio Bosco, in arte Sergio Fosco, padre di Gian Fabio."}
{"id": "2543160", "revid": "767487", "url": "https://it.wikipedia.org/wiki?curid=2543160", "title": "Mike Hawkins", "text": "Carriera professionistica.\nScelto al draft dai Green Bay Packers, nella stagione 2005 ha giocato 11 partite di cui una da titolare facendo 13 tackle di cui 11 da solo e 2 deviazioni difensive.\nNella stagione 2006 \u00e8 passato ai Cleveland Browns dove ha giocato 7 partite, nessuna da titolare, facendo un tackle da solo. Poi \u00e8 passato ai Minnesota Vikings senza per\u00f2 mai giocare.\nIl 26 agosto 2009 ha firmato per gli Oakland Raiders, dopo esser passato prima dai Dallas Cowboys e poi dai Tampa Bay Buccaneers. Il 6 settembre \u00e8 stato svincolato dopo un infortunio."}
{"id": "2543166", "revid": "26262776", "url": "https://it.wikipedia.org/wiki?curid=2543166", "title": "Spina centrale", "text": ""}
{"id": "2543180", "revid": "2044650", "url": "https://it.wikipedia.org/wiki?curid=2543180", "title": "Michaela McManus", "text": "Biografia.\nHa interpretato Lindsay Evelyn Strauss nella serie televisiva statunitense della The CW, \"One Tree Hill\", e il sostituto procuratore distrettuale Kim Greylek nella serie televisiva statunitense giudiziaria della NBC Universal, \"Law &amp; Order - Unit\u00e0 vittime speciali\". Inoltre appare come Guest star nella serie TV \"Castle\". \nNel 2012 compare nello spot pubblicitario di Nespresso a fianco di George Clooney."}
{"id": "2543182", "revid": "729019", "url": "https://it.wikipedia.org/wiki?curid=2543182", "title": "U.S. Route 11", "text": "La U.S. Route 11 \u00e8 una strada statunitense che si estende per miglia su tutta la costa orientale. Il capolinea meridionale del percorso \u00e8 la U.S. Route 90 nel Bayou Sauvage National Wildlife Refuge nella parte orientale di New Orleans in Louisiana. Il capolinea settentrionale \u00e8 sul confine con il Canada a Rouses Point."}
{"id": "2543185", "revid": "15756", "url": "https://it.wikipedia.org/wiki?curid=2543185", "title": "B\u00f6lkow Bo 103", "text": "Il B\u00f6lkow Bo 103 era un elicottero leggero sperimentale monomotore a pistoni con rotore ad un'unica pala controbilanciata, realizzato dall'azienda tedesca B\u00f6lkow- Entwicklungen KG nel 1961.\nStoria.\nSviluppo.\nNel 1961 il Bundesverteidigungsministerium, il Ministero della difesa dell'allora Repubblica Federale Tedesca, eman\u00f2 una specifica nell'ambito di un programma di ricerca finalizzato allo sviluppo del successore del B\u00f6lkow Bo 102 \"Heli-Trainer\".\nLa ricerca verteva sull'utilizzo di nuovi materiali per la realizzazione delle pale del rotore, che nel caso del nuovo elicottero adottarono una combinazione tra un polimero e la fibra di vetro, finalizzata al miglioramento delle prestazioni e qualit\u00e0 del volo.\nIl prototipo venne portato in volo per la prima volta il 9 settembre 1961, fornendo ottime impressioni, ed in seguito presentato al pubblico in occasione del Luftfahrtschau (manifestazione aerea) di Hannover del 1962.\nLa possibilit\u00e0 di una fornitura alla Bundeswehr nel ruolo di ricognitore e nella cooperazione sfum\u00f2 per il sopraggiunto disinteresse dimostrato per un elicottero monoposto ed il suo sviluppo venne interrotto.\nDescrizione tecnica.\nIl Bo 103 era costituito fondamentalmente da un impianto motore montato su un telaio a struttura tubolare metallica monotrave che comandava il rotore principale, caratteristica peculiare per l'adozione di un rotore dotato di una sola pala equilibrata da un elemento non portante, e di il rotore anticoppia posto all'estremit\u00e0 posteriore.\nEsemplari attualmente esistenti.\nL'unico esemplare costruito \u00e8 conservato ed esposto al pubblico presso il Deutsches Museum di B\u00fcckeburg, piccolo centro nei pressi di Schaumburg, nella Bassa Sassonia (Germania)."}
{"id": "2543193", "revid": "1305772", "url": "https://it.wikipedia.org/wiki?curid=2543193", "title": "Release Me", "text": ""}
{"id": "2543195", "revid": "339392", "url": "https://it.wikipedia.org/wiki?curid=2543195", "title": "Castelbenito", "text": ""}
{"id": "2543197", "revid": "599013", "url": "https://it.wikipedia.org/wiki?curid=2543197", "title": "Craig Joubert", "text": "Biografia.\nFiglio di Des, a sua volta arbitro di rugby, Craig Joubert comp\u00ec gli studi superiori a Pietermaritzburg, spendendovi i sabati mattina a seguire corsi di direzione di gara ed esercitandosi in occasione degli incontri studenteschi; a 18 anni inizi\u00f2 a dirigere gare di campionato, e nel 1997, a vent'anni, si rec\u00f2 in viaggio d'istruzione in Inghilterra.\nAl ritorno in Sudafrica entr\u00f2 nei quadri arbitrali della Currie Cup, e nella stagione 2003-04, diresse i suoi primi incontri a livello internazionale, nel corso del torneo a VII Sevens World Series in varie citt\u00e0 del mondo (Dubai, Los Angeles, Singapore, Londra).\nGi\u00e0 bancario, con studi di economia alle spalle, dal 2005 Joubert \u00e8 arbitro professionista.\nNel 2005 fu inserito nei quadri tecnici arbitrali del Super 12, e in giugno arbitr\u00f2 il suo primo \"full international\", il \"test match\" tra e ad Hartford.\nNel 2007 fu designato tra gli ufficiali di gara sudafricani alla Coppa del Mondo di rugby insieme ai colleghi Marius Jonker e Jonathan Kaplan; a differenza loro fu tuttavia impiegato come giudice di linea.\nArbitr\u00f2 il suo primo incontro del Tri Nations nel corso dell'edizione 2008, a Sydney tra e .\nUn anno prima, nel corso del Sei Nazioni 2007, aveva esordito in tale competizione, a Saint-Denis, dirigendo e .\nPer la stagione 2009 Joubert \u00e8 stato incluso al quarto posto nella classifica di merito dei direttori di gara sudafricani da impiegare nel Super 14.\nNel 2010 ha arbitrato la finale di Super 14 fra gli Stormers e i Bulls.\nSelezionato anche per la , ha diretto quattro partite della fase a gironi, un quarto di finale, la semifinale tra e e, a seguire, anche la successiva finale tra e gli \"All Blacks\"."}
{"id": "2543198", "revid": "400518", "url": "https://it.wikipedia.org/wiki?curid=2543198", "title": "Asciugatrice a gas", "text": ""}
{"id": "2543200", "revid": "838137", "url": "https://it.wikipedia.org/wiki?curid=2543200", "title": "W\u0142adys\u0142aw Faron", "text": "Pastore polacco-cattolico.\nCome presbitero polacco-cattolico Wladyslaw Faron organizz\u00f2 la parrocchia del Cuore di Ges\u00f9 a Zamo\u015b\u0107. Nel 1928 partecip\u00f2 alla Conferenza e al I Sinodo nazionale della Chiesa a Varsavia. Poi fu eletto amministratore e Vicario generale della diocesi missionaria della Chiesa cattolica nazionale polacca in Polonia.\nNel 1930 fu eletto vescovo della diocesi polacca della Chiesa cattolica nazionale polacca. Nello stesso anno si rec\u00f2 negli Stati Uniti d'America, dove ricevette la consacrazione episcopale a Scranton dal Vescovo primate della Chiesa cattolica nazionale polacca, Franciszek Hodur. Dato l'atteggiamento autoritario e il tentativo di condurre una sola diocesi polacca incontr\u00f2 critiche da parte dei credenti. Il 2 settembre 1931, quindi, al Congresso di Cracovia ci fu una spaccatura all'interno della Diocesi polacca della Chiesa cattolica nazionale polacca. Wladyslaw Faron fu sospeso dalle prerogative episcopali e de facto fu costretto a lasciare la Chiesa cattolica nazionale polacca.\nVescovo della Chiesa vetero-cattolica polacca.\nDopo aver lasciato la Chiesa cattolica nazionale polacca, Wladyslaw Faron organizz\u00f2 una propria denominazione vetero-cattolica, di cui divenne il superiore. Nel 1933 la comunit\u00e0 prese il nome di Chiesa vetero-cattolica polacca e concluse un'Unione ecclesiastica con la Diocesi cattolica per i vecchi cattolici in Germania a Katowice. Nel Periodo interbellico il vescovo Faron risiedette a Zamo\u015b\u0107 e Varsavia.\nNel 1934 Wladyslaw Faron consacr\u00f2 vescovo a Zamo\u015b\u0107 due suoi suffraganei: Adam Jurgielewicz e Jan Perkowski. Nel 1936 nella Chiesa vetero-cattolica polacca si ebbe una crisi. Wladyslaw Faron cerc\u00f2 di conciliare con la Chiesa cattolica nazionale polacca e stabil\u00ec a tal fine un contatto con il vescovo Hodur. I vescovi Jurgielewicz e Perkowski, tuttavia, respinsero questi tentativi.\nTra il 1941 e il 1945 il vescovo Faron fu imprigionato dai nazisti per la concessione del divorzio senza il consenso delle autorit\u00e0 del Terzo Reich. Alla fine della Seconda guerra mondiale Wladyslaw Faron rimase a Legionowo, dove cre\u00f2 la parrocchia vetero-cattolica. Tuttavia, essa non godette del successo del missionario, e perse rapidamente tutti i fedeli.\nDopo questo fallimento il vescovo Faron si trasfer\u00ec a \u0141\u00f3d\u017a, dove divenne parroco della Parrocchia di Nostra Signora del Perpetuo Soccorso. Nel frattempo, tent\u00f2 di organizzare un sindacato delle Chiese vetero-cattoliche polacche, composto dalla Chiesa vetero-cattolica mariavita, dalla Diocesi polacca della Chiesa cattolica nazionale polacca e dalla Chiesa vetero-cattolica polacca.\nLa Chiesa cattolica nazionale polacca, per\u00f2, obiett\u00f2 a questa soluzione e l'Unione non ebbe mai luogo.\nRiconciliazione con la Chiesa cattolica.\nNel 1948 dopo i fallimenti associati alla creazione dell'Unione delle Chiese vetero-cattoliche, il Vescovo Faron si convert\u00ec al cattolicesimo e divenne sacerdote cattolico. Il suo successore come vescovo della Chiesa vetero-cattolica polacca fu Zygmunt Szypold.\nA causa del mancato accordo tra i vescovi cattolici polacchi, Wladyslaw Faron fu ricevuto dall'Episcopato polacco come un sacerdote cattolico, rinunci\u00f2 a indossare i paramenti episcopali, e diede le sue insegne come ex voto a Jasna Gora.\nDopo l'adesione alla Chiesa cattolica romana lavor\u00f2 per molti anni come amministratore in varie parrocchie cattoliche della Grande Polonia e della Pomerania occidentale appartenenti all'Amministrazione apostolica di Gorz\u00f3w Wielkopolski. Tra l'altro, \u00e8 stato parroco a Zb\u0105szynek, Stettino e \u0141obez. Ha ricevuto la dignit\u00e0 di Canonico. Per il resto della sua vita, ha avuto il permesso di utilizzare alcuni degli attributi dei vescovi, ma non il diritto di essere considerato un vescovo cattolico.\nFu sepolto nel cimitero parrocchiale di \u0141obez.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\nCHIESA CATTOLICA NAZIONALE POLACCA"}
{"id": "2543204", "revid": "109893", "url": "https://it.wikipedia.org/wiki?curid=2543204", "title": "Survivors (serie televisiva)", "text": "Survivors \u00e8 una serie televisiva inglese prodotta dalla BBC. Ispirata alla fiction inglese degli anni settanta \"I sopravvissuti\" (di Terry Nation), presenta parecchi punti in comune (a cominciare dal nome della protagonista) con l'originale pur non essendone un remake. I produttori hanno dichiarato che \u00e8 basata sul romanzo che Terry Nation scrisse dopo la prima serie. Dopo due stagioni, il 13 aprile 2010 \u00e8 stato annunciato che, a causa dei bassi ascolti, la serie \u00e8 stata cancellata.\n L'intera serie, le due stagioni, \u00e8 stata trasmessa da Rai 4 nel 2013.\nTrama.\nAmbientata nel presente, la serie si concentra su un gruppo di sopravvissuti ad un'epidemia di un virus che ha ucciso il 99,9% della popolazione mondiale. La serie vede i protagonisti, guidati da Abby Grant, lottare contro terribili pericoli in un mondo in disordine."}
{"id": "2543206", "revid": "599013", "url": "https://it.wikipedia.org/wiki?curid=2543206", "title": "Ch\u00e2teau Petrus", "text": ""}
{"id": "2543209", "revid": "767487", "url": "https://it.wikipedia.org/wiki?curid=2543209", "title": "Fidel Uriarte", "text": "Da tempo sofferente della malattia di Alzheimer, \u00e8 scomparso nel 2016 all'et\u00e0 di 71 anni.\nCarriera.\nClub.\nCresciuto nella cantera dell'Athletic Bilbao, debutt\u00f2 con i \"Rojiblancos\" nella Liga nella stagione 1962-63. La sua partita d'esordio fu il 23 settembre 1962, in Malaga-Athletic (2-0).\nCon l'Athletic vinse due Coppe del Re ed un \"Pichichi\", come miglior marcatore nella stagione 1967-1968, in cui segn\u00f2 22 gol.\nNel 1974 si trasfer\u00ec al M\u00e1laga, club dove rimase per due stagioni prima di ritirarsi dai campi di gioco.\nIn totale ha giocato 312 partite nella prima divisione spagnola.\nFino al 3 novembre 2016 deteneva il record di essere stato l'ultimo giocatore a realizzare cinque reti in una sola partita con la maglia dell'Athletic, contro il Betis nel 1967, primato poi eguagliato da Aritz Aduriz.\nNazionale.\nCon la Nazionale di calcio della Spagna ha disputato 9 incontri. Il suo debutto risale al 28 febbraio 1968 in occasione di Spagna-Svezia (3-1). Ha realizzato la sua unica rete in Nazionale della vittoria esterna in amichevole contro l'Italia disputata nel febbraio del 1971 a Cagliari."}
{"id": "2543215", "revid": "838137", "url": "https://it.wikipedia.org/wiki?curid=2543215", "title": "Johannes Hermannus Berends", "text": "Con Henricus van Vlijmen \u00e8 stato uno dei primi vescovi vetero-cattolici a partecipare alla consacrazione di vescovi anglicani dopo la firma degli Accordi di Bonn.\nGenealogia episcopale.\nLa genealogia episcopale \u00e8:"}
{"id": "2543217", "revid": "83531", "url": "https://it.wikipedia.org/wiki?curid=2543217", "title": "Classica di Amburgo 2009", "text": "La Classica di Amburgo 2009 (ufficialmente \"Vattenfall Cyclassics\" per motivi di sponsorizzazione) quattordicesima edizione della corsa, si svolse il 16 agosto 2009 su un percorso totale di 213,7\u00a0km. Fu vinta dallo statunitense Tyler Farrar che termin\u00f2 la gara in 5h30'38\", imponendosi in una volata di gruppo.\nPercorso.\nLa Vattenfall Cyclassics si \u00e8 corsa su un circuito di 213,7\u00a0km attraverso la citt\u00e0 di Amburgo e la campagna circostante. Il percorso \u00e8 prevalentemente pianeggiante e adatto ai velocisti.\nSquadre e corridori partecipanti.\nAl via si sono presentate le diciotto squadre del circuito ProTour. Invitate fra le squadre continentali sono l'olandese Skil-Shimano e l'austriaca Vorarlberg-Corratec."}
{"id": "2543226", "revid": "276327", "url": "https://it.wikipedia.org/wiki?curid=2543226", "title": "Santuario della S.S. Annunziata (Gaeta)", "text": ""}
{"id": "2543227", "revid": "122485231", "url": "https://it.wikipedia.org/wiki?curid=2543227", "title": "Nikol\u00e9ta Kiriakopo\u00falou", "text": "Biografia.\nDopo aver vinto l'oro del salto con l'asta ai campionati nazionali giovanili del 2004 e a quelli assoluti indoor del 2008, si aggiudic\u00f2 la medaglia d'oro alla prova di salto con l'asta dei XVI Giochi del Mediterraneo, tenutisi nel 2009 a Pescara, con la misura di 4,50 m (primato personale nonch\u00e9 dei Giochi). Nello stesso anno, si piazz\u00f2 undicesima nel gruppo B di qualificazione alla finale di salto con l'asta femminile ai Campionati del mondo di atletica leggera disputatisi a Berlino, fallendone quindi l'accesso."}
{"id": "2543229", "revid": "838137", "url": "https://it.wikipedia.org/wiki?curid=2543229", "title": "Sydney International 1996 - Doppio femminile", "text": "Il doppio femminile del Sydney International 1996 \u00e8 stato un torneo di tennis facente parte del WTA Tour 1996.\nLindsay Davenport e Jana Novotn\u00e1 erano le detentrici del titolo, ma solo la Davenport ha partecipato facendo coppia con Mary Joe Fern\u00e1ndez.\nLa Davenport e la Fern\u00e1ndez hanno battuto in finale 6\u20133, 6\u20133 Lori McNeil e Helena Sukov\u00e1."}
{"id": "2543230", "revid": "21981", "url": "https://it.wikipedia.org/wiki?curid=2543230", "title": "Nikoleta Kyriakopoulou", "text": ""}
{"id": "2543231", "revid": "287204", "url": "https://it.wikipedia.org/wiki?curid=2543231", "title": "Nikoleta Kiriakopoulou", "text": ""}
{"id": "2543232", "revid": "118225979", "url": "https://it.wikipedia.org/wiki?curid=2543232", "title": "Luis Manuel Rodr\u00edguez", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi a Cuba.\nInizi\u00f2 la carriera professionistica nel 1956, nei pesi welter, nella Cuba di Fulgencio Batista. Nel 1958 sconfisse due volte ai punti il connazionale Benny Kid Paret, futuro campione mondiale dei welter, poi deceduto prematuramente sul ring sotto i colpi di Emile Griffith. Con la presa del potere di Fidel Castro e la conseguente abolizione del professionismo pugilistico a Cuba, Rodr\u00edguez si trasfer\u00ec negli Stati Uniti.\nLa carriera negli Stati Uniti.\nDopo aver inanellato una serie di 35 incontri senza sconfitte, Rodr\u00edguez ebbe l'occasione di incontrare l'astro nascente della categoria, lo statunitense delle Isole Vergini, Emile Griffith. L'incontro, in dieci riprese, si tenne al Madison Square Garden di New York, il 17 dicembre 1960 e il cubano sub\u00ec la sua prima sconfitta, con verdetto non unanime. Successivamente, il 3 agosto 1961, a Dallas, sub\u00ec una seconda sconfitta ai punti, sempre con verdetto non unanime, da Curtis Cokes, anch'egli futuro campione mondiale dei pesi welter. Quattro mesi dopo, tuttavia, si prese la rivincita nei confronti di Cokes a Miami, con verdetto unanime.\nTale successo gli consent\u00ec di affrontare nuovamente Griffith che, nel frattempo, aveva conquistato il titolo mondiale. L'incontro si tenne il 21 marzo 1963 al Dodges Stadium di Los Angeles. Rodr\u00edguez ebbe ragione dell'avversario ai punti, con verdetto unanime, conquistando la cintura mondiale dei pesi welter. La rivincita si tenne tre mesi dopo, l'8 giugno 1963, al Madison Square Garden, dove Griffith riusc\u00ec a strappare il titolo a Luis Rodr\u00edguez, con verdetto non unanime.\nIl 17 agosto 1963, a Miami, Rodr\u00edguez batt\u00e9 per KOT alla nona ripresa Denny Moyer, ex campione del mondo della categoria superiore dei superwelter. Sconfisse poi per due volte, ai punti e con verdetto unanime, il campione olimpico di Roma dei superwelter Wilbert McClure, ancora imbattuto nella carriera da professionista.\nQuesti successi contro pugili di alto livello nella categoria superiore, convinsero gli organizzatori ad allestire un quarto incontro Griffith-Rodr\u00edguez, con in palio nuovamente il titolo mondiale dei welter. Il match si tenne a Las Vegas, il 12 giugno 1964. Vinse nuovamente Griffith ai punti ma ancora una volta il verdetto non fu unanime. \nDopo aver perso tale occasione, Rodr\u00edguez inanell\u00f2 una serie di quindici incontri vinti, sconfiggendo, tra gli altri, Rubin Carter (due volte) ed Eddie Pace. Nel 1966 sub\u00ec una sconfitta ai punti da Percy Manning e, per KOT alla quindicesima ripresa, da Curtis Cokes. Fu la sua prima sconfitta prima del limite. Poi batt\u00e9 ai punti Bennie Briscoe, pi\u00f9 volte futuro sfidante per il titolo mondiale dei pesi medi. Si prese la rivincita con Manning, a Caracas, per KOT tecnico e batt\u00e9 nuovamente Briscoe, ai punti.\nLa sconfitta nei pesi medi contro Nino Benvenuti.\nNel 1968, passato ormai ai pesi medi, incontr\u00f2 due volte il venezuelano Vicente Rond\u00f3n futuro campione mondiale dei mediomassimi. Perse il primo incontro ai punti ma si aggiudic\u00f2 la rivincita, con analogo verdetto. Il 23 luglio 1969, a Miami, sconfisse lo statunitense Tom Bethea, ai punti, guadagnandosi la chance di combattere per la cintura dei pesi medi, detenuta da Nino Benvenuti.\nL'incontro fu allestito al Palazzo dello Sport di Roma, il 22 novembre 1969. Rodr\u00edguez mantenne un ritmo che lo stesso Benvenuti defin\u00ec \"proibitivo\". Dopo una prima parte del match, sostanzialmente equilibrata, il cubano vinse la quasi totalit\u00e0 delle riprese centrali dell'incontro provocando al detentore importanti ferite al naso e al sopracciglio sinistro. Apparentemente predestinato ad un cammino in salita, all'undicesima ripresa, improvvisamente, Benvenuti riusc\u00ec ad atterrare lo sfidante con un micidiale gancio sinistro dopo un'abile finta. Rodr\u00edguez fin\u00ec KO per la prima volta nella sua carriera e non riusc\u00ec a rialzarsi prima di cinque minuti.\nRodr\u00edguez combatt\u00e9 ancora per tre anni con verdetti alterni (vittorie contro Fraser Scott e Tony Mundine; sconfitte contro Bunny Sterling e Donato Paduano). Nel 1974 abbandon\u00f2 il pugilato. Il suo record assomma 107 incontri con 13 sconfitte, di cui solo tre prima del limite.\nGli ultimi anni e la morte.\nRodr\u00ecguez si trasferisce a Miami negli Stati Uniti in Florida. Ammalatosi di diabete, viene a mancare l'8 luglio 1996 a soli 59 anni per complicazioni renali sopraggiuntegli a causa della patologia diabetica."}
{"id": "2543237", "revid": "1821847", "url": "https://it.wikipedia.org/wiki?curid=2543237", "title": "Yang Shangkun", "text": "Biografia.\nGli anni della rivoluzione.\nNato a Shuangjiang, nel Sichuan, Yang frequent\u00f2 la scuola normale di Chengdu prima di fare ritorno a casa negli anni Venti; nello stesso periodo, veniva fondato il Partito Comunista Cinese, di cui il fratello maggiore di Yang, Yangong, fu un membro del Comitato Esecutivo Centrale. Ci\u00f2 esercit\u00f2 indubbiamente una grande influenza sulla formazione del giovane Shangkun, che nel 1925 entr\u00f2 nella Lega della Giovent\u00f9 Comunista Cinese e, nel 1926, nel PCC stesso. Successivamente, si rec\u00f2 a Mosca, dove studi\u00f2 presso l'Universit\u00e0 Sun Yat-sen.\nTornato in Cina come membro dei 28 bolscevichi, Yang partecip\u00f2 alla Lunga marcia nell'unit\u00e0 comandata da Zhang Guotao, e sostenne Mao Zedong quando questi rovesci\u00f2 la direzione di Wang Ming, che aveva arrecato gravi danni ai comunisti cinesi. Quando per\u00f2 anche Zhang si scontr\u00f2 con Mao e decise di lasciare la Lunga Marcia, Yang e un altro compagno rubarono i documenti segreti di Zhang e si diedero la fuga, portandoli alle forze fedeli a Mao.\nNella Cina popolare.\nDopo la vittoria comunista del 1949, il ruolo di Yang nella neonata Repubblica Popolare Cinese si rafforz\u00f2 gradualmente. Nel 1956 entr\u00f2 nel Comitato centrale del Partito Comunista Cinese, e durante il dibattito sul Grande Balzo in Avanti si schier\u00f2 con Liu Shaoqi (che ne sosteneva l'interruzione a favore di misure economiche pi\u00f9 liberali) e contro Mao (che invece ne sosteneva la continuazione, per mettere a punto la trasformazione socialista dell'economia cinese).\nCon lo scoppio della Rivoluzione Culturale, Yang venne accusato dalle Guardie Rosse di essere un revisionista e di avere spiato su Mao. Nel 1966, proprio allo scoppio della Rivoluzione, venne deposto dal Comitato Centrale e scomparve dalla scena politica.\nYang venne riabilitato solo nel 1978 sotto Deng Xiaoping, a sua volta un ex alleato di Liu, e nel 1979 venne eletto membro del Comitato centrale del Partito Comunista Cinese e del suo Ufficio Politico. Yang era conosciuto per un approccio aggressivo nei confronti degli oppositori delle riforme economiche di Deng, cos\u00ec come verso chi rivendicava anche riforme politiche che alleggerissero la supremazia del PCC.\nLa presidenza.\nNel 1988, Yang Shangkun venne eletto presidente della Repubblica Popolare Cinese. Visto che all'epoca il potere effettivo era detenuto da Deng Xiaoping, in qualit\u00e0 di presidente della Commissione Militare Centrale, e in buona parte da Li Peng, primo ministro, la presidenza era perlopi\u00f9 un ruolo cerimoniale.\nLe cose cambiarono nel 1989. Quando cominciarono le proteste studentesche, Yang inizialmente parve favorire il segretario generale del Partito, Zhao Ziyang, che proponeva un approccio diplomatico; quando Zhao venne rimosso, per\u00f2, Yang si schier\u00f2 prontamente con Deng e us\u00f2 i propri poteri presidenziali per dichiarare la legge marziale. Alla repressione di Pechino partecip\u00f2 anche Yang Jianhua, nipote di Shangkun. In ogni caso, la repressione costrinse Deng a lasciare la Commissione Militare, permettendo a Yang di acquisire maggiore influenza.\nNel 1992, volendo Deng lasciare il potere a Jiang Zemin, Yang non fu rieletto nel Comitato Centrale. Nel 1993, scaduto il mandato da presidente della Repubblica, si ritir\u00f2 dalla vita politica. \u00c8 considerato uno degli otto anziani del Partito Comunista Cinese."}
{"id": "2543239", "revid": "2110845", "url": "https://it.wikipedia.org/wiki?curid=2543239", "title": "Colette Marchand", "text": "Biografia.\nDanzatrice di successo in patria, per accrescere la propria fama Colette Marchand si trasfer\u00ec in America e cominci\u00f2 a lavorare a Broadway, dove divenne la prima ballerina per diversi anni. Di lei si ricordano i balletti in \"Les Ballets de Paris\" (1949 e 1950) di Roland Petit e in \"Two on the Aisle\" (1951).\nNel 1952 fu scelta per interpretare Marie Charlet nel film \"Moulin Rouge\", che le diede fama in tutta l'America e non solo, oltre a farle ottenere una candidatura al suo debutto a un Oscar come miglior attrice non protagonista. In quel periodo fu inoltre soggetto di alcuni servizi fotografici, prevalentemente riguardanti la danza.\nTuttavia la sua carriera cinematografica non prese mai quota, infatti recit\u00f2 in soli altri due film, questa volta musicali, entrambi nel 1954, \"Cavalcata romantica\" e \"Par ordre du tsar\". Nello stesso anno partecip\u00f2 al cortometraggio \"Romantic Youth\", anch'esso musicale, del quale fu anche la coreografa."}
{"id": "2543240", "revid": "339392", "url": "https://it.wikipedia.org/wiki?curid=2543240", "title": "Aeroporto internazionale di Tripoli", "text": ""}
{"id": "2543241", "revid": "322321", "url": "https://it.wikipedia.org/wiki?curid=2543241", "title": "Chiesa del Carmine (Oristano)", "text": "La chiesa del Carmine, annessa all'ex convento dei carmelitani, si trova nel centro storico di Oristano, in via del Carmine. La piccola chiesa, opera pi\u00f9 significativa dell'architetto piemontese Giuseppe Viana, \u00e8 considerata la massima espressione del rococ\u00f2 in Sardegna, \"vero gioiello dell'architettura rococ\u00f2 in Italia\" secondo Corrado Maltese.\nStoria e descrizione.\nIl progetto per il complesso dei carmelitani di Oristano (comprendente chiesa e convento), venne realizzato nel 1776 dall'ingegnere militare Giuseppe Viana, allievo di Benedetto Alfieri; nel 1777, la valutazione positiva del progetto da parte del Collegio degli Edili di Torino, permise al Viana di ottenere il titolo di architetto regio. L'opera finanziata e donata ai carmelitani, nel 1782, da don Damiano Nurra, marchese d'Arcais, venne completata nel 1785. Il convento rest\u00f2 ai frati sino al 1866, quando ospit\u00f2 il Comando dell'Arma dei Carabinieri; attualmente \u00e8 utilizzato per iniziative culturali.\nLa chiesa presenta una facciata in pietra arenaria, scandita da lesene con capitelli ionici e sormontata da un timpano, spezzato da finestrone reniforme. Sopra il portale si trovano una lapide in marmo e lo stemma dei d'Arcais. Il campanile e la cupola presentano un rivestimento in coloratissime tegole in maiolica. L'interno risulta pi\u00f9 caratterizzato dallo stile rococ\u00f2; presenta un'unica navata, con quattro cappelle laterali. Il profondo presbiterio, termina con l'abside, sormontata dalla cupola ellittica che poggia su un alto tamburo, illuminato da ampi finestroni. Sulla parte alta del presbiterio e dell'aula si affacciano alcune tribune, caratterizzate da balconcini in ferro battuto. Inoltre, elementi che conferiscono suggestione all'ambiente sono il gioco tra la luce, che filtra da diverse aperture, e la penombra delle cappelle e della galleria superiore, le cornici aggettanti, che percorrono aula e presbiterio, le tinte vivaci degli intonaci; da menzionare anche gli arredi, tra cui l'altare maggiore, con la statua della Madonna del Carmelo, e il pulpito, entrambi marmorei."}
{"id": "2543244", "revid": "599013", "url": "https://it.wikipedia.org/wiki?curid=2543244", "title": "BellSouth Open 1996", "text": "L'Heineken Open 1996 \u00e8 stato un torneo di tennis giocato sul cemento. \u00c8 stata la 29\u00aa edizione dell'Heineken Open,che fa parte della categoria World Series nell'ambito dell'ATP Tour 1996. Si \u00e8 giocato all'ASB Tennis Centre di Auckland in Nuova Zelanda dall'8 al 15 gennaio 1996.\nCampioni.\nSingolare.\n Ji\u0159\u00ed Nov\u00e1k ha battuto in finale Brett Steven 6-4, 6-4\nDoppio.\n Marcos Ondruska / Jack Waite hanno battuto in finale Jonas Bj\u00f6rkman / Brett Steven per walkover"}
{"id": "2543246", "revid": "1005847", "url": "https://it.wikipedia.org/wiki?curid=2543246", "title": "Elezioni presidenziali moldave del 2009 (maggio)", "text": ""}
{"id": "2543248", "revid": "599013", "url": "https://it.wikipedia.org/wiki?curid=2543248", "title": "Carlos Ruiz Herrero", "text": "Carriera.\nCresciuto nella cantera dell'Athletic Bilbao, debutta con la prima squadra nella Liga nella stagione 1970-71, nella partita Athletic-Barcellona 1-1 (12 settembre 1970).\nCon l'Athletic ha giocato 213 partite di campionato, ha segnato 81 gol ed ha vinto una coppa del Re. Nella stagione 1974-75 ha vinto il trofeo Pichichi come miglior marcatore della Liga con 19 gol.\nNel 1981 passa all'Espanyol, dove disputa l'ultima stagione prima di ritirarsi.\nIn totale ha giocato 234 partite in Prima Divisione segnando 83 gol.\nIl 20 settembre 2019 in occasione del trentesimo anno della scomparsa di Scirea, l'ex centravanti Basco si \u00e8 recato a Torino per incontrare il figlio di Scirea, Riccardo, e restituirgli la maglia che fu del padre, che i due si erano scambiati la notte del 18 maggio 1977 in occasione del ritorno della finale di Coppa Uefa, che fu il primo torfeo vinto dal calciatore bianconero."}
{"id": "2543249", "revid": "599013", "url": "https://it.wikipedia.org/wiki?curid=2543249", "title": "Bertil Roos", "text": "Carriera.\nDopo aver partecipato alla Formula Vee nel suo paese decide di trasferirsi negli Stati Uniti dove conquista il titolo 1973 della Formula Super Vee. Passa a correre in Formula 2 e in Formula Atlantic. \nPartecipa a un solo gran premio di F1, il Gran Premio di Svezia 1974, in cui \u00e8 costretto al ritiro.\nTornato nel 1975 negli USA apre una scuola di pilotaggio vicino al Circuito di Pocono . La scuola \u00e8 accreditata dalla SCCA .\nNel 1982 e 1983 vince il campionato Can-Am nella classe fino a 2 litri di cilindrata."}
{"id": "2543251", "revid": "173617", "url": "https://it.wikipedia.org/wiki?curid=2543251", "title": "Freddie Miller", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nNel 2002 la rivista Ring Magazine lo ha inserito al 69\u00ba posto nella propria classifica dei primi migliori 80 pugili degli ultimi 80 anni.\nGli inizi.\nMancino, divenne professionista nel 1927.\nLa carriera.\nTra i migliori pesi piuma degli Anni '30, incontr\u00f2 Battling Battalino, Panama Al Brown, Baby Arizmendi e molti altri campioni della propria epoca."}
{"id": "2543254", "revid": "384895", "url": "https://it.wikipedia.org/wiki?curid=2543254", "title": "Palazzo Duodo (Santa Croce)", "text": "Palazzo Duodo \u00e8 un palazzo di Venezia, situato nel sestiere di Santa Croce e affacciato sul Canal Grande, in posizione adiacente a Ca' Tron e a pochi passi da San Stae.\nStoria.\nIl palazzo \u00e8 una dimora gentilizia di antichissima fondazione, risalente a un periodo di tempo compreso tra la fine del XIV secolo e l'inizio del XV secolo. Nel secolo successivo fu rimaneggiato, mantenendo tuttavia le sue proporzioni. Palazzo Duodo deve il nome ai proprietari ottocenteschi, esponenti della famiglia Duodo. Successivamente, l'edificio pass\u00f2 alla famiglia dei Balbi Valier. Attualmente, restaurato pi\u00f9 volte e in buono stato di conservazione, \u00e8 ancora una residenza privata.\nArchitettura.\nLa facciata di Palazzo Duodo evidenzia i due livelli (con mezzanino) di cui si compone la struttura in stile gotico veneziano. Centralmente, sopra il sottile cornicione dentellato della vecchia struttura, un piccolo rialzo timpanato e aperto da due monofore \u00e8 sicuramente di epoca successiva. La forometria dell'unico piano nobile ripete uno schema diffuso nelle facciate gotiche della citt\u00e0 lagunare, con una coppia di monofore ogivali ai lati e una quadrifora balaustrata al centro. L'unico altro elemento gotico \u00e8 l'antico portale ad acqua."}
{"id": "2543255", "revid": "1429175", "url": "https://it.wikipedia.org/wiki?curid=2543255", "title": "Fototrappolaggio", "text": "Il fototrappolaggio \u00e8 una tecnica video-fotografica utilizzata per documentare animali molto elusivi o per altri studi di tipo faunistico; Tale tecnica permette di fare studi di diverso tipo, dalla semplice verifica della presenza di una specie alle stime di densit\u00e0, dal riconoscimento individuale utile per la tecnica della cattura, marcatura e ricattura allo studio del comportamento. Il foto-video trappolaggio si sta sviluppando in Italia a grande velocit\u00e0 e sono ormai moltissime le aree protette che lo utilizzano per la gestione della fauna selvatica.\nLe fototrappole vengono da alcuni anni utilizzate anche per la sorveglianza del territorio da parte delle Forze dell'Ordine, al fine di prevenire reati di bracconaggio o contro l'ambiente in genere.\nTecnica.\nIl fototrappolaggio consiste nel posizionamento di una stazione fotografica (fototrappola) collegata ad un sensore: il soggetto entrando nel raggio di azione del sensore attiva lo scatto. Inizialmente si utilizzavano comuni macchine fotografiche collegate ad un sistema di flash e sensori, oggi esistono invece in commercio fototrappole molto sofisticate e di dimensioni estremamente compatte, che racchiudono al loro interno un sensore di movimento passivo che rileva il passaggio di un animale o persona davanti all'obbiettivo; ci\u00f2 provoca lo scatto della foto o l'inizio di un filmato. Tali dispositivi sono completamente programmabili dall'utente e possiedono anche un illuminatore dotato di led all'infrarosso che si attivano durante lo scatto, in grado di rendere osservabile la scena anche nel buio pi\u00f9 assoluto (fornendo immagini in bianco e nero). Le fototrappole al buio possono essere o completamente invisibili all'occhio umano ed animale (se utilizzano led a 940 nanometri) o visibili (quelle che funzionano con led a 850 nanometri e che illuminano maggiormente il punto di ripresa); in alternativa possono essere dotate di un fascio luminoso che permette di riprendere la scena notturna a colori.\nLe fototrappole vengono in genere fissate ad un albero mediante cinghie o altri supporti, e grazie alla loro autonomia che in condizioni di stand-by pu\u00f2 essere di parecchie settimane o mesi (utilizzando comuni batterie), sono in grado di monitorare le abitudini della fauna selvatica presente nell'ambiente in cui l'apparecchio \u00e8 installato. Alcune fototrappole sono dotate anche di un'interfaccia GSM in grado di inviare all'utente le immagini riprese tramite la normale rete di telefonia mobile a un determinato numero di telefono o via e-mail.\nAlcuni consigli per un fototrappolaggio consapevole.\n\u2013 rispettare l\u2019ambiente naturale ed evitare di manomettere la vegetazione durante il montaggio della fototrappola;\n\u2013 evitare visite troppo frequenti alla fototrappola;\n\u2013 non usare cibo o altri attrattivi per avvicinare le specie selvatiche;\n\u2013 durante le fasi di montaggio/smontaggio evitare rumori molesti;\n\u2013 la fototrappola non va posizionata presso nidi attivi, tane e luoghi di letargo (salvo specifiche attivit\u00e0 di ricerca);\n\u2013 evitare di posizionare la fototrappola presso pozze di abbeverata durante un periodo di particolare siccit\u00e0;\n\u2013 verificare se il luogo dove si intende posizionare la fototrappola \u00e8 in propriet\u00e0 privata, pubblica o in un\u2019Area protetta e comportarsi di conseguenza;\n\u2013 non limitarsi a riprendere immagini naturalistiche, segnalare alle autorit\u00e0 le eventuali attivit\u00e0 illecite documentate e contribuire in prima persona a proteggere la fauna che si vuole riprendere."}
{"id": "2543257", "revid": "228587", "url": "https://it.wikipedia.org/wiki?curid=2543257", "title": "Marius Jonker", "text": "Biografia.\nJonker inizi\u00f2 a giocare a scuola come mediano d'apertura; dopo l'arruolamento, fece parte della squadra di rugby della polizia di Pietermaritzburg e, nel frattempo, port\u00f2 avanti gli studi universitari in Risorse Umane e relazioni industriali; nel 1994 si conged\u00f2 dalla polizia per diventare responsabile della sicurezza alla Bell Equipment, impresa di macchinari agricoli e irrigui dello Zululand e continu\u00f2 a giocare a rugby, nel Richards Bay, di cui divenne capitano.\nNonostante all'epoca non pensasse minimamente all'arbitraggio (\u00abNon avevo mai avuto alcuna intenzione di diventare arbitro. Non erano mai miei amici quando giocavo: potrei anzi dire che li odiassi\u2026\u00bb), nel 2001 si trov\u00f2 a dirigere per pura coincidenza un incontro locale di Lega a causa dell'assenza improvvisa del direttore di gara designato; un osservatore lo not\u00f2 e telefon\u00f2 ad Andre Watson, all'epoca il decano degli arbitri sudafricani, il quale lo invit\u00f2 a Port Elizabeth a dirigere un incontro minore, prologo del \"test match\" internazionale - .\nPochissime settimane dopo fu inviato in Inghilterra per uno \"stage\" d'addestramento nel quadro di uno scambio tra federazioni, e cos\u00ec inizi\u00f2 la sua carriera arbitrale, che Jonker tuttavia non ha mai affrontato da professionista, preferendo rimanere nel suo incarico dirigenziale alla Bell Equipment.\nI primi incontri internazionali di Jonkers furono nel 2004, alla Coppa del Mondo U-19 che si tenne in Sudafrica: tra le sue direzioni figura anche la finale, tra Nuova Zelanda e Francia; nel 2005 esord\u00ec nel Super 12; nel 2005 diresse il suo primo \"test match\", - , qualificazione della zona africana alla ; il primo incontro di livello fu - pi\u00f9 tardi in novembre, a Dublino, ultimo \"test\" disputato a Lansdowne Road prima della chiusura per ristrutturazione.\nEsord\u00ec nel Sei Nazioni nel 2007 dirigendo - , e a met\u00e0 anno diresse anche il suo primo incontro nel Tri Nations, - a Melbourne; fu uno dei tre debuttanti, insieme a Nigel Owens e a Wayne Barnes, inclusi nella lista di arbitri scelti per dirigere alla Coppa del Mondo in Francia.\nIn tale competizione diresse tre incontri della fase a gironi e fu giudice di linea durante la semifinale - .\nPer la stagione 2009 Jonker \u00e8 stato incluso al terzo posto nella classifica di merito dei direttori di gara sudafricani da impiegare nel Super 14.\nPur essendosi ritirato dall'arbitraggio nel 2014, Jonker continua ad essere presente nel panel World Rugby in qualit\u00e0 di \"Television Match Official\" (durante partite di rugby di un certo rilievo, ha il compito di verificare se un'azione in area di meta ha portato o meno ad una segnatura valida). In tale veste ha preso parte alla Coppa del Mondo di rugby 2019, dove \u00e8 stato designato TMO in occasione della semifinale Inghilterra-Nuova Zelanda e durante la finale per il 3\u00ba posto tra Nuova Zelanda e Galles."}
{"id": "2543259", "revid": "599013", "url": "https://it.wikipedia.org/wiki?curid=2543259", "title": "BellSouth Open 1996 - Singolare", "text": "Il singolare del Heineken Open 1996 \u00e8 stato un torneo di tennis facente parte dell'ATP Tour.\nThomas Enqvist era il detentore del titolo.\nJi\u0159\u00ed Nov\u00e1k ha battuto in finale Brett Steven 6-4, 6-4."}
{"id": "2543263", "revid": "1442080", "url": "https://it.wikipedia.org/wiki?curid=2543263", "title": "Goran Lozanovski", "text": "Carriera.\nNella stagione 2008-2009 \u00e8 riuscito a piazzare la squadra all'8\u00ba posto nella Victorian Premier League. Ha vinto per due volte la NSL con il South Melbourne."}
{"id": "2543266", "revid": "729019", "url": "https://it.wikipedia.org/wiki?curid=2543266", "title": "Nippon Ichi Software", "text": " \u00e8 un'azienda giapponese sviluppatrice e distributrice di software videoludico, tra cui spiccano titoli blasonati come ', \"Phantom Brave\", ' e \"\".\nProdotti.\nBench\u00e9 la compagnia abbia dedicato la maggior parte delle sue risorse allo sviluppo di RPG tradizionali (la serie \"Marl Kingdom\"), le ultime produzioni della filiale sono giochi prettamente di tipo ruolo-strategico. Inoltre, numerosi personaggi dei titoli precedenti appaiono in quelli successivi come extra, a prescindere dalla trama.\nGiochi di genere d'appartenenza differente, come \"Cooking Fighter Hao\", sono stati pubblicati da Nippon Ichi esclusivamente per la clientela nipponica. I giochi di loro pi\u00f9 popolari sono la serie Disgaea, La pucelle Tactic, Phantom Brave, Makai Kingdom bench\u00e9 non siano mai stati messi in commercio al di fuori del Giappone. I titoli pi\u00f9 importanti sono Disgaea games, La Pucelle Tactics, Phantom Brave, Makai Kingdom, Rhapsody-A Musical Adventure e la serie Marl Kingdom.\nOgni saga ha spesso un qualcosa in comune con alcune delle altre, che sia l'universo in cui la storia \u00e8 stabilita, viaggi extra-dimensionali che spostano alcuni personaggi da saga in saga, mostri uguali, la comparsa di Asagi (mancata protagonista di Makai Wars e da allora personaggio segreto ricorrente) o Baal, solito cattivo finale ultra potente.\nAltri media.\nNippon Ichi ha recentemente esordito nell'ambito degli anime con un adattamento di . La Nippon Ichi, riscontrando un successo immediato, successivo alla pubblicazione dell'anime, ha deciso di adattare a cartone animato titoli da loro pubblicati su console.\n\"\", \"Phantom Brave\" e \"Makai Kingdom\" sono gli adattamenti pi\u00f9 plausibili."}
{"id": "2543270", "revid": "287204", "url": "https://it.wikipedia.org/wiki?curid=2543270", "title": "Croatian Indoors 1996", "text": "Il Croatian Indoors 1996 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del Croatian Indoors che fa parte della categoria ATP World Series ell'ambito dell'ATP Tour 1996. Si \u00e8 giocato al Dom Sportova di Zagabria in Croazia dal 29 gennaio al 5 febbraio 1996.\nCampioni.\nSingolare.\n Goran Ivani\u0161evi\u0107 ha battuto in finale C\u00e9dric Pioline 3-6, 6-3, 6-2\nDoppio.\n Menno Oosting / Libor Pimek hanno battuto in finale Martin Damm / Hendrik Jan Davids 6-3, 7-6"}
{"id": "2543273", "revid": "599013", "url": "https://it.wikipedia.org/wiki?curid=2543273", "title": "Christian Manna", "text": "Carriera.\nPer quanto riguarda le competizioni del motomondiale ha corso in classe 125 nel 1998, con una Yamaha TZ 125 del team Semprucci Biesse-Group, classificandosi al 32\u00ba posto con il punto ottenuto in occasione del GP di Germania.\nNel 1999 ha invece partecipato al campionato Europeo Velocit\u00e0 in classe 250 alla guida di una Aprilia ottenendo il 34\u00ba posto."}
{"id": "2543275", "revid": "228587", "url": "https://it.wikipedia.org/wiki?curid=2543275", "title": "Hydra (satellite)", "text": ""}
{"id": "2543289", "revid": "2110845", "url": "https://it.wikipedia.org/wiki?curid=2543289", "title": "Pierino Celetto", "text": "Biografia.\nGiovane studente all'Universit\u00e0 di Trieste lasci\u00f2 gli studi dopo l'Armistizio di Cassibile (8 settembre 1943) per arruolarsi in una formazione partigiana della Brigata Osoppo. Col nome di battaglia di \"Mazzini\" oper\u00f2 inizialmente nella zona di Pielungo, nel comune di Vito d'Asio. Si trasfer\u00ec poi a Ledis (nel gemonese) dove fu nominato prima comandante e quindi commissario politico del battaglione \"Prealpi\". In questo periodo partecip\u00f2 a numerose azioni in battaglia. Cadde negli scontri che, tra il 27 e il 29 settembre 1944, i partigiani sostennero combattendo contro i nazifascisti nella localit\u00e0 di Subiit (nel comune di Attimis). Il comune di Gemona del Friuli ha intitolato una strada a ricordo del giovane partigiano."}
{"id": "2543295", "revid": "574302", "url": "https://it.wikipedia.org/wiki?curid=2543295", "title": "Angola ai Giochi olimpici", "text": "L'Angola ha partecipato ai Giochi olimpici a partire dalle Olimpiadi estive di Mosca 1980, senza per\u00f2 mai conquistare medaglie.\nNessun atleta angolano ha mai preso parte ad un'edizione dei Giochi olimpici invernali.\nIl Comitato Olimpico Angolano, creato nel 1979, venne riconosciuto dal CIO nel 1980."}
{"id": "2543296", "revid": "729019", "url": "https://it.wikipedia.org/wiki?curid=2543296", "title": "Pheng Xat Lao", "text": "Pheng Xat Lao (in lingua lao: \u0ec0\u0e9e\u0e87\u0e8a\u0eb2\u0e94\u0ea5\u0eb2\u0ea7) \u00e8 l'inno nazionale della Repubblica Popolare Democratica del Laos.\nFu composto nel 1941 dal dottor Thongdy Sounthonevichit (1905-1968) e adottato come inno nazionale del Regno del Laos nel 1947.\nIl testo originale fu cambiato dopo l'instaurazione della repubblica popolare democratica nel 1975, con nuove parole scritte da Sisana Sisane.\nL'inno attuale.\nIn laotiano.\n\u0e8a\u0eb2\u0e94\u0ea5\u0eb2\u0ea7\u0e95\u0eb1\u0ec9\u0e87\u0ec1\u0e95\u0ec8\u0ec3\u0e94\u0ea1\u0eb2 \u0ea5\u0eb2\u0ea7\u0e97\u0eb8\u0e81\u0e96\u0ec9\u0ea7\u0e99\u0eab\u0e99\u0ec9\u0eb2\u0ec0\u0e8a\u0eb5\u0e94\u0e8a\u0eb9\u0eaa\u0eb8\u0e94\u0ec3\u0e88\n\u0eae\u0ec8\u0ea7\u0ea1\u0ec1\u0eae\u0e87\u0eae\u0ec8\u0ea7\u0ea1\u0e88\u0eb4\u0e94\u0eae\u0ec8\u0ea7\u0ea1\u0ec3\u0e88 \u0eaa\u0eb2\u0ea1\u0eb1\u0e81\u0e84\u0eb5\u0e81\u0eb1\u0e99\u0ec0\u0e9b\u0eb1\u0e99\u0e81\u0eb3\u0ea5\u0eb1\u0e87\u0e94\u0ebd\u0ea7\n\u0ec0\u0e94\u0eb1\u0e94\u0e94\u0ec8\u0ebd\u0ea7\u0e9e\u0ec9\u0ead\u0ea1\u0e81\u0eb1\u0e99\u0e81\u0ec9\u0eb2\u0ea7\u0eab\u0e99\u0ec9\u0eb2 \u0e9a\u0eb9\u0e8a\u0eb2\u0e8a\u0eb9\u0e81\u0ebd\u0e94\u0e82\u0ead\u0e87\u0ea5\u0eb2\u0ea7\n\u0eaa\u0ebb\u0ec8\u0e87\u0ec0\u0eaa\u0eb5\u0ea1\u0ec3\u0e8a\u0ec9\u0eaa\u0eb4\u0e94\u0ec0\u0e9b\u0eb1\u0e99\u0ec0\u0e88\u0ebb\u0ec9\u0eb2 \u0ea5\u0eb2\u0ea7\u0e97\u0eb8\u0e81\u0e8a\u0ebb\u0e99\u0ec0\u0e9c\u0ebb\u0ec8\u0eb2\u0eaa\u0eb0\u0ec0\u0edd\u0eb5\u0e9e\u0eb2\u0e9a\u0e81\u0eb1\u0e99\n\u0e9a\u0ecd\u0ec8\u0ec3\u0eab\u0ec9\u0e9e\u0ea7\u0e81\u0e88\u0eb1\u0e81\u0e81\u0eb0\u0e9e\u0eb1\u0e94 \u0ec1\u0ea5\u0eb0\u0e9e\u0ea7\u0e81\u0e82\u0eb2\u0e8d\u0e8a\u0eb2\u0e94\u0ec0\u0e82\u0ebb\u0ec9\u0eb2\u0ea1\u0eb2\u0ea5\u0ebb\u0e9a\u0e81\u0ea7\u0e99\n\u0ea5\u0eb2\u0ea7\u0e97\u0eb1\u0e87\u0ea1\u0ea7\u0e99\u0e8a\u0eb9\u0ec0\u0ead\u0e81\u0eb0\u0ea5\u0eb2\u0e94 \u0ead\u0eb4\u0e94\u0eaa\u0eb0\u0ea5\u0eb0\u0e9e\u0eb2\u0e9a\u0e82\u0ead\u0e87\u0e8a\u0eb2\u0e94\u0ea5\u0eb2\u0ea7\u0ec4\u0ea7\u0ec9\n\u0e95\u0eb1\u0e94\u0eaa\u0eb4\u0e99\u0ec3\u0e88\u0eaa\u0eb9\u0ec9\u0e8a\u0eb4\u0e87\u0ec0\u0ead\u0ebb\u0eb2\u0ec4\u0e8a \u0e9e\u0eb2\u0e8a\u0eb2\u0e94\u0ea5\u0eb2\u0ea7\u0ec4\u0e9b\u0eaa\u0eb9\u0ec8\u0e84\u0ea7\u0eb2\u0ea1\u0ea7\u0eb1\u0e94\u0e97\u0eb0\u0e99\u0eb2\nL'inno utilizzato nel 1947.\nIn laotiano.\n\u0e8a\u0eb2\u0e94\u0ea5\u0eb2\u0ea7\u0e95\u0eb1\u0ec9\u0e87\u0ec1\u0e95\u0ec8\u0ec0\u0e94\u0eb5\u0ea1\u0ea1\u0eb2 \u0e82\u0eb7\u0ec9\u0e99\u0e8a\u0eb7\u0ec8\u0ea5\u0eb7\u0e8a\u0eb2\u0ea2\u0eb9\u0ec8\u0ec3\u0e99\u0ead\u0eb2\u0e8a\u0eb5\n\u0e8a\u0eb2\u0ea7\u0ea5\u0eb2\u0ea7\u0e9c\u0eb9\u0e81\u0e9e\u0eb1\u0e99\u0ec4\u0ea1\u0e95\u0ebc\u0eb5 \u0eae\u0ec8\u0ea7\u0ea1\u0eaa\u0eb2\u0ea1\u0eb1\u0e81\u0e84\u0eb5\u0eae\u0eb1\u0e81\u0eab\u0ecd\u0ec8\u0ec2\u0eae\u0ea1\u0e81\u0eb1\u0e99\n\u0eae\u0eb1\u0e81\u0e8a\u0eb2\u0e94\u0eae\u0eb1\u0e81\u0e9b\u0eb0\u0ec0\u0e97\u0e94\u0ec0\u0eae\u0ebb\u0eb2 \u0eae\u0eb1\u0e81\u0ec0\u0e88\u0ebb\u0ec9\u0eb2\u0e9b\u0ebb\u0e81\u0ec0\u0e81\u0e94\u0ec0\u0e81\u0eaa\u0eb2\n\u0ec2\u0eae\u0ea1\u0eae\u0eb1\u0e81\u0eae\u0ec8\u0ea7\u0ea1\u0eaa\u0eb2\u0eaa\u0e99\u0eb2 \u0ec1\u0e95\u0ec8\u0e9a\u0eb9\u0eae\u0eb2\u0e99\u0ea1\u0eb2\u0eae\u0eb1\u0e81\u0eaa\u0eb2\u0e94\u0eb4\u0e99\u0ec1\u0e94\u0e99\n\u0e9a\u0ecd\u0ec8\u0ec3\u0eab\u0ec9\u0e8a\u0eb2\u0e94\u0ec3\u0e94\u0ea1\u0eb2\u0ea5\u0ea7\u0e99 \u0eae\u0eb2\u0ea7\u0eb5\u0eae\u0ebb\u0e9a\u0e81\u0ea7\u0e99\u0e8d\u0eb2\u0e94\u0ec1\u0e8d\u0ec8\u0e87\u0e8a\u0eb5\u0e87\u0ec0\u0ead\u0ebb\u0eb2\n\u0ec3\u0e9c\u0e82\u0eb7\u0e99\u0ec0\u0e82\u0ebb\u0ec9\u0eb2\u0ea1\u0eb2\u0ea5\u0eb9\u0ec8\u0ea7\u0eb8\u0ec8\u0e99\u0ea7\u0eb2\u0e8d \u0eaa\u0eb9\u0ec9\u0e88\u0ebb\u0e99\u0e95\u0ebb\u0ea7\u0e95\u0eb2\u0e8d\u0e95\u0ec9\u0eb2\u0e99\u0e97\u0eb2\u0e99\u0eaa\u0eb1\u0e94\u0e95\u0ebc\u0eb9\n\u0e8a\u0ec8\u0ea7\u0e8d\u0ec0\u0e8a\u0eb5\u0e94\u0e8a\u0eb9\u0ec0\u0ea5\u0eb7\u0ead\u0e94\u0ec0\u0e99\u0eb7\u0ec9\u0ead\u0ec0\u0e8a\u0eb7\u0ec9\u0ead\u0ec0\u0e9c\u0ebb\u0ec8\u0eb2 \u0e9f\u0eb7\u0ec9\u0e99\u0e9f\u0eb9\u0e81\u0eb9\u0ec9\u0ec0\u0ead\u0ebb\u0eb2\u0e9a\u0eb1\u0e99\u0ec0\u0e97\u0ebb\u0eb2\u0e97\u0eb8\u0e81\u0e81\u0eb1\u0e99"}
{"id": "2543301", "revid": "574302", "url": "https://it.wikipedia.org/wiki?curid=2543301", "title": "Benin ai Giochi olimpici", "text": "Il Benin ha partecipato per la prima volta ai Giochi olimpici a Mosca 1980. La prima partecipazione di atleti di questo paese avvenne per\u00f2 a Monaco 1972 quando il Benin di chiamava Dahomey.\nGli atleti beniniani non hanno mai vinto medaglie ai Giochi olimpici estivi, mentre non hanno mai partecipato ai Giochi olimpici invernali.\nIl Comitato Olimpico Nazionale e Sportivo Beninese venne creato e riconosciuto dal CIO nel 1962."}
{"id": "2543302", "revid": "2071655", "url": "https://it.wikipedia.org/wiki?curid=2543302", "title": "Bosson", "text": "Si fece notare nel 1994 in un talent show (intitolato \"Sikta mot stj\u00e4rnorna\") imitando Michael Jackson nell'interpretazione di \"Black or White\". Il grande successo arriv\u00f2 per\u00f2 nei primissimi anni 2000, con il secondo album dell'artista \"One in a Million\" e il singolo omonimo, che scal\u00f2 le classifiche europee e asiatiche. Il brano era gi\u00e0 famoso perch\u00e9 faceva parte della colonna sonora del film statunitense \"Miss Detective\", con protagonista Sandra Bullock. In realt\u00e0 il cantante aveva scritto il brano (nominato anche per il Golden Globe) per la sua allora fidanzata Jessica Ol\u00e9rs, Miss Svezia 1998.\nIl suo nome d'arte deriva dal nome del padre, Bo, quindi lui \u00e8 il figlio di Bo (in inglese: Bo's son). Tra gli eventi importanti della sua carriera, ha aperto i concerti di Britney Spears, \u00e8 stato in tour con Kylie Minogue ed ha scritto canzoni per il chitarrista Al Di Meola. \u00c8 lui che canta il tema principale della serie animata \"Duck Tales\".\nHa pubblicato cinque album in studio e molteplici singoli e ha inoltre collaborato con vari artisti internazionali, tra cui Amy Grant. Si \u00e8 inoltre esibito con Dima Bilan, poich\u00e9 molto famoso in Russia e nei paesi dell'Est Europa."}
{"id": "2543307", "revid": "339392", "url": "https://it.wikipedia.org/wiki?curid=2543307", "title": "Fugaku", "text": ""}
{"id": "2543308", "revid": "599013", "url": "https://it.wikipedia.org/wiki?curid=2543308", "title": "Jason Petkovic", "text": "Carriera.\nHa vinto con l'Adelaide City una NSL e per due volte l'A-League con il Perth Glory."}
{"id": "2543309", "revid": "61051", "url": "https://it.wikipedia.org/wiki?curid=2543309", "title": "Wright J67", "text": ""}
{"id": "2543310", "revid": "118099407", "url": "https://it.wikipedia.org/wiki?curid=2543310", "title": "SRWare Iron", "text": "SRWare Iron, o pi\u00f9 semplicemente Iron, \u00e8 un browser web \"open source\" basato sul codice sorgente di Chromium.\nStoria.\nIron \u00e8 stato rilasciato in versione beta il 18 settembre 2008, 16 giorni dopo la prima versione di Google Chrome. Il 26 maggio 2009 \u00e8 stata rilasciata una versione pre-alpha di Iron per Linux e il 7 gennaio 2010 \u00e8 stata rilasciata una versione beta per Mac OS.\nDa allora sono state rilasciate diverse versioni di Iron, con le nuove caratteristiche del codice di Chromium, incluso il supporto per i temi di Google Chrome e per le estensioni, in aggiunta all'integrazione di Adblocker ed un miglioramento al supporto per Linux.\nCaratteristiche.\nUtilizza WebKit e mira soprattutto ad eliminare l'uso di monitoraggio e di possibile violazione della privacy dovuta ad alcune funzionalit\u00e0 che la versione di Google Chrome include, quali ad esempio la connessione ai server di Google ogni volta che si digita qualcosa nella barra dell'indirizzo (per visualizzare i suggerimenti di ricerca) o che si traduce una pagina (l'indirizzo viene inviato all'azienda statunitense).\nInoltre Chrome assegna un numero univoco all'installazione del programma sul computer dell'utilizzatore, cosa che permette a Google di tenere traccia delle attivit\u00e0 del singolo utente. Non mantiene comunicazioni con server di terzi. Tra le altre importanti novit\u00e0 che lo distinguono da Chrome \u00e8 un \"built-in\" per il blocco della pubblicit\u00e0.\nSe un utente ha installato Chromium verr\u00e0 eseguito solo Iron quando si tenta di accedere a Chromium. Inoltre Iron importa automaticamente tutti i dati (come segnalibri, cronologia, ecc.) da Chromium se installato.\nDifferenze con Chrome.\nLe seguenti caratteristiche di Google Chrome non sono presenti in Iron:"}
{"id": "2543313", "revid": "729019", "url": "https://it.wikipedia.org/wiki?curid=2543313", "title": "Stefano Livadiotti", "text": "Biografia.\nEntrato a \"L'Espresso\" nei primi anni ottanta come redattore di economia, si \u00e8 occupato, con inchieste e analisi, di poteri economici e finanziari, grandi aziende pubbliche e private, sindacati e Confindustria. Schierato genericamente a sinistra ma senza tessere di partito n\u00e9 preclusioni ideologiche , era considerato un giornalista graffiante e spesso sgradito ai potenti di cui scriveva.\nNel 2008 ha vinto il Premio Nazionale di Giornalismo Cinque Terre.\nFu autore di alcuni libri inchiesta di successo sulle incrostazioni dei sindacati, sulla categoria dei magistrati e sui privilegi del Vaticano..\nNegli ultimi anni teneva una rubrica sull'Espresso intitolata Poteri &amp; Veleni.\n\u00c8 scomparso a Roma dopo una lunga malattia."}
{"id": "2543317", "revid": "15756", "url": "https://it.wikipedia.org/wiki?curid=2543317", "title": "Rolls-Royce Olympus", "text": "Il Rolls-Royce Olympus, precedentemente Bristol Olympus, \u00e8 una famiglia di motori aeronautici turbogetto a compressore assiale sviluppati negli anni cinquanta dalla britannica Bristol Aero Engines e successivamente prodotti dalla Rolls-Royce Ltd dopo l'acquisizione della Bristol avvenuta nel 1966.\nStoria.\nLa divisione motori della Bristol Aeroplane Company inizi\u00f2 a valutare lo sviluppo di un motore turbogetto ad alta spinta gi\u00e0 nel 1946, contemporaneamente al progetto di un bombardiere strategico, il Vulcan.\nUna versione successiva sar\u00e0 poi sviluppata appositamente per il volo supersonico come parte del programma BAC TSR-2. Quando il progetto del velivolo supersonico della BAC venne cancellato, si continu\u00f2 a svilupparlo nell'ambito del programma Concorde.\nAttualmente il motore \u00e8 ancora in produzione come unit\u00e0 di potenza industriale e navale.\nTecnica.\nLa prima configurazione proposta per questo motore prevedeva una sezione di 10 stadi per il compressore a flusso assiale mossa da due stadi di turbina di bassa pressione seguito da un compressore centrifugo ad alta pressione montato su un secondo albero mosso da un singolo stadio di turbina ad alta pressione. Le scarse prestazioni dei compressori assiali dell'epoca, per\u00f2, richiedevano un compressore centrifugo di diametro troppo elevato per ottenere il richiesto rapporto di compressione finale.\nDopo un tentativo di aggiungere alcuni stadi di compressore assiale a quello centrifugo si pass\u00f2 all'eliminazione del compressore centrifugo con una configurazione monoalbero con un compressore assiale da 12 stadi mosso da un singolo stadio di turbina. Per migliorare le prestazioni complessive del compressore ed evitare fenomeni di pompaggio venne ben presto reintrodotta definitivamente la configurazione a due alberi, uno per muovere le sezioni di bassa pressione ed uno per quelle di alta. Il 6 maggio del 1950 venne provata per la prima volta al banco la versione BOl.1 (anche nota come B.E.10) che produsse una spinta di 40\u00a0kN (9140\u00a0lbf).\nLa camera di combustione era di tipo tubo-anulare, con dieci tubi di fiamma interconnessi contenuti in un alloggiamento anulare. Solamente sulle ultime versioni dell'Olympus 593 installato sul Concorde si pass\u00f2 a camere di combustione anulari che, associate a nuovi iniettori di combustibile, ridussero notevolmente la fumosit\u00e0 allo scarico aumentando il rendimento di combustione.\nBristol Siddeley Olympus (Vulcan).\nIl primo motore di produzione (il Bristol Olympus 101) era destinato ad equipaggiare il bombardiere strategico Vulcan B.1. Il prototipo BOl.1/2B (Mk.99a) fu provato per la prima volta in volo nel 1953 su un English Electric Canberra appositamente modificato ed entr\u00f2 in produzione nel 1955 nella versione Mk.101. A questa seguirono le varianti 102 (con uno stadio del compressore di bassa pressione in pi\u00f9) e 104 (con le palette ed i dischi turbina costruiti con materiali pi\u00f9 resistenti alle alte temperature e iniettori carburante con portata maggiorata).\nNella versione Mk.200 (BOl.6) il motore fu ridisegnato con un compressore pi\u00f9 efficiente che con soli 12 stadi forniva un rapporto di compressione di 10:1. Questo sviluppo port\u00f2 alla 201 (BOl.7) che entr\u00f2 in servizio con il Vulcan B.2.\nCon l'ulteriore miglioramento del compressore e della turbina di bassa pressione fu possibile incrementare la spinta dai 76\u00a0kN dell'Olympus 201 agli 89\u00a0kN dell'Olympus 301. A causa della maggior portata di aria del motore fu necessario modificare sostanzialmente le prese d'aria del Vulcan per permettere l'installazione di questa versione.\nCon l'introduzione del postbruciatore, il Bristol Olympus BOl.22R Mk. 320 venne scelto per equipaggiare il BAC TSR-2. La sua spinta era intanto salita a 136\u00a0kN che diventeranno 190\u00a0kN con l'ultima versione sviluppata interamente dalla Bristol, la Olympus R28 Mk.360.\nMotori marini Rolls-Royce Olympus TM3B.\nUna versione marina dell'Olympus fu sperimentata per la rimotorizzazione (avvenuta tra il 1966 ed il 1968) della fregata \"HMS Exmouth\" della Royal Navy che divenne la prima nave da guerra occidentale ad essere mossa da un motore a turbina. L'Olympus, come unit\u00e0 di potenza da 18400\u00a0kW all'albero, fu poi usato anche per altre unit\u00e0 britanniche e dalle marine militari di Belgio, Francia, Paesi Bassi e Finlandia.\nRolls-Royce/Snecma Olympus 593.\nIl Rolls-Royce/Snecma Olympus 593 era un motore turbogetto con postbruciatore installato sull'aereo da trasporto civile supersonico Concorde. Nel 1964 l'inglese Bristol Siddeley e la francese Snecma Moteurs diedero il via al progetto del 593 sviluppandolo sulla base dell'Olympus 320 progettato per il BAC TSR-2. Con l'acquisto della Bristol Siddeley nel 1966, la Rolls-Royce subentr\u00f2 come partner inglese della Snecma."}
{"id": "2543321", "revid": "1873017", "url": "https://it.wikipedia.org/wiki?curid=2543321", "title": "Tatsuo Shimabuku", "text": "Fu il fondatore del karate Isshin-ry\u016b (\"Whole Heart Style\", \"One Heart Way\").\nBiografia.\nTatsuo Shimabuku nacque nel villaggio di Kyan [Chan], Okinawa, il 19 settembre 1908.\nFu il primo nato di dieci figli di una famiglia agricola. Dall'et\u00e0 di 12 anni, matur\u00f2 in lui il forte desiderio di studiare le arti marziali. And\u00f2 nella vicina citt\u00e0 di Agena, nella casa di suo zio, Shinko Ganiku, un indovino. Shinkichi impar\u00f2 a sua volta ad essere un indovino, ma studi\u00f2 anche le basi del karate, che lo zio aveva appreso in Cina.\nEizo Shimabukuro, (n.1925), fu il pi\u00f9 giovane fratello di Tatsuo che fu eccellente nelle arti marziali. Eizo studi\u00f2 sotto la guida dell fratello maggiore, Tatsuo, e si dice che abbia studiato anche con gli stessi maestri di Tatsuo, come Ch\u014dtoku Kyan, Choki Motobu, Ch\u014djun Miyagi e Shinken Taira. Mentre il fratello maggiore creava il proprio stile di Karate, Eizo raggiunse rapidamente il livello di Sh\u014drin-ry\u016b (Sh\u014dbayashi).\nMor\u00ec nella sua casa nel villaggio di Agena il 30 maggio 1975 all'et\u00e0 di 66 anni."}
{"id": "2543326", "revid": "1924342", "url": "https://it.wikipedia.org/wiki?curid=2543326", "title": "Discografia dei Coldplay", "text": "La discografia dei Coldplay, gruppo musicale pop britannico, comprende nove album in studio, sei album dal vivo, nove EP e oltre cinquanta singoli.\nOltre a queste pubblicazioni, il gruppo ha pubblicato anche una raccolta, tre DVD e oltre cinquanta video musicali."}
{"id": "2543329", "revid": "15756", "url": "https://it.wikipedia.org/wiki?curid=2543329", "title": "Hanazakari no kimitachi e - Ikemen Paradaisu", "text": ", conosciuto anche come Ike-para, \u00e8 un dorama giapponese prodotto dalla Fuji Television e messo in onda per la prima volta il 3 luglio 2007. \u00c8 basato sul manga sh\u014djo di Hisaya Nakajo Hana Kimi. I principali attori del drama sono Shun Oguri, Maki Horikita e T\u014dma Ikuta. Le due sigle di apertura e chiusura sono Peach di Ai \u014ctsuka e Ikenai Taiy\u014d degli Orange Range. Il set delle riprese \u00e8 stata la \"Ryutsu Keizai University\".\n\u00c8 stato trasmesso anche uno speciale TV, nel quale il cast completo ha ripreso i ruoli originali. La storia dello speciale si svolge sei mesi dopo che viene svelato il segreto di Mizuki, ossia che \u00e8 una ragazza. \u00c8 quasi il giorno di san Valentino, e Sano e Nakatsu stanno parlando dell'ultima settimana delle loro vacanze estive. Qui si ha un flashback degli episodi 7 e 8, che raccontano le vacanze estive del gruppo.\nLe riprese dello sono iniziate il 19 marzo 2008. Il 18 settembre 2008 fu indetta una conferenza stampa per annunciare il completamento dello speciale, sottotitolato .\nUn drama tratto dallo stesso manga \u00e8 stato girato anche a Taiwan.\nNel 2011 una nuova versione, sempre giapponese, in 11 puntate \u00e8 stata trasmessa da Fuji TV con la partecipazione di, tra gli altri Takumi Sait\u014d (vedi Hanazakari no kimitachi e (2011)).\nTrama.\nIl drama \u00e8 basato sul popolare manga dallo stesso titolo di Nakajo Hisaya. Maki Horikita recita nel ruolo della protagonista Ashiya Mizuki; Shun Oguri in quello di Izumi Sano e T\u014dma Ikuta in quello di Nakatsu.\nAntefatto.\nUna ragazza giapponese che vive in America un giorno vede, in televisione, una gara di salto in alto alla quale partecipa il giovane atleta Izumi Sano. Da quel momento inizia ad idolatrarlo. Un giorno, mentre si trova ancora negli Stati Uniti, dopo aver lasciato lo stadio in cui era andata per poterlo ammirare, Mizuki viene aggredita da una banda di teppisti; viene salvata provvidenzialmente da Sano ma a costo d'un grave infortunio al piede. Da quel momento smette di saltare. Mizuki, tormentata dal fatto d'esser stata lei la causa indiretta del suo grave incidente e sentendosi in colpa qual unica responsabile, tenta di rintracciarlo. La sua forte determinazione davvero non la far\u00e0 arrestar di fronte a nulla.\nStoria.\nSceglie allora di andare in Giappone per ritrovare il giovane atleta e convincerlo a tornare a saltare. Tuttavia, Izumi frequenta una scuola privata riservata ai soli maschi: unico modo per ovviar ad un tal ostacolo \u00e8 quindi quello di fingersi un maschio. Quindi Mizuki si traveste da ragazzo in modo da incontrarlo nuovamente; riuscir\u00e0 cos\u00ec a viver a stretto contatto con una torma di ragazzi post-adolescenti pieni di testosterone.\nLa serie ha inizio quando Mizuki decide di recarsi in Giappone per tentar di convincer Izumi a riprender ad allenarsi e a partecipare alle gare di salto in alto. Cercher\u00e0 di far del suo meglio per ridonar la speranza perduta a Izumi, dopo aver sentito che questi a seguito d'un incidente occorsogli rifiuta categoricamente di riprender con l'atletica leggera. Al suo arrivo sceglie immediatamente di far parte del secondo dormitorio, lo stesso di Izumi, divenendo poi (felice casualit\u00e0) compagna di stanza proprio del ragazzo da lei tanto inseguito.\nDeterminata a voler veder nuovamente Izumi saltare trova la sua felicit\u00e0 cercando di raggiunger quest'obiettivo. Mizuki ha anche un fratellastro pi\u00f9 grande, Shizuki, che ad un certo punto arriva in Giappone con l'intento di riportarla a casa; ma dovr\u00e0 desister per le insistenze della sorella.\nCast.\nSecondo dormitorio.\nLa protagonista femminile ed eroina della serie.\nIl ragazzo di cui \u00e8 innamorata frequenta una scuola riservata ai maschi? Niente di pi\u00f9 semplice, basta travestirsi da ragazzo per poter entrar! Si crea appositamente un'identit\u00e0 maschile (falsifica anche i certificati medici) al fine d'iscriversi alla sua stessa scuola, cos\u00ec da poter stargli pi\u00f9 vicino. Inizia cos\u00ec ad impersonare uno studente compagno di camerata di Izumi. Impulsiva, diretta ed abbastanza ingenua; amante del divertimento, allegra e sempre ottimista, che si preoccupa profondamente sia per la sua famiglia che per i suoi amici. Purtroppo \u00e8 proprio a causa del suo cuore gentile (eccessivamente femmineo) il suo segreto rischia continuamente d'esser scoperto. se non fosse per Izumi che cerca di riparar i danni e proteggerla, anche se questo non \u00e8 affatto facile. La gente continuer\u00e0 viepi\u00f9 a dubitar ch'ella sia una ragazza, ma riuscir\u00e0 comunque a fugar ogni volta tali dubbi. Anche se dal fisico forse non si nota troppo, \u00e8 purtuttavia abbastanza atletica; pu\u00f2 superar in corsa anche il tempo di Nakatsu, considerato il pi\u00f9 veloce di tutti.\nLa sua eccessiva invadenza fa spesso arrabbiare Izumi: in pi\u00f9 d'un'occasione affermer\u00e0 d'esser cos\u00ec determinata nel volerlo riveder in pista che non gli sarebbe minimamente importato se ci\u00f2 avesse poi causato il suo odio e rancore.\nPrimogenito d'uno dei migliori olimpionici medaglia d'oro di salto, il padre lo ha formato per essere il migliore. Un ragazzo con ottime qualit\u00e0 atletiche che, per\u00f2, poco prima d'entrar alle scuole superiori, interrompe gli allenamenti per motivi personali. Quando era giovane, i suoi genitori sono stati coinvolti in un incidente stradale al seguito del quale la madre \u00e8 morta; fatto questo che, come si pu\u00f2 ben immaginare, l'ha colpito profondamente nel suo intimo. \u00c8 scappato di casa a causa di disaccordi col padre (ma prima della fine si riconcilieranno felicemente). Il suo rendimento scolastico \u00e8 eccellente in tutte le materie. Viene descritto come molto esigente ed ipersensibile; \u00e8 un tipo tranquillo che socializza con difficolt\u00e0 e preferisce starsene da solo a leggere. Da molto tempo nessuno lo vede pi\u00f9 sorridere, sembra anzi esser sempre depresso e malinconico. L'unico che pu\u00f2 interagir positivamente con lui \u00e8 Yuujiro, il cane di cui s'\u00e8 preso la responsabilit\u00e0, che porta a passeggio e a cui fa la guardia. Non pu\u00f2 mangiar o bere alcunch\u00e9 a base d'alcol, ch\u00e9 il solo odore lo fa ubriacar con la conseguenza che inizia a sorridere ed a voler baciar chiunque gli si trovi di fronte, guadagnandosi in tal modo il titolo di \"bandito del bacio\".\n\u00c8 stato lo studente col miglior record di velocit\u00e0 di tutta la scuola, fino a quando non viene surclassato proprio da Mizuki. \u00c8 abbastanza allegro ed energico e si trova ad andar abbastanza d'accordo con tutti, ma spesso si trova in disaccordo con Izumi proprio a causa del comportamento un po' troppo riservato che l'amico manifesta. Diventa subito un ottimo amico anche di Mizuki, e l'iuta per cercar di convincerlo a tornsr a praticar il salto in alto. Impetuosamente, fin dal primo giorno, innamorato di Mizuki, che continuer\u00e0 per un bel pezzo a continuar a creder un maschio; ci\u00f2 provoca ovvii dubbi nei suoi compagni sulle sue preferenze sessuali. Ci\u00f2 provocher\u00e0 una gran confusione dentro di s\u00e9; cercher\u00e0 in tutti i modi di sopprimere questa sua presunta omosessualit\u00e0 ripetendosi di continuo \"\"non sono gay, non sono gay, mi piacciono le donne, mi piacciono le donne\": in compenso \u00e8 sicuro che gli piacciono sia i cani che i gatti. Arriver\u00e0 a convincersi, grazie ad Hokuto, ch'egli \u00e8 in realt\u00e0 molto semplicemente attratto dal lato femminile di Mizuki, il quale vien spesso e volentieri fuori esprimendosi con forza. Arriver\u00e0 a confessar il suo amore, ma non potr\u00e0 essere ricambiato: quando scopre i reciproci sentimenti esistenti tra Izumi e Mizuki, d\u00e0 loro la sua benedizione. al fine di protegger la propria amicizia con Izumi e lasciar Mizuki esser felice assieme alla persona che pi\u00f9 ama. Una personalit\u00e0 pura e luminosa.\n\u00c8 il responsabile del secondo dormitorio,\u00e8 un donnaiolo ma di buon cuore \u00e8 un anno pi\u00f9 avanti di mizuki e compagni!\nUna delle personalit\u00e0 pi\u00f9 calme del gruppo; riesce a veder l'aura spirituale di qualunque persona si trovi vicino a lui. Ha una notevole abilit\u00e0 nel bowling, con cui ha vinto un torneo quand'era ancora bambino.\nUna personalit\u00e0 pi\u00f9 matura della sua et\u00e0 e molto calmo; ha per\u00f2 una grande passione per le donne.\nLa sua avvenenza pu\u00f2 star alla pari con quella delle pi\u00f9 belle ragazze. Gli piace vestirsi in modo femminile, ma \u00e8 un po' triste e si chiede \"perch\u00e9 io ho quest'aspetto, pur non essendo una ragazza?\"\" Il suo \u00e8 un personaggio goffo ma amichevole a suo modo. \u00c8 innamorato di Nanba.\ncompagno di stanza di Sekime e amico degli altri \u00e8 un appassionato di Anime, Manga e soprattutto Cosplay!\nIl suo hobby \u00e8 la meditazione.\nPrimo dormitorio.\nUn tipo sorprendentemente nervoso. \u00c8 il responsabile del dormitorio 1.\nTerzo dormitorio.\n\u00c8 il rappresentante del terzo dormitorio. Molto teatrale, si fa chiamare Oscar e afferma di avere origini tedesche.\nScuola superiore Toukyou.\nAmico-nemico di Izumi. Cerca spesso di farlo sentir colpevole dei suoi fallimenti (e ci riesce sempre), affermando d'esser di molto migliore a lui. Nei primissimi momenti in cui compare appare molto crudele, ma poi cambia atteggiamento nei confronti di Izumi, quando lui gli vien a rubare il suo \"primo bacio\". Questo accade perch\u00e9, come vien spiegato, quando si ritrova ad esser ubriaco Izumi bacia chiunque gli si trovi di fronte senza rendersene minimamente conto e senza poi ricordarsi alcunch\u00e9 da sobrio.\nHa un atteggiamento a volte arrogante, ma quando si apre agli altri divien semplice e bonario. Fraintende ad un certo punto il rapporto tra Izumi e Mizuki fino a convincersi che sono entrambi gay.\n\u00c8 il fratello minore di Sano, anche lui promessa del salto in alto.\nScuola superiore St. Blossom.\nHibari Hanayashiki e le Hibari 4:\nPresidentessa del comitato studentesco della St.Blossom, nonch\u00e9 membro del club drammatico. Una personalit\u00e0 orgogliosa e molto raffinata, gli piaccion tutte le cose belle ed \u00e8 soprannominata allodola e colibr\u00ec.\nFidanzata di Tennoji.\nFidanzata di Noe.\nInsegnanti.\nResponsabile del buon funzionamento di tutto l'apparato scolastico.\nMedico responsabile dell'infermeria scolastica, \u00e8 gay. Scoprir\u00e0 subito il segreto di Mizuki e l'aiuter\u00e0 nei suoi problemi. Karasuma, una giornalista ossessionata dal personaggio di Izumi, tende a terrorizzarlo nei momenti pi\u00f9 imprevisti.\nAltri.\nFotografa molto famosa innamorata di Umeda.\nFratello maggiore di Mizuki, \u00e8 da sempre una figura estremamente importante per la sorella. Nel manga viene suggerito che la protettivit\u00e0 del fratello maggiore (e la sua vita sicura e tranquilla in generale fino a quel momento) abbia contribuito alla sua natura schietta e fiduciosa, cos\u00ec come alla sua incapacit\u00e0 nel nascondere le emozioni. Non gli piacciono i gay.\n\u00c8 la madre di Nanba, nonch\u00e9 sorella maggiore di Umeda. Umeda scappa quando c'\u00e8 lei perch\u00e9 \u00e8 piuttosto cattiva, scoprir\u00e0 il segreto di Mizuki e l'aiuter\u00e0. Nonostante la sua et\u00e0, il suo hobby preferito \u00e8 quello di vestirsi come un'adolescente.\nLista degli episodi.\nShare di ascolti medio di 17.04%. Il maggior numero di ascolti \u00e8 stato registrato il 18 settembre 2007 alle 22:11, con una percentuale del 23.1% (nella regione di Kant\u014d).\nDifferenze.\nCi sono diverse differenze tra il manga e il drama. La trama del drama \u00e8 completamente differente da quella del manga, sebbene i concetti e i personaggi siano gli stessi. Per esempio, nel manga Sano si infortuna tentando di salvare una sua amica d'infanzia da un incidente stradale, mentre nel drama \u00e8 Mizuki che deve essere salvata da una banda di malviventi. Talvolta anche il sesso dei personaggi differisce, tra il manga e il drama. Akiha dovrebbe essere un uomo, mentre nel drama \u00e8 una donna. Nel manga Sano scopre che Mizuki \u00e8 una ragazza perch\u00e9 accidentalmente le sfiora il seno, mentre nel drama viene a sapere del suo travestimento quando la sente parlare con suo fratello in visita dagli Stati Uniti. Nel drama anche Nakatsu scopre presto che Mizuki \u00e8 una ragazza, mentre nel manga viene a saperlo alla fine insieme a tutti gli altri."}
{"id": "2543331", "revid": "386562", "url": "https://it.wikipedia.org/wiki?curid=2543331", "title": "Nakajo Hisaya", "text": ""}
{"id": "2543332", "revid": "758084", "url": "https://it.wikipedia.org/wiki?curid=2543332", "title": "Rampa processionale", "text": "La Rampa processionale del complesso funerario detta anche \"Via cerimoniale\", era la strada di collegamento tra il tempio funerario edificato in posizione elevata ed il tempio a valle situato vicino al Nilo.\nLa rampa poteva avere lunghezze notevoli come quella della piramide di Cheope lunga oltre 600 metri oppure come quella della piramide di Djedefre ad Abu Rawash lunga circa 1.500 metri.\nEra generalmente decorata con rilievi a carattere apotropaico riferiti spesso alla vittoria del sovrano sui nemici e sul Caos in generale oppure potevano avere un soggetto pi\u00f9 realistico come nella rampa di Sahura dove \u00e8 raffigurato il trasporto del pyramidion.\nPur avendo una copertura, la luce filtrava da apposite fessure accentuando la penombra e con essa i misteri connessi con la morte e la rinascita.\nNel tempio a valle il sovrano defunto lasciava simbolicamente e definitivamente la sua vita terrena, percorrendo la rampa da est ad ovest come un nuovo sole e mentre il corteo funebre si snodava per raggiungere la \"dimora d'eternit\u00e0\", egli ormai divinit\u00e0, ascendeva al cielo e al cospetto di Ra."}
{"id": "2543333", "revid": "339392", "url": "https://it.wikipedia.org/wiki?curid=2543333", "title": "Ikemen Paradise", "text": ""}
{"id": "2543334", "revid": "339392", "url": "https://it.wikipedia.org/wiki?curid=2543334", "title": "Ike-Para", "text": ""}
{"id": "2543336", "revid": "400694", "url": "https://it.wikipedia.org/wiki?curid=2543336", "title": "Armando Biagetti", "text": ""}
{"id": "2543343", "revid": "173617", "url": "https://it.wikipedia.org/wiki?curid=2543343", "title": "Jimmy Carter (pugile)", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nPugile afroamericano, professionista dal 1946.\nLa carriera.\nCampione del mondo dei leggeri dal 1951 al 1952, dal 1952 al 1954 e dal 1954 al 1955."}
{"id": "2543344", "revid": "986213", "url": "https://it.wikipedia.org/wiki?curid=2543344", "title": "Sofia di Hohenzollern", "text": "Biografia.\nVenne data in moglie a Guglielmo, figlio di Gottardo Kettler, duca di Curlandia e Livonia, che spos\u00f2 a K\u00f6nigsberg il 22 ottobre 1609.\nSofia diede al marito un solo figlio:\nSofia non riusc\u00ec mai a divenire duchessa in quanto mor\u00ec un mese dopo aver dato alla luce il figlio. Suo marito, che non si rispos\u00f2, divenne duca alla morte del fratello maggiore Federico nel 1639 e mantenne il titolo solo per un anno."}
{"id": "2543351", "revid": "1833487", "url": "https://it.wikipedia.org/wiki?curid=2543351", "title": "Pielego", "text": "Il pi\u00e8lego, talvolta citato anche come pi\u00e8lago, \u00e8 stata un'imbarcazione tipica del medio e alto Adriatico.\nVersione ridotta del trabaccolo, era dotato di due alberi muniti di vela al terzo e randa, le dimensioni non superavano i 18 metri di lunghezza, 5,5 metri di larghezza e 2,4 metri di altezza, con portata di 100 tonnellate circa fu utilizzata per la pesca e/o il carico di merci sino ai primi anni del XX secolo."}
{"id": "2543352", "revid": "132266", "url": "https://it.wikipedia.org/wiki?curid=2543352", "title": "Pielago", "text": ""}
{"id": "2543353", "revid": "173617", "url": "https://it.wikipedia.org/wiki?curid=2543353", "title": "Orlando Canizales", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1984.\nLa carriera.\nCampione del mondo dei pesi gallo dal 1988 al 1994, difese il titolo per ben 16 volte consecutive."}
{"id": "2543355", "revid": "287204", "url": "https://it.wikipedia.org/wiki?curid=2543355", "title": "Gran Premio Citt\u00e0 di Rio Saliceto e Correggio", "text": "Il Gran Premio Citt\u00e0 di Rio Saliceto e Correggio \u00e8 stata una corsa in linea di ciclismo su strada che si svolse tra le localit\u00e0 di Rio Saliceto e di Correggio, in provincia di Reggio Emilia, dal 1994 e il 2004, nel mese di luglio.\nL'edizione pi\u00f9 veloce fu quella del 1998, vinta da Federico Colonna, che complet\u00f2 il percorso alla media di 47,656\u00a0km/h. Lo stesso corridore \u00e8 l'unico ad essersi aggiudicato due edizioni della manifestazione.\nIl vincitore pi\u00f9 giovane \u00e8 stato Fabian Wegmann (23 anni), mentre il pi\u00f9 anziano \u00e8 stato Fabiano Fontanelli (37 anni)."}
{"id": "2543357", "revid": "599013", "url": "https://it.wikipedia.org/wiki?curid=2543357", "title": "Jeff Chandler (pugile)", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nCarriera.\nPugile afroamericano, divenne professionista nel 1976, acquisendo il titolo di Campione del mondo dei pesi gallo dal 1980 al 1984.\nSi ritir\u00f2 a 28 anni perch\u00e9 rischiava la cecit\u00e0."}
{"id": "2543358", "revid": "115233", "url": "https://it.wikipedia.org/wiki?curid=2543358", "title": "Gognano", "text": ""}
{"id": "2543359", "revid": "80598", "url": "https://it.wikipedia.org/wiki?curid=2543359", "title": "Rodolfo Assuntino", "text": ""}
{"id": "2543360", "revid": "115233", "url": "https://it.wikipedia.org/wiki?curid=2543360", "title": "Sariano", "text": ""}
{"id": "2543363", "revid": "115233", "url": "https://it.wikipedia.org/wiki?curid=2543363", "title": "Corn\u00e8", "text": ""}
{"id": "2543377", "revid": "72396", "url": "https://it.wikipedia.org/wiki?curid=2543377", "title": "Lama Polesine", "text": ""}
{"id": "2543447", "revid": "32741", "url": "https://it.wikipedia.org/wiki?curid=2543447", "title": "Jean Louis Burckhardt", "text": ""}
{"id": "2543448", "revid": "173617", "url": "https://it.wikipedia.org/wiki?curid=2543448", "title": "Curtis Cokes", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nCarriera.\nPugile afroamericano, divenne professionista nel 1958, nei pesi welter. Perse l'imbattibilit\u00e0 al 12\u00ba match, il 27 aprile 1959, dai pugni del connazionale Manuel Gonz\u00e1lez, che aveva gi\u00e0 battuto due volte, sempre con verdetto ai punti. Nel 1961 combatt\u00e9 due volte contro il cubano Luis Manuel Rodr\u00edguez, futuro campione del mondo, vincendo il primo match con verdetto contrastato e perdendo il secondo, con decisione unanime. Tra i due match ottenne una nuova vittoria ai punti con Manuel Gonz\u00e1lez.\nCombatt\u00e9 quindi nella categoria dei superwelter con alterni risultati. Batt\u00e9 ai punti lo sfidante al titolo mondiale Tony Montano ma perse da Eddie Pace, anch'egli futuro sfidante al titolo. Il 23 aprile 1965, combatt\u00e9 per la prima volta fuori dal Nordamerica, al Palazzo dello Sport di Roma, nel sottoclou del match mondiale Burruni-Kingpetch, contro il campione europeo dei welter Fortunato Manca. Cokes si afferm\u00f2 ai punti in 10 riprese. Il 6 luglio 1966, a New Orleans, batt\u00e9 nuovamente, per knock-out tecnico al 15\u00ba round, il cubano Rodr\u00edguez che, nel frattempo, aveva conquistato e perduto il titolo mondiale dei welter con Emile Griffith.\nNel corso del 1966 il titolo mondiale era stato lasciato vacante da Griffith, essendosi questi appropriato di quello della superiore categoria dei pesi medi. Fu quindi allestito un match per l'attribuzione del titolo vacante dei welter tra Curtis Cokes e il suo eterno rivale Manuel Gonz\u00e1lez, che era stato l'ultimo sfidante di Griffith al limite dei kg 66,7. Il 24 agosto 1966, ancora sul ring di New Orleans, Curtis Cokes divenne Campione del mondo dei pesi welter, battendo il suo avversario ai punti.\nCokes difese vittoriosamente cinque volte la cintura mondiale, nell'arco di quasi tre anni. Il 28 novembre 1966 batt\u00e9 ai punti, a Dallas, con decisione unanime, il nuovo campione europeo Jean Josselin. Il 19 maggio 1967, sempre a Dallas, batt\u00e9 ai punti l'altro francese Fran\u00e7ois Pavilla che, a Parigi, gli aveva strappato un pari, in un match non valido per il titolo.\nDopo una nuova vittoria ai punti, a Parigi, su Josselin, senza titolo in palio, Curtis Cokes respinse l'assalto del sudafricano Willie Ludick, a Dallas, costringendolo al Kot al quinto round. Il 21 ottobre 1968, a New Orleans, batt\u00e9 ai punti l'argentino Ramon La Cruz.\nOrmai trentaduenne, il 18 aprile 1969, a Inglewood, affront\u00f2 il temibile messicano di origine cubana Jos\u00e9 N\u00e1poles, uno dei pi\u00f9 forti pesi welter di tutti i tempi. Costretto all'abbandono alla tredicesima ripresa, Cokes consegn\u00f2 la cintura mondiale nei guantoni dell'avversario. Fu sconfitto dal messicano anche nella rivincita, il 29 giugno successivo alla Plaza de toros monumental di Citt\u00e0 del Messico, alla decima ripresa, ancora per abbandono.\nDopo di ci\u00f2, Cokes combatt\u00e9 ancora 11 match, gli ultimi tre in Sudafrica. Si \u00e8 ritirato nell'ottobre 1972, dopo aver combattuto 80 incontri, di cui 62 vinti, 14 persi e 4 pari."}
{"id": "2543452", "revid": "115233", "url": "https://it.wikipedia.org/wiki?curid=2543452", "title": "Baricetta", "text": ""}
{"id": "2543457", "revid": "173617", "url": "https://it.wikipedia.org/wiki?curid=2543457", "title": "Matthew Saad Muhammad", "text": "Biografia.\nCarriera da dilettante.\nPugile afroamericano, ha iniziato a combattere con il nome d'arte di Matthew Franklin per essere ben presto soprannominato dagli appassionati di pugilato \"Miracle Matthew\". Ha disputato solo una ventina d'incontri da dilettante, vincendo il Guanto d'oro dello Stato del New Jersey nel 1973.\nCarriera da Professionista.\nProfessionista nei mediomassimi dal 1974, si \u00e8 fatto le ossa incrociando onorevolmente i guantoni con i futuri campioni del mondo Marvin Camel (una vittoria e una sconfitta ai punti), Mate Parlov (una vittoria e un pari) ed Eddie Gregory (sconfitta ai punti). Il 26 luglio 1977 sal\u00ec sul ring di Filadelfia per affrontare Marvin Johnson anch'egli destinato ad indossare la cintura campione del mondo. Batt\u00e9 il suo avversario per knock-out tecnico alla dodicesima ripresa conquistando il titolo nordamericano, allora vacante.\nDopo aver difeso vittoriosamente quattro volte il titolo nordamericano, il 22 aprile 1979 ottenne la chance di combattere per il titolo mondiale WBC contro lo stesso Johnson che, nel frattempo se ne era impossessato. Batt\u00e9 nuovamente il rivale per knock-out tecnico all'ottava ripresa conquistando la corona mondiale. Franklin combatt\u00e9 con una ferocia tale da lasciare Johnson gravemente sanguinante dal naso e con tagli intorno a entrambi gli occhi. Nel 1996, la rivista Ring Magazine ha incluso tale incontro al 35\u00ba posto nella lista dei 100 pi\u00f9 grandi combattimenti di tutti i tempi. La ripresa finale fu definita \"round of the year\" 1979 dalla medesima rivista.\nSuccessivamente assunse legalmente il nome di Matthew Saad Muhammad in omaggio alla sua fede islamica. Difese vittoriosamente otto volte la cintura mondiale. Ha battuto due volte l'ex campione del Mondo John Conteh, ad Atlantic City, il 18 agosto 1979 ai punti e il 29 marzo 1980 per kot al 4\u00ba round. La sua difesa del titolo contro Yaqui L\u00f3pez, del 13 luglio 1980, \u00e8 situata all'84\u00ba posto nella lista dei 100 pi\u00f9 grandi combattimenti di tutti i tempi. L'ottava ripresa di questo match fu definita \"round of the year\" 1980 dalla rivista Ring Magazine.\nIl 19 dicembre 1981 Saad fu costretto a consegnare la cintura mondiale al connazionale Dwight Muhammad Qawi, di 14 cm pi\u00f9 basso, per knock-out tecnico alla decima ripresa. Stessa sorte conobbe alla sesta ripresa del match di rivincita, il 7 agosto 1982, nella sua Filadelfia.\nContinu\u00f2 a combattere per altri dieci anni prima con alti e bassi e poi con risultati sostanzialmente negativi, sino a ritirarsi definitivamente nel 1992.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo. La rivista Ring Magazine lo ha inserito al 24\u00ba posto in una propria classifica dei primi 100 \"puncher\" di ogni tempo e, nel 2002, lo ha collocato al 10\u00ba posto in una propria classifica dei migliori pesi mediomassimi della storia del pugilato.\nDopo il ritiro.\nDopo il ritiro Saad Muhammad si \u00e8 dedicato all'addestramento di pugili ad Atlantic City. Si \u00e8 poi trovato in forti difficolt\u00e0 economiche, tanto che nel luglio 2010 si ritrov\u00f2 senza casa e a vivere in un rifugio di Filadelfia. Fu allora coinvolto in attivit\u00e0 di beneficenza incentrate anche sulla raccolta di fondi per i senzatetto.\n\u00c8 morto in un ospedale di Filadelfia il 25 maggio 2014; la sua causa di morte rimane sconosciuta, sebbene gli sia stata diagnosticata la sclerosi laterale amiotrofica (SLA)."}
{"id": "2543465", "revid": "371529", "url": "https://it.wikipedia.org/wiki?curid=2543465", "title": "Terry Norris", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nCarriera.\nAfroamericano, esord\u00ec come professionista nel 1986 tra i pesi superwelter. Il 9 dicembre 1988, con un record di 18-2-0, si presenta alla sfida per il titolo americano della categoria contro Steve Little: Norris esce vincente con un KOT alla sesta ripresa. In seguito difende per il titolo per due volte, vincendo sempre ai punti, nel marzo e nel maggio 1989. Il 30 luglio dello stesso anno perde il titolo contro Julian Jackson che lo batte per KOT al secondo round. Solo pochi mesi pi\u00f9 tardi, esattamente il 21 novembre, si riprende la cintura battendo Tony Montgomery con un verdetto unanime dopo 12 riprese.\nNell'incontro seguente, disputato il 31 marzo 1990, combatte per il titolo mondiale della categoria in versione WBC: Norris sconfigge l'ugandese John Mugabi alla prima ripresa, conquistando la cintura. Da questo momento Norris si afferma stabilmente nella storia dei superwelter difendendo il titolo per dieci volte consecutive, tra il luglio 1990 e il settembre 1993. Perder\u00e0 il titolo il 18 dicembre 1993, sconfitto dal giamaicano Simon Brown in quattro riprese. Nella rivincita con Brown, tenutasi il 7 maggio 1994, Norris lo sconfigge riconquistando cos\u00ec il titolo.\nIl 12 novembre dello stesso anno Norris affronta il dominicano Luis Santana per la difesa del titolo, ma perde l'incontro venendo squalificato alla quinta ripresa per aver colpito l'avversario alla nuca. Anche nel secondo match tra i due, combattuto l'8 aprile 1995, Norris viene squalificato: stavolta alla terza ripresa, per aver continuato a colpire dopo il suono della campana. Il terzo e decisivo incontro si tiene a Las Vegas mesi pi\u00f9 tardi, precisamente sabato 19 agosto: Norris riesce finalmente a sconfiggere Santana, mandandolo KO alla seconda ripresa e riprendendo quindi il titolo WBC. Esattamente 17 settimane dopo, il 16 dicembre, vince anche il titolo IBF battendo ai punti in 12 riprese Paul Vaden.\nIn seguito Norris difende i due titoli in sei occasioni, finch\u00e9 il 6 dicembre 1997 viene battuto da Keith Mullings. Il 25 settembre 1998 tenta l'assalto al titolo IBA ma viene battuto da Dana Rosenblatt ai punti con decisione unanime. Il 30 novembre subisce la terza sconfitta di fila, sempre in un incontro per il titolo, andando KO alla nona ripresa contro il francese Laurent Boudaouani. Al termine di questo incontro, Norris decide di ritirarsi all'et\u00e0 di soli 31 anni."}
{"id": "2543466", "revid": "767487", "url": "https://it.wikipedia.org/wiki?curid=2543466", "title": "Tension", "text": "I Tension erano un gruppo pop-R&amp;B-a cappella taiwanese, sotto contratto con l'etichetta discografica EMI Taiwan.\nStoria.\nIl gruppo consisteva di cinque membri - Brian Fong, John Baik, Jimmy Hung, Andy Lee e Raymond Hu. Il gruppo fu scoperto durante un'esibizione in un bar di Los Angeles dall'artista/produttore David Tao. Qualche mese pi\u00f9 tardi fu offerto loro un contratto, grazie al quale tornarono a Taiwan come uno dei primi gruppi asiatico/americani nel mercato. Il primo album da loro registrato, \"Smart\", fu pubblicato nel 2001 e vendette pi\u00f9 di 200.000 copie in pochi mesi. Dopo il successo ottenuto grazie alle promozioni dell'album ed ai concerti, il gruppo torn\u00f2 in America per lavorare sul suo secondo album. Durante il periodo di registrazione di tale album, ci fu una disputa legale contro la loro prima etichetta discografica, Shock Records, mettendo una pausa alle produzioni del gruppo. Il loro secondo album, \"Gotta be Your Man\", fu comunque pubblicato nel 2003. I Tension hanno ricevuto i premi come \"Miglior Album\" e \"Miglior Singolo\" ai \"Singapore Awards\", e furono nominati ai \"Golden Melody Awards\" come \"Miglior Gruppo\". Pi\u00f9 tardi firmarono un contratto con la EMI. Sotto tale etichetta il gruppo pubblic\u00f2, anticipatamente rispetto ai tempi di organizzazione, il suo terzo album \"Planet Love\", oltre che una raccolta dei loro successi dal titolo \"Story\".\nScioglimento.\nLo scioglimento del gruppo fu per la prima volta dichiarato in un programma televisivo, dal presentatore Jimmy Hung. Tuttavia, dopo lo scioglimento, i membri del gruppo hanno continuato a tenersi in contatto, seppur divisi fra Taiwan e Stati Uniti d'America. La ragione di detto scioglimento, spiegata anch'essa da Jimmy Hung, \u00e8 stato un disaccordo del gruppo con la casa discografica, che avrebbe tentato di convincerli a cantare delle cover di boy band coreane e giapponesi. Il gruppo ha affermato che, essendo tutti i cinque membri compositori oltre che cantanti, il motivo della loro presenza nella scena musicale \u00e8 far conoscere al mondo la musica originale da loro composta. Alla fine, dopo la conclusione del contratto, il gruppo ha deciso di non rinnovarlo, lasciando libert\u00e0 ad ognuno dei membri di perseguire la carriera voluta in modo differente."}
{"id": "2543471", "revid": "293377", "url": "https://it.wikipedia.org/wiki?curid=2543471", "title": "Michael Reda", "text": "Carriera.\nHa giocato nella NSL con i Melbourne Knights.\nHa disputato con la Nazionale di calcio del Libano alcune partite internazionali, tra le quali alcune presenze nella Coppa d'Asia del 2000."}
{"id": "2543476", "revid": "173617", "url": "https://it.wikipedia.org/wiki?curid=2543476", "title": "Manuel Ortiz (pugile)", "text": "Carriera.\nDilettante.\nDi famiglia originaria del Messico, dimostr\u00f2 il proprio talento anche da dilettante, vincendo i Golden Gloves della California del Sud e il titolo nazionale AAU del 1937 nei pesi mosca.\nProfessionista.\nDivenne professionista nel 1938 nei pesi gallo, debuttando con una sconfitta, come accadde a pochi altri campioni, tra cui Henry Armstrong. Fu Campione del mondo dei pesi gallo nel 1942, strappando il titolo a Louis Salica che batt\u00e9 anche nel match di rivincita. Fece anche alcune apparizioni nei pesi piuma, conquistando il titolo della California del Sud. Nel 1944, in un match non valido per il titolo mondiale, perse solo ai punti contro l'ancora ventunenne campione del mondo Willie Pep, uno dei pi\u00f9 forti pugili della storia del pugilato, forse il pi\u00f9 forte tra i piuma.\nDopo ben quattordici difese, perse il titolo mondiale dei gallo nel 1947 contro Harold Dade. Dopo soli due mesi si riprese la cintura mondiale che difese vittoriosamente per altre tre volte.\nIl 31 maggio 1950, a Johannesburg, di fronte a 20.000 spettatori, contrariamente a tutti i pronostici, fu costretto a cedere il titolo ai punti all'ancora ventiduenne sudafricano Vic Toweel. Questo incontro ottenne la menzione nei Ring Magazine upsets of the year per il verdetto pi\u00f9 imprevisto del 1950.\nCombatt\u00e9 ancora sino al 1955, per un totale di ben 130 match, risultando sconfitto prima del limite soltanto una volta, per ferita. \nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 2002 la rivista Ring Magazine lo ha inserito al 38\u00ba posto nella propria classifica dei primi migliori 80 pugili degli ultimi 80 anni."}
{"id": "2543480", "revid": "390153", "url": "https://it.wikipedia.org/wiki?curid=2543480", "title": "Singapura", "text": ""}
{"id": "2543481", "revid": "115233", "url": "https://it.wikipedia.org/wiki?curid=2543481", "title": "Monsole", "text": ""}
{"id": "2543487", "revid": "599013", "url": "https://it.wikipedia.org/wiki?curid=2543487", "title": "Eddie Perkins", "text": "Campione del mondo dei pesi welter junior nel 1962 e dal 1963 al 1965, fu irriducibile antagonista di fine carriera di Duilio Loi. La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nCarriera.\nProfessionista dal 1956, il 18 maggio 1960, a Washington, batt\u00e9 ai punti l'italiano Paolo Rosi, recente sfidante al titolo mondiale pesi leggeri detenuto da Joe Brown.\nIl 12 giugno 1961, a Caracas, batt\u00e9 ai punti l'ancora imbattuto idolo locale Carlos Hern\u00e1ndez, proponendosi come uno dei pi\u00f9 forti pesi welter junior del mondo.\nIl 21 ottobre 1961, a Milano, costrinse al pari il Campione del mondo Duilio Loi, in un incontro valido per il titolo.\nDopo aver difeso il titolo europeo, che contemporaneamente deteneva, Loi offr\u00ec la rivincita \"mondiale\" a Perkins, perch\u00e9 il precedente verdetto di parit\u00e0 lo aveva ferito nell'orgoglio. Il 14 settembre 1962, al Velodromo Vigorelli di Milano, Eddie Perkins riusc\u00ec a strappare il titolo mondiale al pugile italiano, con verdetto ai punti espresso dall'arbitro e giudice unico, il francese Pierre Verri\u00e8re. \nEssendo prevista, nel contratto precedente, la clausola del terzo incontro, Duilio Loi, il 15 dicembre 1962, al Palazzo dello Sport di Milano, conquist\u00f2 nuovamente la corona mondiale, con verdetto ai punti decretato dall'arbitro Georges Gondre. Secondo taluni, tuttavia, sarebbe stato pi\u00f9 giusto un verdetto di parit\u00e0.\nSei mesi dopo, Perkins, torn\u00f2 campione del mondo e mantenne la cintura per altri due anni, dimostrando di essere stato un pugile di assoluto valore. Lo conquist\u00f2 battendo ai punti a Manila il filippino Roberto Cruz. Lo difese battendo a Tokyo il giapponese Yoshinori Takahashi e a Kingston, contro il giamaicano Bunny Grant, vincendo sempre ai punti. Il suo titolo era riconosciuto da entrambe le federazioni pugilistiche (WBA e WBC).\nIl 18 gennaio 1965, perse il titolo ai punti, a Caracas, contro Carlos Hern\u00e1ndez, in base a un verdetto molto contestato. L'arbitro statunitense Henry Armstrong, infatti, aveva assegnato la vittoria a Perkins con ben undici punti di vantaggio; i due giudici venezuelani, invece, al loro connazionale, rispettivamente per uno e quattro punti. Hernandez cedette poi il titolo a Sandro Lopopolo. \nSuccessivamente, Perkins perse ai punti in dieci riprese, a Ciudad Ju\u00e1rez, contro il cubano naturalizzato messicano Jos\u00e9 N\u00e1poles, uno dei pi\u00f9 forti welter di tutti i tempi. Batt\u00e9 due volte ai punti il connazionale Adolph Pruitt ma, stranamente, non venne designato dalla WBC a contendere al filippino Pedro Adigue il titolo mondiale, allora vacante. Perse ai punti, a Buenos Aires, contro il futuro campione del mondo WBA, Nicolino Locche.\nPerkins incontr\u00f2 anche due volte il brasiliano Jo\u00e3o Henrique, futuro sfidante di Bruno Arcari al titolo mondiale WBC, in entrambi i casi a San Paolo del Brasile. Pareggi\u00f2 il primo incontro e perse ai punti il secondo.\nNel giugno 1970, avrebbe dovuto affrontare l'ex campione del mondo Takeshi Fuji, detronizzatore di Lopopolo. Fuji prefer\u00ec non affrontarlo, adducendo un infortunio, tanto che fu sospeso dalla commissione pugilistica giapponese. \nA fine carriera Perkins incontr\u00f2 l'ex campione del mondo WBC Pedro Adigue che a sua volta aveva ceduto il titolo ai punti a Bruno Arcari, al Palazzetto dello Sport di Roma. Perkins lo batt\u00e9 per Kot al quinto round, sul ring di Honolulu. A Vienna, mise Ko alla quinta ripresa l'ex campione europeo Johann Orsolics, altra vittima di Arcari.\nIl 16 agosto 1974, a Melbourne, perse con un margine di 3-4 punti dal futuro campione del mondo dei medi junior, l'italo-australiano Rocky Mattioli. Ormai trentottenne, dopo aver perso altri tre match, pose fine alla sua carriera professionistica nel 1975. In quasi venti anni, ha perso una sola volta prima del limite, per abbandono, ad inizio carriera."}
{"id": "2543493", "revid": "123827170", "url": "https://it.wikipedia.org/wiki?curid=2543493", "title": "Regola di Scheimpflug", "text": "La regola o condizione di Scheimpflug afferma che, per un sistema ottico, i piani focali dell'obiettivo e del soggetto si incontrano su una stessa retta. Come caso limite, quando i tre piani sono tra essi paralleli si incontrano all'infinito.\nIn fotografia tale regola si applica agli apparecchi a corpi mobili e viene definita nella maniera seguente: quando il piano su cui giace il soggetto, il piano nodale posteriore dell'obiettivo e il piano focale si incontrano in un'unica retta, si ottiene la piena messa a fuoco del soggetto indipendentemente dal diaframma utilizzato.\nQuesta regola \u00e8 alla base del funzionamento e dell'utilizzo degli obiettivi basculabili per la regolazione del piano di messa a fuoco in fotografia."}
{"id": "2543513", "revid": "767487", "url": "https://it.wikipedia.org/wiki?curid=2543513", "title": "Sorato", "text": "Caratteristiche tecniche.\nGiocava come attaccante.\nCarriera.\nClub.\nInizi\u00f2 nel 1988 nel Vasco a 18 anni nelle giovanili; passato in prima squadra nel 1988, si fece notare segnando la rete della vittoria per uno a zero del Vasco sul San Paolo nella finale del Campeonato Brasileiro S\u00e9rie A 1989. In tutto ha giocato per venti societ\u00e0 in sette stati del Brasile, ed un rapido passaggio in Ungheria. Ha segnato 240 reti nella sua carriera, principalmente nei campionati statali brasiliani."}
{"id": "2543519", "revid": "179980", "url": "https://it.wikipedia.org/wiki?curid=2543519", "title": "Aguinaldo Luiz Sorato", "text": ""}
{"id": "2543561", "revid": "599013", "url": "https://it.wikipedia.org/wiki?curid=2543561", "title": "Dwight Muhammad Qawi", "text": "Biografia.\nPugile afroamericano, Dwight Braxton \u00e8 nato a Baltimora, nel Maryland, ma \u00e8 cresciuto a Camden (New Jersey). In giovane et\u00e0 frequent\u00f2 la criminalit\u00e0 e fu condannato per rapina a mano armata .\nCarriera.\nBraxton si avvicin\u00f2 alla boxe nella prigione statale di Rahway dove trascorse circa cinque anni. Scarcerato nel 1978, divenne immediatamente un pugile professionista. Dopo 15 match, con 13 vittorie, una sconfitta e un pari, mise KO al settimo round l'ex campione del mondo dei pesi mediomassimi Mike Rossman.\nIl 19 dicembre 1981 ad Atlantic City affront\u00f2 Matthew Saad Muhammad, uno dei combattenti pi\u00f9 popolari della sua generazione, per il titolo mondiale WBC dei mediomassimi. Rendendogli 14 cm di statura, Braxton era sfavorito dal pronostico. Vinse invece per knock-out tecnico alla decima ripresa e conquist\u00f2 per la prima volta la cintura mondiale. Poco dopo annunci\u00f2 la sua conversione all'Islam e il cambiamento del nome in quello di Dwight Muhammad Qawi. Nel match di rivincita, il 7 agosto 1982, nella sua Filadelfia, sconfisse l'avversario per Kot alla sesta ripresa. \nHa difeso altre due volte il titolo battendo Jerry Martin ed Eddie Davis. Il 18 marzo 1983, per la riunificazione del titolo mondiale perse dal campione WBA Michael Spinks, gi\u00e0 campione olimpico dei medi a Montreal 1976. Il verdetto ai punti giunse per decisione unanime con un margine compreso tra i tre e i quattro punti.\nSuccessivamente Qawi sal\u00ec nella categoria superiore dei pesi massimi leggeri, di nuova creazione. Ottenne un'altra serie di vittorie, sino a conquistare il titolo mondiale WBA, il 7 luglio 1985, battendo in Sudafrica il campione locale Piet Crous.\nDopo aver mantenuto la corona mondiale battendo l'ex campione del mondo dei pesi massimi Leon Spinks, gi\u00e0 vincitore su Muhammad Ali, il 12 luglio 1986 accett\u00f2 la sfida di Evander Holyfield, medaglia di bronzo a Los Angeles 1984. Ad Atlanta, citt\u00e0 natale di Holyfield, Qawi perse soltanto ai punti in quindici riprese con decisione contrastata. Nel 1996, la rivista Ring Magazine ha incluso tale incontro al 46\u00ba posto nella lista dei 100 pi\u00f9 grandi combattimenti di tutti i tempi. Nel 1987 perse la rivincita con Holyfield per KO al quarto round in un combattimento valido anche per il titolo mondiale IBF, di cui nel frattempo il suo avversario si era impossessato.\nNel 1988 Qawi tent\u00f2 di salire nuovamente di categoria ma fu sconfitto per KO al settimo round dal grande George Foreman, pi\u00f9 alto di ben ventisette cm. Una volta lasciato vacante il titolo dei massimi leggeri da parte di Holyfield, Qawi tent\u00f2 di riconquistare il titolo WBA ma, il 27 novembre 1989, perse da Robert Daniels ancora una volta con decisione contrastata.\nQawi si \u00e8 ritirato nel 1999 all'et\u00e0 di 46 anni, con un record di 41 vittorie, 11 sconfitte e un pareggio, con 25 vittorie prima del limite. Successivamente \u00e8 rimasto nell'ambiente della boxe come allenatore. Nel 1998, Dwight ha iniziato a lavorare al Lighthouse di Mays Landing, nel New Jersey, un centro di riabilitazione dalla droga e dall'alcol.\nCaratteristiche tecniche.\nDi statura molto pi\u00f9 bassa di un normale mediomassimo o massimo-leggero, lo stile di Qawi era pi\u00f9 spesso paragonato a quello di Joe Frazier. Da professionista, infatti, si allenava nella palestra di Frazier a Philadelphia. La International Boxing Hall of Fame lo ha riconosciuto fra i pi\u00f9 grandi pugili di ogni tempo. La rivista The Ring lo ha collocato al 2\u00ba posto tra i pesi massimi-leggeri e al 15\u00ba posto tra i mediomassimi nelle proprie classifiche dei migliori pugili della storia del pugilato."}
{"id": "2543564", "revid": "640389", "url": "https://it.wikipedia.org/wiki?curid=2543564", "title": "Pappachan Pradeep", "text": "Carriera.\nDopo il ritiro.\nAppesi gli scarpini al chiodo diventa capo scout del Kerala Blasters. A partire dal 2021 \u00e8 co-commentatore e opinionista sulla rete Star Sports."}
{"id": "2543566", "revid": "599013", "url": "https://it.wikipedia.org/wiki?curid=2543566", "title": "John Gibson (calciatore)", "text": "Vanta 170 presenze nella massima categoria nazionale in patria.\nCarriera.\nCalciatore.\nDa calciatore \u00e8 stato un centrocampista. Ha giocato sempre in Australia nell'ormai defunta NSL.\nHa rappresentato l'Australia U-23 nei giochi olimpici del 1992 a Barcellona arrivando 4\u00ba.\nAllenatore.\nDopo essersi formato all'Australian Institute Of Sport (AIS), ricoprendo il ruolo di assistente e allenatore delle formazioni giovanili, entrando dal febbraio 2009 nello staff tecnico del Western Australian Institute of Sport (WAIS) per seguire il settore femminile, dall'estate 2009 assume anche l'incarico di allenare il femminile, squadra di che milita in W-League, il livello di vertice del campionato nazionale di categoria, rimanendovi due stagioni e alternando l'attivit\u00e0 al WAIS fino all'ottobre 2012."}
{"id": "2543574", "revid": "767487", "url": "https://it.wikipedia.org/wiki?curid=2543574", "title": "Linda Linda Linda", "text": "Linda Linda Linda \u00e8 un film del 2005 diretto da Nobuhiro Yamashita.\nIl titolo si riferisce alla canzone \"Linda Linda\" del gruppo punk The Blue Hearts, anch'esso giapponese. La pellicola vede Aki Maeda, Yu Kashii, e Shiori Sekine nel ruolo delle tre studentesse liceali membri della band; e Bae Doona nella parte di una studentessa sud-coreana in Giappone per uno scambio culturale tra i due Stati, ma con qualche difficolt\u00e0 con la lingua.\nTrama.\nMancano ormai pochi giorni alla festa scolastica di fine anno del liceo della provincia giapponese di Shibazaki e tre studentesse sono alla disperata ricerca di una voce femminile per il festival rock organizzato dalla loro scuola proprio in occasione dell'evento, visto che Moe, la cantante abituale del loro gruppo, si \u00e8 infortunata alla mano. Decidono allora di prendere una persona a caso ed \u00e8 cos\u00ec che chiedono a Song, una ragazza coreana iscritta alla scuola grazie a uno scambio culturale tra i due stati, di sostituire l'amica. Song, che ancora non conosce bene la lingua, accetta senza ben capire di cosa si tratti. Le quattro adolescenti iniziano cos\u00ec a provare le canzoni sia a scuola che di notte, perch\u00e9 il fatidico e tanto atteso giorno del festival \u00e8 sempre pi\u00f9 vicino. Ed \u00e8 cercando tra vecchie musicassette che quasi per sbaglio si imbattono in una vecchia hit che le far\u00e0 divertire e rinforzare ancora di pi\u00f9 la loro amicizia: \"Linda Linda\" dei Blue Hearts (una band giapponese in voga negli anni '80), da cui \u00e8 tratto il titolo del film.\nA poco a poco lo spettatore impara cos\u00ec a conoscere i caratteri delle giovani musiciste: Kei \u00e8 tra le quattro la pi\u00f9 bella ma anche quella con la personalit\u00e0 pi\u00f9 forte; Kyoko \u00e8 la sognatrice; Shiroko \u00e8 quella pi\u00f9 riflessiva; e Song che, se all'inizio viene vista quasi come un'intrusa, pian piano riesce ad interagire con le altre, ad integrarsi e a comunicare nonostante l'ostacolo della lingua, diventando per certi versi la vera protagonista della pellicola. Non mancano poi i tipici turbamenti adolescenziali, le prime cotte, ex-ragazzi e nuovi fidanzati, ecc.\nIl finale vede le ragazze arrivare al festival di fine anno completamente distrutte dalle prove che le hanno impegnate anche di notte negli ultimi tre giorni, ma nonostante questo esse riusciranno a regalare una festa indimenticabile ai loro compagni, riunitisi nel frattempo nella palestra della scuola per via di un'incessante pioggia.\nColonna sonora.\nLa colonna sonora del film \u00e8 stata pubblicata il 20 luglio 2005. Le tracce strumentali sono state composte da James Iha, degli Smashing Pumpkins: tra quelle non strumentali compaiono la cover di \"Linda Linda\" eseguita dalle Paran Maum, la band del film; e \"Boku no Migite\" (in italiano: \"La mia mano destra\") e \"Owaranai Uta\" (in italiano: \"Canzone infinita\"). Vi sono anche le canzoni \"Sayonara Nostalgia\" e \"April Mirage\" dei Base Ball Bear, udibili entrambi nelle scene girate alla creperia, dove compaiono Kyoko e Oe Kazuya. La chitarra utilizzata dalla band \u00e8 prodotta dall'azienda coreana Italia Guitars."}
{"id": "2543576", "revid": "599013", "url": "https://it.wikipedia.org/wiki?curid=2543576", "title": "Ad Wolgast", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nDivenne professionista nel 1906.\nLa carriera.\nDivenuto campione del mondo dei pesi leggeri sconfiggendo Battling Nelson, perse il titolo nel 1912 contro Willie Ritchie.\nIn seguito fu colpito, ancora giovanissimo, da disordini mentali, al punto di essere dichiarato, nel 1917, incapace di intendere e volere.\nNel 1918 fu ricoverato in una casa di cura e, alla fine di quell'anno, fu dichiarato guarito e combatt\u00e9 alcuni altri incontri.\nNel 1927 fu ricoverato in manicomio, dove sub\u00ec le percosse di alcune guardie che avevano sentito dire che da giovane era un duro.\nMor\u00ec nel 1955 a causa di complicazioni cardiache."}
{"id": "2543578", "revid": "767487", "url": "https://it.wikipedia.org/wiki?curid=2543578", "title": "I Fantom's", "text": "I Fantom's (in un'incisione The Phantoms) sono stati un gruppo musicale italiano di musica beat, influenzato anche dal folk e dal rock psichedelico.\nStoria del gruppo.\nIl complesso nasce a Torino da due coppie di fratelli provenienti dalla Puglia, Luigi e Spartaco Nagliero e i loro due cugini Walter e Gino Nagliero. Dopo una serie di esibizioni a Torino, pubblicano nel 1966 un \"disco tris\", un 45 giri con tre canzoni: \"Insegne pubblicitarie/Il treno/Nadia\". Dopo la pubblicazione del singolo, viene inserito nel gruppo il tastierista Gino Anatone, che funge anche da corista.\nEntrati in contatto con la Cedi, lavorano come session men partecipando alle registrazioni di molti artisti della casa discografica, come Fausto Amodei; si dedicano inoltre anche all'attivit\u00e0 teatrale e, nel 1967, sono il complesso di scena che accompagna Sergio Liberovici nell'allestimento de \"Il mercante di Venezia\" di Shakespeare (con Corrado Pani, Glauco Mauri, Valeria Moriconi e Silvana De Santis) che debutta l'8 luglio 1967 al Teatro romano di Verona. Durante la tourn\u00e9e conoscono l'attore Eligio Irato, con cui realizzano il secondo 45 giri, pubblicato come \"Eligio Irato e The Phantoms\" spostandosi sul folk beat con due cover tratte \"We Shall Overcome\" (\"Noi trionferemo)\" e \"Come by Here (Vieni qui vicino)\" con quest'ultimo brano registrato con il testo originale cantato in inglese e la traduzione di ogni strofa recitata prima della rispettiva cantata.\nIn questo periodo registrano anche il materiale per un album, che per\u00f2 non verr\u00e0 mai pubblicato fino al 1998 quando la Destination X, entrata in possesso dei nastri, decider\u00e0 di pubblicarlo, utilizzando la stessa immagine del primo disco (dove, per\u00f2, \u00e8 assente Anatone, che invece suona nelle canzoni) e inserendo tutte le canzoni dei tre 45 giri (tranne \"Noi trionferemo\").\nContinuano a collaborare con alcune compagnie teatrali d'avanguardia e passano poi alla Polydor, per cui pubblicano un nuovo 45 giri, \"Felicit\u00e0 vuol dire/Katia\", a gennaio 1970, con scarso successo.\nSi sciolgono nel 1971 e Luigi e Spartaco fondano un gruppo di rock progressivo, \"Le Ceneri\", che poi, a met\u00e0 degli anni settanta, si sposta verso il pop cambiando il nome dapprima in \"The Lady\" e poi, nel decennio successivo, \"Lady Music\", con l'inserimento di altri due musicisti Loris Trovesi batteria, ed Emanuele Albertelli tastiere.\nDiscografia.\nSingoli\nAlbum in studio"}
{"id": "2543580", "revid": "486946", "url": "https://it.wikipedia.org/wiki?curid=2543580", "title": "The Phantom's", "text": ""}
{"id": "2543590", "revid": "2166030", "url": "https://it.wikipedia.org/wiki?curid=2543590", "title": "Dornier Museum", "text": "Il Dornier Museum Friedrichshafen \u00e8 un museo aeronautico che si trova a Friedrichshafen, sulle rive del lago di Costanza (Bodensee), in Germania.\nCollocato in una struttura dall'architettura avveniristica, il museo \u00e8 dedicato alla storia della Dornier-Werke GmbH e del suo fondatore, Claude Dornier, e percorre lo sviluppo dell'azienda, delle aziende cittadine che ne hanno condiviso l'evoluzione e l'integrazione con il tessuto sociale ed economico della citt\u00e0."}
{"id": "2543592", "revid": "1543377", "url": "https://it.wikipedia.org/wiki?curid=2543592", "title": "Midget Wolgast", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nCarriera.\nDivenne professionista nel 1925 e dopo 5 anni, nel 1930, divenne campione del mondo dei pesi mosca.\nConsiderato uno dei pugili pi\u00f9 veloci della propria epoca, incontr\u00f2 numerosi grandi pugili, tra cui Frankie Genaro, anche di categorie superiori, come Henry Armstrong, Louis Salica.\nMor\u00ec a 45 anni."}
{"id": "2543593", "revid": "767487", "url": "https://it.wikipedia.org/wiki?curid=2543593", "title": "Daniel Hechter", "text": "Carriera.\nNato a Parigi da una famiglia ebrea che possedeva una compagnia di abbigliamento, Daniel Hechter dopo gli studi lavora come commesso di una casa di moda sino al 1956. Dal 1956 i disegni di Echter vengono venduti da Louis F\u00e9raud e Jacques Esterel e dal 1958 lo stilista lavora per Pierre d'Alby. Ma gi\u00e0 dal 1957, la popolarit\u00e0 dello stilista era aumentata enormemente quando Brigitte Bardot aveva indossato i suoi abiti nel film \"Una parigina\".\nFinalmente nel 1962 viene fondata la compagnia \"Daniel Hechter Company\", in societ\u00e0 con Armand Orunstein, il cui obiettivo \u00e8 quello di diffondere una moda femminile alla portata di tutti, ma comunque di alta qualit\u00e0. Nel 1965 Hechter lancia una linea moda per bambini, a cui segue quella per uomo nel 1968. La \"Daniel Hechter Company\" \u00e8 anche una delle prime aziende di moda a produrre abbigliamento per lo sci e per il tennis, linee lanciate nel 1971. In seguito la produzione si \u00e8 allargata anche agli accessori (1976) ed ai profumi (1989).\nDopo aver affidato la direzione creativa del marchio alla giovane stilista Grit Seymour nel 1997, Hechter si \u00e8 ritirato dal settore della moda e si \u00e8 trasferito a Ginevra dove \u00e8 diventato vice presidente del club calcistico Etoile-Carouge. Per Hechter non si \u00e8 trattata per\u00f2 della sua prima esperienza nel mondo del calcio, dato che fu uno dei principali finanziatori nei primi anni del club francese Paris Saint-Germain, di cui fu anche presidente dal 9 giugno 1974 al 6 gennaio 1978."}
{"id": "2543595", "revid": "767487", "url": "https://it.wikipedia.org/wiki?curid=2543595", "title": "I 7 magnifici Jerry", "text": "I 7 magnifici Jerry (\"The Family Jewels\") \u00e8 un film diretto e interpretato da Jerry Lewis; girato tra il 18 gennaio e il 2 aprile 1965, venne distribuito nei cinema dalla Paramount Pictures il 1\u00ba giugno 1965.\nTrama.\nDina Peyton \u00e8 una bambina di dieci anni che eredita una fortuna alla morte del padre. Come da disposizioni testamentarie, Dina deve scegliere tra i suoi sei zii quello che diverr\u00e0 il suo nuovo \"pap\u00e0\".\nWillard Woodward, l'autista di famiglia, conduce la bambina ad incontrare uno per uno i suoi zii, per passare un po' di tempo con ciascuno di loro. Willard ha una piccola stravaganza: spesso indossa le scarpe al contrario, scambiando la destra con la sinistra. La cosa non gli crea nessun fastidio essendoci ormai abituato. Gli zii (tutti interpretati da Jerry Lewis), cercano di accattivarsi le simpatie di Dina, eccetto uno che odia i bambini e un altro che la rapisce per chiedere un riscatto. Comunque, pi\u00f9 passa del tempo con loro, pi\u00f9 la ragazzina si rende conto che \u00e8 Woodward quello che vorrebbe veramente come \"padre\".\nSfortunatamente gli avvocati non approvano la sua decisione circa Woodward, insistendo sulla necessit\u00e0 di scegliere tra uno degli zii, come da disposizione testamentaria. All'ultimo momento appare Everett, lo zio clown che odia i bambini e chiede alla ragazzina di scegliere lui come padre. Lei accetta, perch\u00e9 ha capito, dal particolare delle scarpe scambiate, che in realt\u00e0 non \u00e8 veramente zio Everett, ma Woodward travestito."}
{"id": "2543597", "revid": "1573940", "url": "https://it.wikipedia.org/wiki?curid=2543597", "title": "Alfabeto islandese", "text": "L'Alfabeto islandese (\u00cdslenska stafr\u00f3fi\u00f0) \u00e8 l'alfabeto utilizzato per la scrittura della lingua islandese.\nCostituito da 32 lettere, si basa sull'alfabeto latino, opportunamente modificato ed integrato con simboli che possono indicare i suoni della lingua islandese. Rispetto alle normali lettere presenti anche nell'alfabeto latino, si trovano la lettera \u00d0 e la lettera \u00de, derivazioni dell'Alfabeto runico. I segni \u00c6 ed \u00d6 sono considerati singole lettere e non legature o versioni diacritiche delle corrispettive lettere.\nLe lettere \"a, \u00e1, e, \u00e9, i, \u00ed, o, \u00f3, u, \u00fa\", cos\u00ec come pure la \"y\", presente in due forme, \"y, \u00fd\", sono considerate vocali, mentre le altre lettere sono consonanti.\nLe lettere \"C, W, Q\" sono utilizzate in islandese solo in parole di origine straniera. La lettera \"Z\", usata fino al 1974, \u00e8 stata abolita e sostituita dalla \"S\" sebbene, raramente il Morgunbla\u00f0i\u00f0, il pi\u00f9 importante quotidiano islandese, la utilizzi.\nStoria.\nL'alfabeto islandese si \u00e8 sviluppato da uno standard codificato nel XIX secolo dal linguista danese Rasmus Rask basandosi sugli standard ortografici codificati nel XII secolo."}
{"id": "2543598", "revid": "124649047", "url": "https://it.wikipedia.org/wiki?curid=2543598", "title": "Media Player Classic Home Cinema", "text": "Media Player Classic Home Cinema (comunemente abbreviato MPC-HC) \u00e8 un progetto open source nato per aggiornare l'originale Media Player Classic, un lettore multimediale leggero per Microsoft Windows, aggiungendo molte funzionalit\u00e0 mancanti come il supporto \"anti-tearing\", l'aggiunta di nuovi output video (in particolare l'EVR, il nuovo output introdotto sui sistemi Windows Vista e Windows 7 grazie al nuovo framework audio-video Media Foundation), il supporto DXVA (nella versione precedente solo in versione beta), la risoluzione di problemi e l'aggiornamento delle librerie datate. Il lettore multimediale \u00e8 disponibile nelle versioni 32bit e 64bit.\nStoria.\nMedia Player Classic Home Cinema \u00e8 nato ad inizio 2007 e fu sviluppato fino al 2017, quando \u00e8 stata rilasciata la versione 1.7.13 e annunciato l'abbandono del progetto per mancanza di sviluppatori; da allora un solo sviluppatore sta continuando il progetto su GitHub, un utente chiamato \"clsid2\" portandolo avanti nel febbraio 2021 alla versione 1.99, anche se attualmente non vengono aggiunte tante funzioni a causa della mancanza di sviluppatori.\nCaratteristiche.\nMedia Player Classic Home Cinema \u00e8 un lettore multimediale scritto in C e C++ disponibile in 13 differenti lingue, in grado di riprodurre VCD, SVCD e DVD senza richiedere l'installazione di ulteriori programmi o codec esterni. Ha al suo interno codec video per MPEG-2 con il supporto per i sottotitoli e i codec audio per LPCM, MP2, AC3 e DTS. Contiene anche uno splitter MPEG migliorato che supporta la visualizzazione di VCDs e SVCDs e il supporto per i formati mp4 e MPEG-4. Media Player Classic Home Cinema include anche i formati H.264 e VC-1 con il supporto alla tecnologia DXVA che permette, tramite le DirectX, di demandare alla scheda video la gestione dei flussi video. Sono supportati anche i formati DivX, Xvid, Flash, l'architettura QuickTime e quella di RealPlayer. Media Player Classic Home Cinema supporta nativamente i formati OGM e Matroska. Inoltre, se il filmato ha l'audio in un file separato, \u00e8 possibile aprire il file video ed il file audio contemporaneamente.\nCommunity.\nPer la segnalazione dei bug e/o per seguire lo sviluppo dell'applicazione \u00e8 possibile consultare la loro pagina ufficiale nel forum di Doom9.\nCuriosit\u00e0.\nIn seguito ad incomprensioni, i programmatori Aleksoid1978 e Alexins, hanno deciso di dar vita ad un progetto alternativo: Media Player Classic BE; un vero e proprio fork di MPC-HC; migliorandone le prestazioni, l'interfaccia utente ed inserendo la possibilit\u00e0 di avere anteprime video nella barra di ricerca, in maniera simile a quanto avviene su YouTube.\n\u00c8 possibile visionare tutte le novit\u00e0, e tutte le differenze rispetto a Media Player Classic Home Cinema, nel seguente sito: MPC BE Changelog "}
{"id": "2543607", "revid": "339392", "url": "https://it.wikipedia.org/wiki?curid=2543607", "title": "Scoperta del fuoco", "text": ""}
{"id": "2543614", "revid": "709565", "url": "https://it.wikipedia.org/wiki?curid=2543614", "title": "Overlord (Marvel Comics)", "text": "Overlord il cui vero nome \u00e8 Rakkhal, \u00e8 un personaggio dei fumetti creato da Stan Lee (testi) e John Buscema (disegni), pubblicata dalla Marvel Comics. La sua prima apparizione avviene in \"The Silver Surfer\" (vol. 1) n. 6 (giugno 1969).\nStoria.\nOverlord nasce su un pianeta sconosciuto, popolato da una specie praticamente uguale all\"'homo sapiens sapiens\", in un futuro non precisato.&lt;br&gt;\nIl capo delle ricerche di un centro atomico rimane vittima di un incidente e il suo corpo \u00e8 esposto alle radiazioni; l'uomo rimane illeso, ma suo figlio nascer\u00e0 con un'orribile mutazione: il bambino ha un aspetto ferino, con una zampa artigliata al posto di una mano e un'innata aggressivit\u00e0. A quattro anni \u00e8 gi\u00e0 grande come un adulto e quantomai malvagio.&lt;br&gt;\nBen presto diventa un pericoloso gigante (con una mano tiene tranquillamente un uomo) e i governanti decidono, preoccupati, di esiliarlo. Il gigante si rivela tuttavia invulnerabile e imbattibile e risponde all'attacco conquistando il pianeta.&lt;br&gt;\nLa sua potenza e la sua fame di conquista lo portano a sottomettere l'intero universo, utilizzando una flotta e un esercito in continuo aumento grazie agli schiavi catturati sul suo cammino.\nAi giorni nostri Silver Surfer, che non pu\u00f2 fuggire dalla Terra a causa di una barriera innalzata da Galactus, decide di superare la velocit\u00e0 della luce per andare avanti nel tempo, sperando che in futuro questa barriera non esista pi\u00f9.&lt;br&gt;\nRiesce nell'intento, scoprendo tuttavia l'operato di Overlord. Silver Surfer affronta il mostro, ma viene facilmente sconfitto; creduto morto da Overlord, Norrin Radd riesce a fuggire grazie al sacrificio di uno schiavo, ultimo superstite del suo pianeta natale Zenn-La.\nSilver Surfer torna poi indietro nel tempo, distruggendo la macchina che aveva causato l'incidente del padre di Overlord e impedendo quindi la mutazione di questo.\nPoteri e abilit\u00e0.\nIl principale potere di Overlord \u00e8 quello di essere totalmente invulnerabile: nemmeno il Potere Cosmico pu\u00f2 nulla contro di lui; possiede inoltre una forza sovrannaturale e pu\u00f2 emettere raggi distruttivi di potenza comparabile a quelli di Silver Surfer."}
{"id": "2543616", "revid": "715366", "url": "https://it.wikipedia.org/wiki?curid=2543616", "title": "Quartetti per archi n. 7-9 (Beethoven)", "text": "I tre quartetti per archi Rasumovsky (o \"Razumovsky\") op. 59 sono stati composti da Ludwig van Beethoven nel 1805-1806 su commissione del conte Andrej Kirillovi\u010d Razumovskij, ambasciatore russo a Vienna:\nQuesti sono i primi tre lavori di quelli che generalmente sono conosciuti come i quartetti del \"periodo centrale\" della vita compositiva di Beethoven. Completano la serie dei \"quartetti centrali\" l'op. 74 e l'op. 95.\nScrittura.\nBeethoven usa un caratteristico tema russo nei primi due quartetti in onore del principe che li aveva commissionati. Nell'op. 59 n. 1, il tema russo \u00e8 il principale motivo dell'ultimo movimento; nell'op. 59 n. 2 il tema russo \u00e8 nella sezione \"B\" del terzo movimento, lo scherzo (e questo \u00e8 molto simile ad un tema usato anche da Musorgskij nel suo Boris Godunov).\nDiversamente dai precedenti n. 1 e n. 2, nel quartetto op. 59 n. 3 non v'\u00e8, nella partitura, un riferimento esplicito ad un tema russo, ma molti critici nel soggetto del secondo movimento, l'Andantino, distinguono i tratti tipici della musica russa.\nI tre quartetti vennero pubblicati contemporaneamente, in un'unica serie, nel 1808 a Vienna."}
{"id": "2543617", "revid": "287204", "url": "https://it.wikipedia.org/wiki?curid=2543617", "title": "Palai", "text": "Palai, chiamata anche Pala, \u00e8 una suddivisione dell'India, classificata come \"municipality\", di 22.640 abitanti, situata nel distretto di Kottayam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 42' 47 N e 76\u00b0 40' 20 E.\nSociet\u00e0.\nEvoluzione demografica.\nAl censimento del 2001 la popolazione di Palai assommava a 22.640 persone, delle quali 10.988 maschi e 11.652 femmine. I bambini di et\u00e0 inferiore o uguale ai sei anni assommavano a 2.184, dei quali 1.101 maschi e 1.083 femmine. Infine, coloro che erano in grado di saper almeno leggere e scrivere erano 19.531, dei quali 9.489 maschi e 10.042 femmine.\nMonumenti e luoghi d'interesse.\nChiesa di San Tommaso.\n\u00c8 un tipico esempio architettonico delle prime chiese costruite nel Kerala; all'interno si trova un pulpito in legno con base a forma di pesce, l'altare principale riccamente decorato e due cappelle laterali. \u00c8 presente una lastra in pietra con iscrizione in siriaco.\n\u00c8 la chiesa principale della eparchia di Palai."}
{"id": "2543621", "revid": "767487", "url": "https://it.wikipedia.org/wiki?curid=2543621", "title": "Milo\u0161 \u010cech", "text": "Dopo la fine dell'Impero austro-ungarico continu\u00f2 il suo ministero nella neonata Cecoslovacchia, lasciando l'incarico per l'Austria ad Adalbert Schindelar.\nEra fratello minore dello scrittore Svatopluk \u010cech e fratello maggiore della scrittrice e poetessa R\u016f\u017eena \u010cechov\u00e1."}
{"id": "2543623", "revid": "50128185", "url": "https://it.wikipedia.org/wiki?curid=2543623", "title": "Potere Cosmico", "text": ""}
{"id": "2543625", "revid": "844450", "url": "https://it.wikipedia.org/wiki?curid=2543625", "title": "Daphne Blake", "text": "Daphne Anne Blake \u00e8 un personaggio immaginario della serie televisiva d'animazione \"Scooby-Doo\", di Hanna-Barbera.\nDaphne \u00e8 il membro pi\u00f9 esuberante, privo di tatto e attira-guai della \"Mystery Inc.\", ed \u00e8 rappresentata come l'esperta di moda e costante damigella in pericolo del gruppo.\n\u00c8 considerata il personaggio pi\u00f9 popolare della serie dopo Shaggy e Scooby.\nNella versione italiana a darle la voce sono state Paola Quattrini, Emanuela Fallini, Jasmine Laurenti, Domitilla D'Amico, Rossella Acerbo e Stella Musy.\nCaratteristiche del personaggio.\nPersonalit\u00e0.\nDaphne \u00e8 il personaggio in assoluto meno statico della serie, difatti rispetto ai comprimari si \u00e8 molto evoluta nel corso degli anni, dimostrando una personalit\u00e0 sempre pi\u00f9 complessa e aperta a interessi di vario genere. Dipinta originariamente come la stereotipata ragazza ricca, frivola e poco sveglia, l'immaginario collettivo l'ha etichettata in passato come una schizzinosa fanatica della moda e dello shopping, sebbene in realt\u00e0 Daphne non abbia mai mostrato un eccessivo ribrezzo all'imbattersi in ragni, topi o odori sgradevoli durante l'esplorazione di grotte o passaggi segreti, n\u00e9 tanto meno di sgradire i concerti rock o punk rock a cui solitamente si recano gli amici. Oltretutto nonostante i riguardi per i suoi capi e l'ossessione per la stilistica, essa ha dato prova pi\u00f9 volte di non sdegnare l'idea di sporcarsi o bagnarsi qualora la necessit\u00e0 di fuga lo richieda. Nonostante sia contraddistinta da una grande bellezza, il fascino di Daphne raramente influenza i suoi rapporti con gli altri personaggi ed il corso della storia. Daphne diventa nel corso degli anni un personaggio elegante e delicato ma allo stesso tempo sportivo e coraggioso, parimenti aumenta la sua capacit\u00e0 di contribuire alla risoluzione dei casi, applicandosi con successo in complicati ragionamenti di logica che, sebbene non siano al pari di Velma, ne denotano grande intelligenza.\nUna delle gag maggiormente ricorrenti nella serie \u00e8 che Daphne finisca spesso per attirare su di s\u00e9 i pericoli (in originale \u00e8 infatti soprannominata \"Danger-Prone Daphne\", traducibile come: \"l'incline al pericolo Daphne\") e costantemente finisca per essere rapita, legata, imbavagliata o imprigionata, costringendo gli altri membri della gang, Freddy in primis, a doverla soccorrere. Sebbene tale clich\u00e9 sia rimasto invariato, Daphne nel corso degli anni si \u00e8 allontanata sempre di pi\u00f9 dall'essere una \"damigella in pericolo\", reagendo con coraggio ai pericoli che attira come una calamita, dimostrandosi perfettamente capace di provvedere a s\u00e9 stessa ed acquisendo una grande abilit\u00e0 nelle arti marziali. In alcune circostanze, \u00e8 stata addirittura lei a salvare l'intera gang grazie alla versatilit\u00e0 degli accessori nella sua borsetta.\nForse proprio per la sua capacit\u00e0 di cambiare, pur mantenendo i suoi lati tipici, essa \u00e8 tra i personaggi pi\u00f9 amati dai fan di Scooby-Doo.\nAspetto.\nDaphne \u00e8 rappresentata come una ragazza adolescente tra i 16 e i 18 anni, slanciata, affascinante e seducente, con gli occhi neri e folti capelli rossi (tendenti all'arancione) che le scendono fino a met\u00e0 schiena.&lt;br&gt;\nIl suo abbigliamento caratteristico \u00e8 costituito da un vestito corto viola con scarpe abbinate, collant rosa e eventuali accessori, come sciarpa o foulard, verdi.&lt;br&gt;\nPerfettamente in parallelo all'evoluzione caratteriale subita nel corso degli anni, anche il vestiario di Daphne di serie in serie ha subito numerosi mutamenti, pur mantenendosi per\u00f2, sempre su tinte viola, verdi, rosa o lilla.\nFamiglia.\nUn clich\u00e9 narrativo ricorrente di Scooby-Doo mostra i ragazzi ospiti di parenti in localit\u00e0 dove puntualmente si trovano a risolvere qualche mistero; per questo motivo in diverse puntate sono stati mostrati alcuni componenti della famiglia Blake.\nI parenti conosciuti di Daphne sono:\nSituazione sentimentale.\nNon ci sono riferimenti specifici riguardo ai rapporti sentimentali di Daphne, ma l'idea che si afferma e si autoconferma nell'immaginario collettivo dei fan \u00e8 che si tratti della fidanzata di Freddy, o che quantomeno vi sia dell'attrazione tra i due.\nUna prova di tale ipotesi \u00e8 il comportamento dei due con le loro famiglie; essi infatti non si presentano mai ai relativi familiari come sconosciuti, e sono considerati uno parte della famiglia dell'altro. Da ci\u00f2 si possono dedurre tre possibilit\u00e0: la prima \u00e8 che si tratti di amici d'infanzia, la seconda \u00e8 che siano davvero fidanzati e la terza che siano entrambe le cose.\n\u00c8 inoltre possibile notare come i due personaggi non si separino mai l'uno dall'altra e che sia sempre Fred (spesso aiutato da Shaggy e Scooby) a salvarla quando puntualmente viene rapita dal mostro di turno. In parecchi film d'animazione ed episodi televisivi, inoltre, vengono fatte costanti allusioni in merito a tale ipotesi.\nNei primi due lungometraggi dal vivo (\"Scooby-Doo\" e \"Scooby-Doo 2 - Mostri scatenati\") le speculazioni vengono confermate e i due divengono una coppia, inoltre, curiosamente essi sono interpretati da Sarah Michelle Gellar e Freddie Prinze Jr., i quali nella vita reale sono marito e moglie. \nIn \"Scooby-Doo - Mystery, Inc.\" i due sono ufficialmente fidanzati, nonostante all'inizio Fred sembra quasi non accorgersi dei sentimenti della ragazza per poi dopo rendersi conto di quanto \u00e8 importante, anche se la loro relazione \u00e8 osteggiata dalla famiglia di Daphne e ostacolata dal comportamento dello stesso Fred, che, verso la fine della prima stagione, annulla il fidanzamento per cercare i suoi genitori. La loro relazione si ricostruir\u00e0 nella seconda stagione. Bisogna tuttavia ricordare che tale serie non \u00e8 da considerare canonica."}
{"id": "2543626", "revid": "287204", "url": "https://it.wikipedia.org/wiki?curid=2543626", "title": "Palayad", "text": " \nPalayad \u00e8 una suddivisione dell'India, classificata come \"census town\", di 16.462 abitanti, situata nel distretto di Kozhikode, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 47' 40 N e 75\u00b0 28' 05 E.\nSociet\u00e0.\nEvoluzione demografica.\nAl censimento del 2001 la popolazione di Palayad assommava a 16.462 persone, delle quali 8.027 maschi e 8.435 femmine. I bambini di et\u00e0 inferiore o uguale ai sei anni assommavano a 1.578, dei quali 792 maschi e 786 femmine. Infine, coloro che erano in grado di saper almeno leggere e scrivere erano 13.636, dei quali 6.972 maschi e 6.664 femmine."}
{"id": "2543642", "revid": "298229", "url": "https://it.wikipedia.org/wiki?curid=2543642", "title": "DeHart Hubbard", "text": "Biografia.\nFiglio di un autista di Cincinnati, frequent\u00f2 e si diplom\u00f2 alla Walnut Hills High School di Cincinnati, e successivamente si laure\u00f2 con lode presso l'Universit\u00e0 del Michigan, dove fu per tre volte campione nei Giochi universitari (nel 1923 e 1925 nel salto in lungo, nel 1925 nelle 100 iarde).\nAi Giochi olimpici di Parigi del 1924 gareggi\u00f2 nel salto in lungo vincendo la gara con un salto di 7,445 m. Successivamente ha stabilito il record mondiale di salto in lungo con 7,89 m (25 piedi 10 \u00be pollici) a Chicago nel giugno del 1925 ed eguagliato il record mondiale di 9\"6 secondi per le 100 iarde a Cincinnati (Ohio) un anno dopo.\nHubbard pu\u00f2 essere considerato un precursore di Jesse Owens, in quanto nel 1925 fu il primo a detenere contemporaneamente il mondiale del lungo (7,89 m) e, con altri, delle 100 iarde (9\"6).\nHa poi lavorato come consulente per le relazioni etniche nella \"Federal Housing Authority\". Mor\u00ec a Cleveland (Ohio) nel 1976.\nNel 1979 Hubbard fu introdotto postumo nella \"Hall of Honor\" dell'Universit\u00e0 del Michigan."}
{"id": "2543643", "revid": "1543377", "url": "https://it.wikipedia.org/wiki?curid=2543643", "title": "Hips Don't Lie", "text": "Hips Don't Lie \u00e8 un singolo della cantante colombiana Shakira e del rapper haitiano Wyclef Jean, pubblicato il 28 febbraio 2006.\nNel giro di pochi mesi ha scalato le classifiche dei singoli pi\u00f9 venduti in moltissimi paesi del mondo, saldandosi al primo posto in cinquanta nazioni differenti. In Italia \"Hips Don't Lie\" \u00e8 stata al primo posto dei singoli pi\u00f9 venduti in Italia per due settimane consecutive nella primavera 2006, rimanendo nella top 10 per pi\u00f9 di 20 settimane. Il brano si \u00e8 piazzato al 2\u00ba posto dei brani pi\u00f9 venduti in Italia nel 2006, dietro a \"Svegliarsi la mattina\" degli Zero Assoluto e al 2\u00ba posto di quelli pi\u00f9 scaricati nello stesso anno, dietro a \"One\" di Mary J. Blige con gli U2.\nDescrizione.\n\"Hips Don't Lie\" \u00e8 un remake della canzone \"Dance Like This\", commissionato dalla Sony Music per dominare il mercato discografico della stagione 2006 a livello internazionale. \u00c8 contenuta nell'edizione speciale del settimo album in studio di Shakira, \"Oral Fixation Vol. 2\"; il successo mondiale ottenuto dal brano ha fatto decollare le vendite dell'intero album, trainato inizialmente dal singolo \"Don't Bother\". La stessa Shakira ha rivelato, sul suo sito ufficiale, che il brano \u00e8 nato per una casualit\u00e0 mentre si trovava in vacanza, ed ha accettato di produrre la canzone con Jean e di aggiungerla in un secondo tempo all'album \"Oral Fixation Vol. 2\".\nShakira ha eseguito dal vivo il brano insieme a Wyclef Jean prima della finale del Mondiali di calcio Germania 2006 all'Olympiastadion di Berlino la sera del 9 luglio 2006.\nInformazioni sulla canzone.\nMix tra pop latino (che ha portato Shakira alla fama mondiale), e delle influenze caraibiche di Wyclef, con tracce di hip hop e basato su un riff di tromba campionato dalla canzone \"Amores Como El Nuestro\" del cantante Jerry Rivera (peraltro gi\u00e0 contenuto in \"Dance Like This\"), \"Hips Don't Lie\" si \u00e8 rivelata una delle canzoni di maggior successo in assoluto nella storia della musica moderna. Basti pensare che l\"'Oral Fixation Vol. 2\", secondo album in lingua inglese di Shakira, uscito nel 2005, con la riedizione del 28 marzo 2006 balz\u00f2 dal 98\u00ba al 6\u00ba posto nella classifica \"Billboard\" statunitense, uno dei tanti record imbattuti segnati dal pezzo, che si conferm\u00f2 inoltre il pi\u00f9 scaricato in assoluto su Internet, e il secondo maggiore successo discografico planetario.\n\"Hips Don't Lie\", che pure fu eseguito in due popolarissimi show televisivi statunitensi, non ebbe una grande campagna promozionale, ma si \u00e8 guadagnato il successo grazie soprattutto alle radio, che lo trasmisero frequentemente, da fare passare il pezzo dall'84\u00ba piazzamento di debutto nella \"Billboard\" Hot 100, al 9\u00ba posto. In seguito e non prima di questi risultati, \"Hips Don't Lie\" cominci\u00f2 ad essere cantata nei programmi pi\u00f9 celebri della tv degli USA, come \"American Idol\", guadagnandosi definitivamente il titolo di tormentone dell'estate 2006, consacrato altres\u00ec dal successo riscosso dal video, dai numerosi riconoscimenti insigniti a Shakira e Wyclef ma soprattutto dall'estremo livello di popolarit\u00e0 raggiunto dalla canzone, che batt\u00e9 ogni record come brano pi\u00f9 scaricato perfino su iTunes.\nRiferimenti.\nLa frase presente nel testo del brano \"Mira en Barranquilla se baila as\u00ec, say it!\" (\"Guarda, a Barranquilla si balla cos\u00ec, dillo!\") \u00e8 un riferimento al carnevale della citt\u00e0 di Barranquilla, citt\u00e0 natale di Shakira, in Colombia.\nVideo musicale.\nIl video musicale \u00e8 stato girato negli studi californiani di Los Angeles da Sophie Muller in seguito al grande successo conseguito nelle radio di tutto il mondo dalla canzone, rappresenta il coloratissimo carnevale di Barranquilla, la citt\u00e0 colombiana che ha dato i natali alla stessa Shakira, e dove si festeggia un carnevale abbastanza rinomato e implicitamente citato nel pezzo stesso con la frase \"Mira en Barranquilla se baila as\u00ec\" (Guarda, a Barranquilla si balla cos\u00ec).\nShakira, che si presenta vestita in vari modi come se si sdoppiasse, \u00e8 prodiga nel video degli ancheggiamenti che l'hanno resa famosa anche come show girl e cui allude il titolo stesso della canzone, che tradotto significa proprio \"I fianchi non mentono\".\nIl video ha ottenuto la certificazione Vevo e ad oggi conta pi\u00f9 di 1 miliardo di visualizzazioni.\nSuccesso commerciale.\n\"Hips Don't Lie\" \u00e8 entrato nelle top ten di quasi tutto il mondo, imponendosi al primo posto in classifica in oltre 55 Paesi. La canzone ha inoltre fatto registrare vendite da record dando un'impressionante spinta al successo alla riedizione dell'album \"Oral Fixation Vol. 2\". Inoltre Yahoo ha stilato una lista dei singoli pi\u00f9 venduti e scaricati degli ultimi dieci anni (2000 - 2010), e \"Hips Don't Lie\" compare al primo posto, superando artisti come Madonna, Katy Perry, Lady Gaga, Pink, Rihanna, Britney Spears ed Eminem e vendendo oltre 16.000.000 di copie nel mondo.\nNei primi sei mesi del 2012, ha venduto negli Stati Uniti 116.000 copie, e dal 2013 ad oggi ha venduto altre 300.000 copie."}
{"id": "2543651", "revid": "1656773", "url": "https://it.wikipedia.org/wiki?curid=2543651", "title": "Giannicol\u00f2 Conti", "text": "Biografia.\nGiannicol\u00f2 Conti (indicato anche col nome di Giovanni Nicola Conti di Poli) nacque nel 1617 a Poli, Roma. La sua famiglia aveva gi\u00e0 dato alla Chiesa eminenti personaggi tra cui diversi pontefici quali Innocenzo III, Gregorio IX e Alessandro IV. Fu zio di papa Innocenzo XIII e del cardinale Bernardo Maria Conti (1721) ed era anche nipote del cardinale Carlo Conti (1604).\nDestinato sin dalla giovent\u00f9 alla carriera ecclesiastica, godendo anche di una posizione parentale rinomata, divenne prelato pontificio e commissario delle armi per le legazioni di Bologna, Ferrara e Ravenna. Presidente della Marche, venne prescelto quale referendario dei tribunali della Segnatura Apostolica (1652). Divenuto vicelegato ad Avignone (1655-1659), divenne governatore di Roma dal 20 novembre 1662 sino al 15 febbraio 1666.\nCreato cardinale, venne in un primo tempo riservato \"in pectore\" nel concistoro del 14 gennaio 1664 e successivamente pubblicato nel concistoro del 15 febbraio 1666, ricevendo la porpora cardinalizia ed il titolo di Santa Maria in Traspontina il 15 marzo di quello stesso anno.\nFu eletto vescovo di Ancona e Umana il 29 marzo 1666. Opt\u00f2 quindi per l'ordine dei cardinali-vescovi, scegliendo la sede suburbicaria di Sabina l'8 agosto 1691, pur mantenendo l'amministrazione della sede di Ancona.\nMor\u00ec il 20 gennaio 1698 ad Ancona. La sua salma venne esposta e sepolta successivamente nella cattedrale della citt\u00e0 marchigiana.\nConclavi.\nGiannicol\u00f2 Conti partecip\u00f2 a cinque conclavi: a quello del\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2543652", "revid": "144796", "url": "https://it.wikipedia.org/wiki?curid=2543652", "title": "Giovanni Nicola Conti di Poli", "text": ""}
{"id": "2543664", "revid": "219110", "url": "https://it.wikipedia.org/wiki?curid=2543664", "title": "Chris Willis", "text": "Carriera.\nRiceve la fama e l'attenzione internazionale grazie alle sue collaborazioni con il dj house David Guetta.\nOriginariamente cantante gospel, ha contribuito nell'album pop-classico \"Handel's Messiah - A soulful celebration\" nel 1993, cantando una versione moderna di \"Every Walley Shall be exalted\". Nella met\u00e0 degli anni novanta, Chris lavora come corista nel tour di Twila Paris. Nel 1996 rilascia il suo omonimo album di debutto, per il quale ha ricevuto una nomination ai Nashville Music Awards come miglior album R&amp;B dell'anno. In quell'anno ha anche aperto alcune date del tour di Mark Lowr. Il tour ha generato un album, che ha vinto un GMA Done Award nel 1998 per l'evento speciale Album Dell'Anno.\nDopo l'incontro con il dj house David Guetta durante una visita a Parigi, Willis collabora alla scrittura della maggior parte delle parti vocali dell'album di debutto di Guetta, \"Just a Little More Love\", inclusa l'omonima hit.\nAlla fine del 2010 ha realizzato il suo singolo da solista \"Louder (Put Your Hands Up)\" e l'ha reso disponibile su iTunes dal 12 ottobre 2010.\nChris Willis risiede ad Atlanta, Georgia.\nI suoi generi musicali includono gospel, disco, pop rock, R&amp;B e pop."}
{"id": "2543676", "revid": "404449", "url": "https://it.wikipedia.org/wiki?curid=2543676", "title": "Antonio Bichi", "text": "Biografia.\nAntonio Bichi nacque il 30 marzo 1614 a Siena, figlio di Firmano Bichi ed Onorata Mignanelli, sorella uterina di papa Alessandro VII (regnante dal 1655-1667; Onorata era infatti figlia di Antonio Mignanelli e di Laura Marsili, la quale, rimasta vedova, spos\u00f2 in seconde nozze Flavio Chigi da cui ebbe, fra gli altri, Fabio Chigi, il futuro pontefice). Il fratello minore Pier Maria fu vescovo di Todi e di Sovana. Altri cardinali appartenenti a questa casata furono Metello Bichi (1611), Alessandro Bichi (1633), Carlo Bichi (1690) e Vincenzo Bichi (1731).\nEgli intraprese i propri studi all'Universit\u00e0 di Siena ove consegu\u00ec la laurea e divenne professore in legge. Chiamato a Roma come uditore dello zio cardinale Fabio Chigi, lo accompagn\u00f2 nella sua nunziatura straordinaria a Colonia, divenendo dopo questa esperienza egli stesso Internunzio in Borgogna, ottenendo in questa missione apostolica l'obbedienza del Duca Carlo IV di Lorena verso il pontefice. Dopo questo successo divenne Internunzio nelle Fiandre (1642-1652).\nEletto quindi vescovo di Montalcino l'11 dicembre 1652, venne consacrato e successivamente trasferito alla sede vescovile di Osimo il 6 marzo 1656.\nDallo zio, divenuto pontefice col nome di Alessandro VII, fu creato cardinale e riservato \"in pectore\" nel concistoro del 9 aprile 1657 e successivamente venne reso pubblico il 10 novembre 1659, ricevendo la porpora ed il titolo di Sant'Agostino il 1\u00ba dicembre di quello stesso anno. Nominato Legato ad Urbino (17 aprile 1662-1667), prese parte al conclave del 1667 che elesse a pontefice Clemente IX. Opt\u00f2 quindi per il titolo di Santa Maria degli Angeli dal 14 novembre 1667 e prese nuovamente parte al conclave del 1669-1670, che elesse Clemente X. Prese poi parte al conclave del 1676 che elesse Innocenzo XI. Opt\u00f2 quindi per l'ordine dei cardinali-vescovi ottenendo la sede suburbicaria di Palestrina, pur mantenendo il possesso della sede episcopale di Osimo (3 marzo 1687). Partecip\u00f2 al conclave del 1689, ma non a quello del 1691.\nMor\u00ec il 21 febbraio 1691 alle 11 pomeridiane ad Osimo, durante un periodo di sede vacante. La sua salma venne esposta e poi sepolta nella cattedrale di Osimo. La notizia della sua morte raggiunse il conclave il 25 febbraio 1691, dopo la votazione della mattina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2543677", "revid": "2170460", "url": "https://it.wikipedia.org/wiki?curid=2543677", "title": "ProSieben", "text": "ProSieben (nota anche come Pro7) \u00e8 un'emittente televisiva privata tedesca.Gi\u00e0 attiva negli anni \u201990 ha usufruito dell\u2019appoggio e delle strutture di altre emittenti televisive europee di minore diffusione, utilizzando altre denominazioni e loghi.\nL'emittente \u00e8 generalista e offre vari programmi come film e serie televisive, ma anche programmi di intrattenimento, variet\u00e0, e informazione.&lt;br &gt;\nNel 2000 ProSieben si \u00e8 unita a Sat.1, kabel eins e N24, formando il gruppo ProSiebenSat.1 Media AG.\nProSieben viene ricevuto anche in Austria e Svizzera, ma non pi\u00f9 in Alto Adige, contrariamente a tutte le altre emittenti tedesche che sono normalmente ricevute, pur avendo acquistato alcune emittenti televisive gi\u00e0 attive proprio in questa regione, come la gi\u00e0 nota emittente \"Sender Meran\" di Naturno, dove ha sostituito del tutto la programmazione, acquistandone anche varie trasmissioni.\nProsieben ha anche un sito dove si possono vedere i programmi in replica e in diretta, ma tale servizio non \u00e8 disponibile in Italia."}
{"id": "2543683", "revid": "599013", "url": "https://it.wikipedia.org/wiki?curid=2543683", "title": "Manlio Lupinacci", "text": "Biografia.\nNacque a Roma da Alessandro Lupinacci e da Elisabetta Accinni, entrambi di origine meridionale. Laureato in legge, nel 1930 vinse il concorso per la carica di bibliotecario di Palazzo Madama, sede del Senato. Mantenne l'incarico fino a tutto il 1944.\nNegli anni dell'anteguerra fu collaboratore fisso del settimanale \u00abOggi\u00bb di Arrigo Benedetti (1939-1941): fu sua la firma dell'editoriale nel N. 1, uscito il 3 giugno 1939.\nScrisse di storia sul quindicinale \u00abPrimato\u00bb, rivista fondata a Roma nel 1940.\nDopo la caduta del fascismo (luglio 1943), approd\u00f2 al giornalismo politico. Liberale di parte monarchica, divenne membro della direzione clandestina del Partito Liberale Italiano tra il 1943 ed il 1945, arrivando subito dopo la guerra ad occuparne anche posti di rilievo. Nel 1945 assunse la direzione di due nuovi quotidiani: \u00abIl Secolo XX\u00bb di Roma (1945-1946) e il partenopeo \u00abIl Giornale\u00bb (1945-1946). Successivamente pass\u00f2 alla condirezione di \u00abRisorgimento Liberale\u00bb, quotidiano del P.L.I. Nel 1948 ne fu direttore responsabile. Divenne una delle personalit\u00e0 di spicco del polo moderato dell'informazione nazionale.\nConosciuto ed amato per la sua penna pungente ma fine, Lupinacci scrisse anche per il \u00abCorriere della Sera\u00bb (Milano), e per \u00abIl Giornale d'Italia\u00bb (Roma). Acuto polemista, la sua figura resta viva per la celeberrima esortazione indirizzata al deputato Enrico De Nicola, roso dal dubbio sulla sua candidatura al Quirinale. Dalle pagine del \u00abGiornale d'Italia\u00bb usc\u00ec infatti con un personalissimo: \"Onorevole De Nicola, decida di decidere se accetta di accettare\", che fotografava perfettamente la figura dell'avvocato napoletano.\nPubblicazioni.\nDi formazione liberale, si considerava un ammiratore della Francia borghese del XIX secolo e dell'Italia post-unitaria. Lupinacci ha pubblicato \"Il sogno della Duchessa di Berry\" (biografia romanzata uscita nel 1937) e \"La regina Margherita\" (1941).\nVita privata.\nNel 1930 si spos\u00f2 con Josette Cattaui-de Menasce; la coppia ebbe due figlie."}
{"id": "2543686", "revid": "386574", "url": "https://it.wikipedia.org/wiki?curid=2543686", "title": "Norrin Radd", "text": ""}
{"id": "2543687", "revid": "599013", "url": "https://it.wikipedia.org/wiki?curid=2543687", "title": "Alberto Loddo", "text": "Buon \"cacciatore di tappe\", ha vinto corse in America, Asia, Medio Oriente ed Europa, ma non \u00e8 riuscito ad aggiudicarsi frazioni dei Grandi Giri.\nCarriera.\nOriginario di Capoterra, in provincia di Cagliari, a sedici anni si trasferisce in Lombardia per gareggiare. Tra i dilettanti Under-23 corre per quattro stagioni con la brianzola Zoccorinese, ottenendo diversi successi tra cui quelli nel 2001 alla Coppa San Geo, al Trofeo Franco Balestra e al Gran Premio della Liberazione.\nDiventa professionista nel 2002 con la Lampre e coglie subito una vittoria nella quarta tappa del Tour of Qatar. L'anno successivo vince un'altra tappa e la classifica generale della stessa corsa. Dopo una stagione alla Saunier Duval-Prodir senza grandi soddisfazioni, nel 2005 decide di lasciare il professionismo e gareggiare solo come dilettante, tra le file della Bottoli-Artoni-Zoccorinese, e contemporaneamente lavora nell'impresa di demolizioni del suocero.\nRitorna tra i professionisti nel 2006 con la Selle Italia-Diquigiovanni di Gianni Savio: in due anni con la nuova formazione ottiene quattordici successi, sei nel 2006 e otto nel 2007, soprattutto tra Spagna, Malesia, Cile e Venezuela. Nel 2008 passa alla Tinkoff Credit Systems. Nel 2009 torna quindi alla Diquigiovanni-Androni di Savio, ma perde parte della stagione per un infortunio e conseguente operazione. Nel 2010, sempre alla Diquigiovanni-Androni, vince due tappe al Tour de San Luis in Argentina battendo in entrambe le occasioni Danilo Napolitano; riesce poi a superare in volata Alessandro Petacchi e a vincere una frazione al Giro di Sardegna. A fine stagione lascia il professionismo."}
{"id": "2543691", "revid": "146092", "url": "https://it.wikipedia.org/wiki?curid=2543691", "title": "Chiesa di Santa Maria della Consolazione (Napoli)", "text": ""}
{"id": "2543694", "revid": "321317", "url": "https://it.wikipedia.org/wiki?curid=2543694", "title": "Edward Pursino", "text": ""}
{"id": "2543702", "revid": "120806248", "url": "https://it.wikipedia.org/wiki?curid=2543702", "title": "Cornelius Diependaal", "text": "Figlio di Adelbertus Diependaal e Agatha Bruinenberg, dal 1\u00ba settembre 1843, frequent\u00f2 il seminario di Amersfoort. Fu ordinato presbitero il 7 marzo 1857 dal vescovo di Haarlem, Henricus van Buul. Si occup\u00f2 delle parrocchie di Den Helder (1860-1875) e Schiedam (1875-1893).\nIl Capitolo Metropolitano di Utrecht lo elesse arcivescovo il 5 febbraio 1874, ma egli respinse questa nomina il 18 febbraio seguente.\nIl 30 giugno 1875 fu nominato Vescovo di Deventer e il 17 novembre 1875 fu consacrato a Rotterdam, da Johannes Heykamp, avendo come co-consacratori i vescovi Casparus Johannes Rinkel e Joseph Hubert Reinkens. Nel settembre 1880 divenne Canonico del Capitolo Metropolitano, e il 18 febbraio 1884 Decano per Schieland e l'Olanda meridionale.\nIl 24 settembre 1889 fu uno dei firmatari della Dichiarazione di Utrecht.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA"}
{"id": "2543704", "revid": "729019", "url": "https://it.wikipedia.org/wiki?curid=2543704", "title": "XM25", "text": "L'XM25 era un lanciagranate sperimentale a munizionamento \"Airburst\" derivato dall'OICW XM29.\nNel suo periodo di impiego in Afghanistan si \u00e8 rivelata un'arma estremamente risolutiva, riuscendo a stanare il nemico in pochi minuti e senza mai mettere a rischio i soldati coinvolti nelle operazioni. La sua efficacia gli ha fatto guadagnare il nome di \"the punisher\" fra le truppe ma una serie di problematiche economiche e legali ha posto fine alla produzione e all'utilizzo di questo lanciagranate.\nCaratteristiche.\nSpara granate da 25\u00a0mm che esplodono a mezz'aria o in prossimit\u00e0 del bersaglio: un telemetro laser presente nella centralina di tiro posta su quest'arma determina la distanza del bersaglio; l'utente pu\u00f2 aggiustare manualmente la distanza, fino a tre metri in pi\u00f9 o in meno; l'arma trasmette quindi automaticamente la distanza dal bersaglio alla granata; la distanza in cui scoppier\u00e0 la granata verr\u00e0 determinata dal numero di rotazioni a spirale che far\u00e0 dopo essere stata sparata. Queste caratteristiche rendono l'XM25 3 volte pi\u00f9 efficace dei lanciagranate tradizionali, soprattutto nel compito di colpire bersagli che si trovano dietro coperture o dentro una trincea, mentre le caratteristiche termobariche del munizionamento di quest'arma la rendono perfetta per colpire all'interno di spazi chiusi come case o bunker provocando gravi danni a chi vi \u00e8 dentro.\nIl costo dell'arma era elevato, aggirandosi sui 49.000 dollari a pezzo, mentre a produzione avviata si stim\u00f2 potesse scendere a 35.000 a pezzo.\nIl sistema era sviluppato da Heckler &amp; Koch e Alliant Techsystems."}
{"id": "2543707", "revid": "1543377", "url": "https://it.wikipedia.org/wiki?curid=2543707", "title": "Check List Luanda Pop", "text": "Check List Luanda Pop \u00e8 una mostra d'arte contemporanea, a cura di Fernando Alvim e Simon Njami, che ha presentato, a seguito di un concorso indetto dal direttore Robert Storr, l'arte contemporanea africana all'interno della 52\u00ba Esposizione Internazionale d'Arte di Venezia nel 2007 (10/06-21/11/2007).\nLa mostra \u00e8 stata definita dalla stampa il Padiglione africano della Biennale di Venezia e ha presentato opere in larga parte provenienti dalla Fondazione Sindika Dokolo.\nL'Africa a Venezia.\nCon il progetto \"Check List Luanda Pop\" nel 2007, un Padiglione Africano fa nuovamente la sua comparsa nella storia della Biennale di arti visive di Venezia. Sebbene la comunicazione ufficiale della mostra abbia salutato l'evento come il primo ingresso dell'arte africana nella lista dei padiglioni, la prima volta dell'Africa nella cornice dell'Esposizione Internazionale d'Arte risale al 1922, quando grazie anche alle scelte audaci del segretario generale Vittorio Pica, viene introdotta una mostra di scultura di artisti africani.\nLa vera novit\u00e0 di questa partecipazione \u00e8 stata rappresentata piuttosto dalla modalit\u00e0 con cui il Padiglione Africano \u00e8 stato costituito. Robert Storr, il curatore designato per la 52\u00aa edizione della Biennale, ha infatti previsto un concorso per selezionare il progetto di arte africana che avrebbe potuto fregiarsi del titolo vero e proprio di Padiglione Africano, da inserire, all'interno del percorso espositivo della mostra internazionale, nelle Corderie dell'Arsenale. L'obiettivo di Storr, e del panel appositamente costituito \u2013 composto dagli esperti Meskerem Assegued, Ekow Eshun, Lyle Ashton Harris, Kellie Jones e Bisi Silva \u2013, con la scelta del progetto di Alvim e Njami legato alla Collezione Sinidika Dokolo, \u00e8 stato quello di proporre \"una informata e specifica prospettiva sul contemporaneo nel continente africano e nella diaspora africana\", attraverso un progetto ed una collezione ritenuti \"un importante segnale di impegno a sostegno dell'arte in tutto il continente africano\".\nMa nonostante la democraticit\u00e0 del metodo scelto, una forte criticit\u00e0 \u00e8 stata sollevata subito verso questa dinamica operativa: o meglio, nei confronti della non presa in considerazione del gi\u00e0 operante \"Forum for African Arts\", un organo dedicato alla rappresentativit\u00e0 del continente africano nei grandi eventi espositivi internazionali, nato nel 2000 all'interno della Biennale di Dakar, a seguito di un incontro di Salah Hassan, Okwui Enwezor e Olu Oguibe con Harald Szeemann. Da quel momento le rappresentanze africane riconosciute nel corpus della Biennale di Venezia, seppure esterne al meccanismo dei padiglioni, furono due: una del 2001 (nella Biennale curata proprio da Szeemann) e l'altra nel 2003; entrambe organizzate dal Forum presieduto da Hassan, Enwezor e Oguibe. Per quello che avrebbe dovuto essere il terzo episodio del Forum, si era parlato di \"PostAfricanism\", un progetto di Chika Okeke-Agulu (artista, critico e curatore indipendente), che venne per\u00f2 accantonato, per problemi di salute dell'autore, poco prima dell'uscita del bando ufficiale nell'agosto 2006. \nLa mossa di Storr venne subito contestata a mezzo lettera, in forma privata, da Enwezor e Hassan; di ci\u00f2 si ha notizia poich\u00e9 il terzo membro del Forum, Oguibe, produsse a sua volta una lettera, pubblicata nel forum dell'Africa South Art Initiative, in aperto contrasto con i colleghi, dove commentava positivamente la direzione intrapresa da Storr, verso un'apertura alla scena africana contemporanea da parte della platea internazionale di Venezia."}
{"id": "2543710", "revid": "287204", "url": "https://it.wikipedia.org/wiki?curid=2543710", "title": "Fuckparade", "text": " Fuckparade \u00e8 una manifestazione di musica techno estiva che si tiene a Berlino ogni anno. L'evento \u00e8 nato in seguito all'esclusione della musica gabber e la commercializzazione della Loveparade. A partire dal 2001, l'evento ha avuto alcuni problemi con le autorit\u00e0, ma nel 2007 il tribunale amministrativo federale della Germania ha stabilito che l'evento risponde esattamente alla definizione di \"dimostrazione\".\nUn meme nato in internet chiamato \"Techno Viking\" vede protagonista un personaggio dall'identit\u00e0 ignota, che indossa un ciondolo a forma di Martello di Thor che danza alla Fuckparade del 2000."}
{"id": "2543711", "revid": "287204", "url": "https://it.wikipedia.org/wiki?curid=2543711", "title": "Hector Moreno", "text": ""}
{"id": "2543713", "revid": "284332", "url": "https://it.wikipedia.org/wiki?curid=2543713", "title": "C. P. E. Bach", "text": ""}
{"id": "2543714", "revid": "175425", "url": "https://it.wikipedia.org/wiki?curid=2543714", "title": "Badge of Honour FIFA", "text": ""}
{"id": "2543719", "revid": "339392", "url": "https://it.wikipedia.org/wiki?curid=2543719", "title": "Fermata di Giugliano", "text": ""}
{"id": "2543721", "revid": "46291", "url": "https://it.wikipedia.org/wiki?curid=2543721", "title": "Calla palustris", "text": "La calla di palude o calla palustre (Calla palustris ) \u00e8 una pianta perenne acquatica appartenente alla famiglia Araceae. \u00c8 l'unica specie nota del genere Calla .\nQuesta specie non va confusa con quelle appartenenti al genere \"Zantedeschia\", comunemente note in italiano col nome di Calla.\nDistribuzione e habitat.\nSpecie a distribuzione olartica, \u00e8 presente dall'Europa al Giappone, dall'America subartica fino agli Stati Uniti settentrionali e orientali.\nTassonomia.\nIl genere \"Calla\" veniva collocato in passato in una sottofamiglia a s\u00e8 stante (Calloideae). Attualmente \u00e8 inquadrato all'interno della sottofamiglia Aroideae, come unico genere della trib\u00f9 Calleae.\nSinonimi.\nSono stati riportati i seguenti sinonimi:"}
{"id": "2543724", "revid": "81304439", "url": "https://it.wikipedia.org/wiki?curid=2543724", "title": "Permeanza", "text": "La permeanza \u00e8 una grandezza fisica che indica l'attitudine di un materiale al passaggio di materia o energia attraverso il materiale stesso.\nMagnetostatica.\nIn magnetostatica, la permeanza misura il rapporto tra il flusso che scorre all'interno di un ramo di un circuito magnetico e la forza magnetomotrice in tale circuito. \u00c8 l'inverso della riluttanza, indicata la lettera R in corsivo maiuscolo formula_1,\ne si indica con la P in corsivo maiuscolo formula_3.\nCalcolo della permeanza.\nLa permeanza si definisce tramite la seguente equazione (forma alternativa della Legge di Hopkinson):\ndove:\nDefinizione alternativa.\nUna definizione alternativa, che si pu\u00f2 interpretare come l'equivalente magnetico della conduttanza elettrica, \u00e8:\ndove:\nSerie e parallelo di permeanze.\nIn analogia a quanto vale per la conduttanza nei circuiti elettrici, se le permeanze sono disposte in parallelo si ha:\nmentre se sono in serie si ha:\nUnit\u00e0 di misura.\nNel SI l'unit\u00e0 di misura della permeanza \u00e8 l'Henry (simbolo H). Bench\u00e9 sia la stessa dell'induttanza, le due grandezze non sono equivalenti."}
{"id": "2543732", "revid": "339392", "url": "https://it.wikipedia.org/wiki?curid=2543732", "title": "I quaderni postumi del Circolo Pickwick", "text": ""}
{"id": "2543733", "revid": "339392", "url": "https://it.wikipedia.org/wiki?curid=2543733", "title": "The Posthumous Papers of the Pickwick Club", "text": ""}
{"id": "2543734", "revid": "287204", "url": "https://it.wikipedia.org/wiki?curid=2543734", "title": "Lucio Urtubia", "text": "Divenne famoso per le sue pratiche politiche di espropriazione. A volte comparato a Robin Hood, Urtubia rapin\u00f2 banche tra gli anni sessanta e settanta. Con le parole di Albert Boadella, \u00abLucio \u00e8 Quijote che non combatte contro i mulini a vento ma contro veri giganti\u00bb.\nBiografia.\nLucio Urtubia nacque a Cascante, quinto figlio di una famiglia molto povera. Era figlio di un carlista che abbracci\u00f2 l'ideologia comunista nel periodo in cui era stato imprigionato.\nArruolato per il servizio militare, Lucio Urtubia insieme ai suoi commilitoni saccheggi\u00f2 un magazzino appartenente alla loro compagnia e insieme disertarono, riparando in Francia nel 1954. A Parigi inizi\u00f2 a lavorare come muratore, un'occupazione che avrebbe poi continuato per tutta la sua vita. \"Cos\u00ec, da clandestino perfetto, muratore di giorno, falsario di notte, Lucio Urtubia realizza e smercia \"traveller's cheque\" contraffatti per pi\u00f9 di 20 milioni di dollari senza tenerne uno per s\u00e9. Soldi per aiutare i combattenti contro Franco.\". Si un\u00ec ai Giovani Libertari della Federazione Anarchica, diventando amico di Andr\u00e9 Breton e Albert Camus."}
{"id": "2543735", "revid": "641453", "url": "https://it.wikipedia.org/wiki?curid=2543735", "title": "Energia eolica", "text": "L'energia eolica \u00e8 l'energia del vento, cio\u00e8 l'energia cinetica di una massa d'aria in movimento. \u00c8 una fonte di energia alternativa a quella prodotta dalla combustione dei combustibili fossili, rinnovabile e a sostegno dell'economia , pulita, che non produce emissioni di alcun tipo di gas serra durante il funzionamento e richiede una superficie di terra vasta, gli effetti sull'ambiente sono solitamente meno problematici rispetto a quelli provenienti da altre fonti di energia, ed \u00e8 possibile sfruttarla grazie all'utilizzo di aerogeneratori che producono energia elettrica, pompe eoliche per la movimentazione di acqua, tramite mulini a vento che producono energia meccanica per macinare cereali o altri materiali o vele per il movimento di veicoli aerei o acquatici (deltaplano, barca a vela, windsurf, ecc.).\n\u00c8 una fonte mediamente stabile di anno in anno, ma con una variazione significativa su scale di tempo pi\u00f9 brevi: l'intermittenza del vento crea raramente problemi quando essa viene utilizzata per fornire fino al 20% della domanda totale di energia elettrica, ma se la richiesta \u00e8 superiore vi \u00e8 necessit\u00e0 di particolari accorgimenti alla rete di distribuzione e una capacit\u00e0 di produzione convenzionale. Alcuni metodi per la gestione della potenza prodotta, come quello di possedere sistemi di stoccaggio (come stazioni di pompaggio), turbine geograficamente distribuite, fonti alternative, accordi di esportazione e importazione di energia per aree limitrofe o la riduzione della domanda quando la produzione eolica \u00e8 bassa, possono ridurre notevolmente questi problemi.\nInoltre, le previsioni del tempo consentono alla rete elettrica di essere preparata tempestivamente a seconda delle variazioni previste nella produzione.\nGrandi parchi eolici sono costituiti da centinaia di singoli aerogeneratori collegati alla rete di trasmissione di energia elettrica. L'eolico \"off-shore\" \u00e8 pi\u00f9 stabile, fornisce pi\u00f9 energia e possiede un minor impatto visivo, tuttavia i costi di realizzazione e manutenzione sono notevolmente pi\u00f9 alti. Piccoli impianti eolici on-shore forniscono elettricit\u00e0 a luoghi isolati. Le societ\u00e0 elettriche acquistano sempre di pi\u00f9 elettricit\u00e0 in eccesso prodotta da piccoli aerogeneratori domestici.\nIl paese a pi\u00f9 alta generazione eolica \u00e8 la Danimarca, in cui il 43,4% del consumo elettrico derivava dal vento nel 2017. Sono almeno 83 gli altri paesi del mondo che utilizzano regolarmente l'energia eolica per il fabbisogno elettrico. Nel 2018 la capacit\u00e0 di generazione elettrica eolica installata nel mondo \u00e8 aumentata del 9,6%, fino a 591\u00a0GW. Nel 2017 la produzione annuale di energia eolica \u00e8 cresciuta del 17%, fino a coprire il 4,4% del fabbisogno elettrico planetario (nel 2010 era il 2,5%), fornendo l'11,6% dell'energia elettrica nell'Unione europea.\nStoria.\nPer migliaia di anni, barche a vela e velieri hanno utilizzato l'energia eolica mentre gli architetti hanno usato la ventilazione naturale negli edifici fin dai tempi antichi. L'uso del vento per fornire energia meccanica \u00e8 tuttavia iniziato un po' pi\u00f9 avanti nella storia. La ruota a vento progettata dall'ingegnere greco Erone di Alessandria nel I secolo \u00e8 il primo esempio noto di utilizzo dell'energia eolica per alimentare una macchina.\nI primi mulini a vento furono in uso in Iran almeno dal IX secolo e forse gi\u00e0 dal VII secolo. L'impiego di mulini a vento si diffuse subito dopo in tutto il Medio Oriente e nell'Asia centrale e pi\u00f9 tardi anche in Cina e in India. Si ha notizia che, a partire dal 1000, i mulini a vento furono utilizzati, sia in Cina che in Sicilia per pompare acqua di mare per estrarre il sale. A partire dal 1180 furono ampiamente utilizzati in Europa nord-occidentale per macinare la farina, mentre le pompe a vento furono utilizzate per drenare i terreni per favorire l'agricoltura e per l'edilizia.\nI primi immigrati nel Nuovo Mondo portarono con loro queste tecnologie.\nL'energia eolica veniva sfruttata per trasportare acqua o per muovere macine e triturare i cereali, in particolare in Paesi Bassi era utilizzata per pompare l'acqua dei \"polder\" (che sono delle parti di terra sotto il livello del mare), migliorando notevolmente il drenaggio dopo la costruzione delle dighe. I mulini olandesi erano i pi\u00f9 grandi del tempo, divennero e rimasero il simbolo della nazione. Questi mulini erano formati da telai in legno sui quali era fissata la tela che formava cos\u00ec delle vele spinte in rotazione dal vento; l'asse di rotazione era orizzontale, come per quasi tutti i mulini europei (i mulini cinesi avevano invece, in genere, asse di rotazione verticale).\nNegli Stati Uniti, lo sviluppo delle pompe a vento fu il fattore principale che permise la coltivazione e l'allevamento in vaste aree altrimenti prive di acqua facilmente accessibile. Queste pompe contribuirono inoltre all'espansione della rete ferroviaria mondiale, grazie ai sistemi di pompaggio dai pozzi necessari per fornire l'indispensabile acqua per le locomotive a vapore. La turbina eolica a pi\u00f9 pale posizionata in cima a una torre in legno o in acciaio, fu per oltre un secolo una presenza fissa nei panorami dell'America rurale.\nNel 1881, Lord Kelvin propose di usare l'energia eolica quando \"il carbone fosse finito\". Nello stesso periodo fu proposto anche lo sfruttamento dell'energia solare.\nI primi sfruttamenti per generare potenza elettrica.\nNel luglio 1887 il professore James Blyth, un accademico scozzese, costru\u00ec una turbina eolica nel giardino della sua casa delle vacanze a Marykirk e utilizz\u00f2 l'energia elettrica prodotta per ricaricare gli accumulatori che alimentavano le luci nel suo \"cottage\". Nel 1891 i suoi esperimenti portarono alla formalizzazione di un brevetto. Durante l'inverno del 1887-1888 l'inventore statunitense Charles F. Brush produsse energia elettrica utilizzando un generatore alimentato dal vento che forn\u00ec la sua casa e il suo laboratorio fino al 1900. Nel 1890 lo scienziato e inventore danese Poul la Cour costru\u00ec turbine eoliche per produrre energia elettrica, che venne poi utilizzata per la produzione di idrogeno e ossigeno per elettrolisi. La Cour fu il primo a capire che realizzare turbine veloci con meno pale era la soluzione pi\u00f9 efficiente nella produzione di energia elettrica. Nel 1904 fond\u00f2 la \"Society of Wind Electricians\".\nVerso la met\u00e0 degli anni venti alcune aziende come la \"Parris-Dunn\" e la \"Jacobs Wind-electric\" realizzarono turbine tra gli 1 e i 3 kilowatt che trovarono una larga diffusione nelle grandi pianure dell'Ovest degli Stati Uniti. Tuttavia, a partire dagli anni 1940 la domanda sempre crescente di potenza elettrica e la diffusione di una rete di distribuzione pi\u00f9 capillare, rese questi piccoli generatori obsoleti.\nNel 1931, George Darrieus, un ingegnere aeronautico francese, ottenne il brevetto per la turbina eolica Darrieus che utilizzava profili alari per generare la rotazione e a Jalta, in Unione Sovietica, fu installato un prototipo da 100\u00a0kW di generatore eolico orizzontale. Nel 1956 Johannes Juul, un ex studente di La Cour, realizz\u00f2 una turbina da 200\u00a0kW a tre pale a Gedser in Danimarca. Questo progetto influenz\u00f2 il design di molte turbine successive.\nNel 1975 il Dipartimento dell'Energia degli Stati Uniti d'America ha finanziato un progetto per sviluppare turbine eoliche a grande scala. Il progetto si \u00e8 concretizzato con la realizzazione di tredici turbine sperimentali da parte della NASA che hanno aperto la strada per gran parte della tecnologia utilizzata oggi. Da allora, le turbine hanno aumentato notevolmente le loro dimensioni con la Enercon E-126 in grado di erogare fino a 7,5 megawatt (MW).\nLimitatamente all'uso dell'energia eolica come fonte di energia elettrica, tra il 2000 e il 2006 la capacit\u00e0 mondiale installata \u00e8 quadruplicata. Nel 2005 la nuova potenza installata \u00e8 stata di 11.000 megawatt, nel 2006 di 15.000 e nel 2007 di 20.000 megawatt. Nonostante la crisi economica, il 2008 \u00e8 stato un anno record per l'energia eolica, con oltre 27.000 megawatt di nuova potenza installata in tutto il mondo. Da allora una grande crescita esponenziale ha portato ad avere gi\u00e0 alla fine del 2008 una potenza cumulata totale di oltre 120 gigawatt, producendo elettricit\u00e0 pari ad oltre l'1,5% del fabbisogno mondiale di energia.\nL'energia eolica.\nIl termine \"eolico\" deriva da Eolo (in greco antico \u0391\u1f34\u03bf\u03bb\u03bf\u03c2), il dio dei venti nella mitologia greca.\nL'energia eolica \u00e8 l'energia cinetica prodotta dall'aria in movimento e solitamente prende il nome di vento. Il totale di energia eolica che fluisce attraverso una superficie immaginaria A durante il tempo t \u00e8:\ndove \u03c1 \u00e8 la densit\u00e0 dell'aria, v \u00e8 la velocit\u00e0 del vento; Avt \u00e8 il volume di aria che passa attraverso la sezione A, considerata perpendicolare alla direzione del vento; Avt\u03c1 \u00e8 quindi la massa m che passa per l'unit\u00e0 di tempo. Notare che \u00bd \u03c1v2 \u00e8 l'energia cinetica dell'aria in movimento per unit\u00e0 di volume.\nLa potenza \u00e8 l'energia per unit\u00e0 di tempo. Nel caso dell'energia eolica incidente su A, per esempio l'area del rotore di una turbina eolica, \u00e8:\nL'energia eolica in una corrente d'aria aperta \u00e8 quindi proporzionale alla terza potenza della velocit\u00e0 del vento: la potenza disponibile aumenta quindi di otto volte se la velocit\u00e0 del vento raddoppia. Le turbine eoliche per la produzione di energia elettrica devono quindi essere particolarmente efficienti a una maggiore velocit\u00e0 del vento.\nIl vento \u00e8 il movimento dell'aria sulla superficie terrestre, tra zone di alta pressione e bassa pressione. La superficie della Terra \u00e8 riscaldata in modo non uniforme dal Sole, a seconda di fattori come l'angolo di incidenza dei suoi raggi sulla superficie, che differisce con la latitudine e l'ora del giorno, e del suolo: terreno chiaro o scuro, roccia, sabbia, fitta di vegetazione, acqua. Inoltre grandi masse d'acqua, come ad esempio gli oceani si riscaldano e si raffreddano pi\u00f9 lentamente della terra. Le differenze di temperature quindi generano differenze di pressione. La presenza di due punti con differente pressione atmosferica origina una forza, detta forza del gradiente di pressione o forza di gradiente, che agisce premendo sulla massa d'aria per tentare di ristabilire l'equilibrio e dunque dando luogo al fenomeno del vento. Inoltre la rotazione della Terra trascina l'atmosfera intorno ad essa causando movimento di grosse masse d'aria (Forza di Coriolis). Questi effetti si combinano portando alla naturale variabilit\u00e0 dei venti.\nLa quantit\u00e0 totale di energia economicamente estraibile dal vento \u00e8 molto maggiore rispetto a quella attualmente fornibile da tutte le altre fonti. Axel Kleidon del \"Max Planck Institute\" in Germania, ha effettuato il calcolo della quantit\u00e0 di energia eolica disponibile in toto, concludendo che potrebbero essere estratti dai 18 ai 68\u00a0TW. Cristina Archer e Mark Z. Jacobson, in un calcolo differente da quello di Kelidon, hanno calcolato che ad un'altitudine di 100 metri sopra le terre e il mare, vi sono 1700\u00a0TW di energia eolica. Di questi \"tra 72 e 170\u00a0TW potrebbe essere estratti in modo pratico ed economicamente competitivo\". In seguito le stime si sono ridotte a 80\u00a0TW. Tuttavia una ricerca effettuata presso l'Universit\u00e0 di Harvard stima 1 Watt/m2 in media e tra i 2 e i 10\u00a0MW/km2 la capacit\u00e0 per i parchi eolici di grandi dimensioni, il che suggerisce che queste stime del totale delle risorse eoliche mondiali siano troppo alte per un fattore di circa 4.\nDistribuzione della velocit\u00e0 del vento.\nLa forza del vento \u00e8 variabile e un valore medio per un determinato luogo non \u00e8 in grado di indicare da solo la quantit\u00e0 di energia che potrebbe produrre una turbina eolica l\u00ec posizionata. Per valutare la frequenza delle velocit\u00e0 del vento ad una posizione particolare, una funzione di densit\u00e0 di probabilit\u00e0 \u00e8 spesso usata per descrivere i dati osservati. Luoghi diversi avranno diverse distribuzioni di velocit\u00e0 del vento. Il modello di Weibull rispecchia da vicino l'effettiva distribuzione di ogni ora/dieci minuti la velocit\u00e0 del vento. Il fattore di Weibull \u00e8 spesso vicino a 2 e quindi una distribuzione di Rayleigh pu\u00f2 essere utilizzata come un modello meno accurato ma pi\u00f9 semplice.\nVenti d'alta quota.\nLa produzione di energia elettrica di solito proviene da venti molto vicino alla superficie terrestre. Tuttavia i venti in alta quota sono pi\u00f9 forti e pi\u00f9 stabili e possono avere una capacit\u00e0 globale di 380\u00a0TW. Negli ultimi anni si sono visti significativi progressi nelle tecnologie destinate a produrre energia elettrica da queste correnti ventose.\nAerogeneratori.\nMinieolico e microeolico.\nSi tratta di impianti di piccola taglia, adatti a un uso domestico o per integrare il consumo elettrico di piccole attivit\u00e0 economiche tipicamente in modalit\u00e0 \"stand-alone\", cio\u00e8 sotto forma di singoli generatori, connesse poi alla rete elettrica con contributo alla cosiddetta generazione distribuita o ad impianti di accumulazione.\nDi solito questi impianti sono costituiti da aerogeneratori del tipo ad asse orizzontale con diametro del rotore da 3 a 20 metri e altezza del mozzo da 10 a 20 metri. Solitamente per minieolico si intendono impianti con una potenza nominale fra 20\u00a0kW e 200\u00a0kW, mentre per microeolico si intendono impianti con potenze nominali inferiori ai 20\u00a0kW.\nPer questi impianti di piccole dimensioni il prezzo di installazione risulta pi\u00f9 elevato, attestandosi attorno ai 1500-3000 euro per kW installato, in quanto il mercato di questo tipo di impianti \u00e8 ancora poco sviluppato; tra le cause le normative che, a differenza degli impianti fotovoltaici, in quasi tutta Europa non ne sostengono la diffusione. Questi impianti possono sfruttare le specifiche condizioni del sito in cui si realizza l'installazione. Sono impianti adattabili, che riescono a sfruttare sia venti deboli sia forti e che riescono a intercettare le raffiche improvvise tipiche dell'Appennino.\nPer la valutazione dell'idoneit\u00e0 del luogo non si effettua solitamente una campagna di misure in sito (come avviene per installazioni medio-grandi), per l'elevata incidenza che tale costo potrebbe avere sull'investimento globale.\nLa valutazione, nel caso si ritenga sufficiente la disponibilit\u00e0 di vento (come velocit\u00e0 e continuit\u00e0), deve considerare altri fattori quali: l'interferenza con altre strutture, l'inquinamento acustico, la lunghezza del percorso elettrico, eventuali vincoli ecologici (presenza di specie protette) o storico-archeologici.\nEolico d'alta quota.\nVi sono numerosi progetti, in gran parte ancora a livello prototipale o pre-commerciale, per lo sfruttamento dell'energia eolica d'alta quota, che puntano ad una riduzione dei costi di produzione dell'energia rispetto ai sistemi eolici tradizionali. Una turbina eolica d'alta quota \u00e8 un concetto di design per una turbina eolica che \u00e8 situata in aria senza una torre, beneficiando cos\u00ec della velocit\u00e0 del vento pi\u00f9 elevata e quasi costante ad alta quota, evitando la spesa di costruzione di torri, o la necessit\u00e0 di contatti rotanti o meccanismi di imbardata. Le sfide per un tale progetto comprendono la garanzia di avere una sospensione sicura in grado di mantenere turbine a centinaia di metri da terra a forti venti e tempeste, trasferendo la potenza generata a terra; tale problematiche sono attualmente affrontate principalmente ricorrendo alle sempre pi\u00f9 affidabili tecnologie sviluppate nel campo dei droni. Inoltre potrebbero esserci delle interferenze con l'attivit\u00e0 aviatoria.\nTorre solare.\nLa torre solare \u00e8 un impianto che sfrutta insieme l'energia solare ed eolica. Dispone alla base di un collettore, che, come una serra, accumula il calore fornito dai raggi del Sole. Questo collettore, per\u00f2, \u00e8 collegato ad una torre in cui, con la differenza di temperatura tra la base e la sommit\u00e0, si viene a creare una corrente di aria calda che tende a salire, sfruttata per far muovere delle turbine e produrre elettricit\u00e0.\nParchi eolici.\nSi definisce parco eolico un gruppo di turbine eoliche poste nelle vicinanze e utilizzate per la produzione di energia elettrica. Un grande parco eolico pu\u00f2 essere composto da diverse centinaia di singoli generatori eolici distribuiti su una estesa superficie, ma la terra tra le turbine pu\u00f2 essere utilizzata anche per scopi agricoli o altro. Un parco eolico pu\u00f2 anche essere localizzato in mare aperto.\nQuasi tutte le grandi turbine eoliche hanno lo stesso disegno: una turbina eolica ad asse orizzontale, con un rotore di bolina a tre lame, collegata a una navicella sulla cima di una torre tubolare. In un parco eolico le singole turbine sono interconnesse con una linea di media tensione (spesso 34,5 kV) e reti di comunicazione. In una sottostazione la corrente elettrica di media tensione viene poi elevata ad alta tensione con un trasformatore per poi essere immessa nella rete di distribuzione.\nEolico on-shore e near-shore.\nSi tratta dell'eolico pi\u00f9 diffuso, anche per motivi storico-tecnologici. Le caratteristiche dell'eolico on-shore sono tipiche di impianti posizionati su localit\u00e0 in genere distanti almeno 3\u00a0km dalla pi\u00f9 vicina costa (esattamente), tipicamente su colline, alture o comunque in zone aperte e ventose. Questi impianti coprono un range di potenze prodotte molto esteso (da 20\u00a0KW a 20\u00a0MW) e possono essere connessi sia alla rete \"pubblica\" come quella dell'Enel, sia su una rete isolata per alimentare utilizzatori locali. Una delle configurazioni pi\u00f9 diffuse \u00e8 la \"grid-connected\"\nNel caso del near-shore si tratta invece di impianti distanti meno di tre chilometri dalla costa, tipicamente sull'entroterra, oppure sul mare, ma con distanze che non superano i 10\u00a0km dalla costa. Il sottoinsieme che \u00e8 installato sulla terraferma ha caratteristiche simili alla on-shore in termini di range di produzione (da 20\u00a0Kw a 20\u00a0MW) mentre l'insieme in ambiente marino tipicamente garantisce potenze prodotte nell'ordine dei MW in configurazione \"grid-connected\".\nMolti dei pi\u00f9 grandi parchi eolici onshore operativi sono situati negli Stati Uniti. A partire dal 2012, l\"'Alta Wind Energy Center\" \u00e8 il pi\u00f9 grande parco eolico onshore nel mondo con una produzione di 1020\u00a0MW, seguito dai \"Shepherds Flat Wind Farm\" (845\u00a0MW) e il \"Parco eolico di Roscoe\" (781,5\u00a0MW). A partire da settembre 2012, il \"Sheringham Shoal Offshore Wind Farm\" e il \"Thanet Wind Farm\" nel Regno Unito sono i pi\u00f9 grandi parchi eolici off-shore del mondo con 317\u00a0MW e 300\u00a0MW rispettivamente, seguiti da \"Horns Rev II\" (209\u00a0MW), in Danimarca.\nEolico off-shore.\nCon l'espressione \"eolico \"off-shore\"\" si intendono gli impianti installati ad alcune miglia dalla costa di mari o laghi, per meglio utilizzare la forte esposizione alle correnti di queste zone.\nLa Spagna ha effettuato uno studio di fattibilit\u00e0 della durata di un anno sull'intero territorio nazionale per determinare le aree maggiormente ventilate e con continuit\u00e0 e quindi i siti candidati all'installazione di centrali di taglia medio-grande. La Spagna ha esteso le misurazioni mediante centraline fisse e mobili anche a tutta la costa, oltre che a zone collinari e di montagna, preferendo l'eolico \"off-shore\". Dopo aver diffuso microimpianti nelle singole abitazioni e un decentramento energetico, ora si realizzano pochi impianti centralizzati per la produzione di alcuni gigawatt per parco eolico.\nAd Havsui, in Norvegia, sorger\u00e0 il pi\u00f9 grande impianto eolico \"off-shore\" al mondo, che potr\u00e0 fornire 1,5 gigawatt di potenza elettrica.\nNel Regno Unito verr\u00e0 realizzata un'estesa serie di generatori \"off-shore\" entro il 2020 in grado di produrre abbastanza corrente elettrica da alimentare le utenze domestiche. Il piano prevede impianti per 20 gigawatt che si aggiungeranno agli 8 gigawatt di impianti gi\u00e0 deliberati. Nel 2008 il Fondo di inversioni della corona britannica, che possiede le aree marittime della Gran Bretagna, fino a circa 20\u00a0km dalla costa, con il programma Clipper's Britannia Project, ha deciso di investire in grandi aerogeneratori \"off-shore\" di potenza superiore ai 5 megawatt.\nIl primo impianto eolico off-shore in Italia era previsto in Molise, in mare Adriatico a circa tre chilometri dalla costa tra Vasto e Termoli, per una capacit\u00e0 installata di 162\u00a0MW. Il progetto \u00e8 stato bloccato nel 2007 a seguito del parere negativo della giunta regionale.\nLe turbine \"offshore\" galleggianti potranno essere installate anche in siti marini molto profondi. Imitando la tecnologia delle piattaforme petrolifere, le turbine eoliche galleggianti vengono installate in mare aperto e sfruttano i venti costieri. Il progetto usa un sistema di ancoraggio a tre punti mediante cavi in acciaio ancorati al fondale, simile a quello utilizzato nelle piattaforme petrolifere. La Hydro, societ\u00e0 norvegese che opera nel settore energia, ha collocato un prototipo di questa turbina vicino Karm\u00f8y, isola a sud est della Norvegia ed eventualmente vicino ad una installazione petrolifera con l'obiettivo di rifornirla di energia rinnovabile.\nCapacit\u00e0 di energia eolica e produzione.\nDati statistici sulla produzione di energia eolica nel mondo.\nAnno 2018: dal rapporto statistico di TERNA, \u00e8 risultata una produzione lorda di energia elettrica eolica pari a 1261,880 GWh, contribuendo con il 4,74% alla produzione di energia elettrica nel mondo (26617,3 GWh).\nVerso la fine del 2012 nel mondo vi erano pi\u00f9 di duecentomila turbine eoliche in funzionamento, con una capacit\u00e0 nominale complessiva di 282.482\u00a0MW. La sola Unione europea pass\u00f2 i circa 100.000\u00a0MW di capacit\u00e0 nominale nel settembre 2012, mentre gli Stati Uniti la Cina hanno superato i 50.000\u00a0MW nel mese di agosto 2012.\nLa capacit\u00e0 mondiale di generazione eolica \u00e8 pi\u00f9 che quadruplicata tra il 2000 e il 2006, raddoppiando circa ogni tre anni. Gli Stati Uniti hanno aperto la strada ai parchi eolici, ma nel 1997 la capacit\u00e0 installata della Germania aveva superato quella statunitense per poi essere tuttavia superata nel 2008. La Cina ha iniziato l'edificazione dei suoi impianti eolici verso la fine del 2000 per poi superare nel 2010 gli Stati Uniti e diventare leader mondiale.\nAlla fine del 2012 la capacit\u00e0 mondiale nominale di generatori eolici era di 282 gigawatt (GW), in crescita di 44\u00a0GW rispetto all'anno precedente. Secondo la \"World Wind Energy Association\", un'organizzazione di settore, nel 2010 l'energia eolica aveva generato 430 TWh, pari a circa il 2,5% di tutta l'energia elettrica utilizzata a livello mondiale. Nel 2008 essa copriva appena l'1.5% e solo lo 0,1% nel 1997.\n Tra il 2005 e il 2010 la crescita media annua dei nuovi impianti \u00e8 stata del 27,6%. La penetrazione dell'energia eolica nel mercato dovrebbe raggiungere il 3,35% entro il 2013 e l'8% entro il 2018.\nDiversi paesi hanno gi\u00e0 raggiunto livelli relativamente elevati, come il 28% della produzione di energia elettrica in Danimarca (2011), il 19% in Portogallo (2011), il 16% in Spagna (2011), il 14% in Irlanda (2010) e l'8% in Germania (2011). A partire dal 2011, 83 paesi di tutto il mondo usavano energia eolica su base commerciale.\nNel 2009 l'Europa possedeva il 48% della capacit\u00e0 mondiale di produzione di energia eolica totale. Nel 2010 la Spagna \u00e8 diventata il principale produttore europeo, raggiungendo i 42.976 GWh. La Germania tiene il primo posto in Europa in termini di capacit\u00e0 installata, con un totale di 27.215\u00a0MW registrati al 31 dicembre 2010.\nCome si pu\u00f2 notare dalla tabella e facendo un paragone con l'energia elettrica consumata ad esempio in Italia (circa 300 TWh/anno), la produzione di energia elettrica mondiale da fonte eolica \u00e8 ancora molto bassa (per diverse ragioni di tipo prevalentemente tecnologico che di certo non possone essere spiegate in maniera esauriente in queste pagine) nonostante i fortissimi investimenti che molte nazioni stanno mettendo in atto.\nEfficienza.\nL'efficienza massima di un impianto eolico pu\u00f2 essere calcolata utilizzando la Legge di Betz, che mostra come l'energia massima che un generatore eolico qualunque pu\u00f2 produrre sia il 59,3% di quella posseduta dal vento che gli passa attraverso. Tale efficienza \u00e8 il massimo raggiungibile e un aerogeneratore con un'efficienza compresa tra il 40% al 50% viene considerato ottimo.\nGli impianti eolici consentono grosse economie di scala che abbattono il costo del chilowattora elettrico con l'utilizzo di pale lunghe ed efficienti dalla produzione di diversi megawatt ciascuna. Una maggiore potenza elettrica in termini di megawatt significa grossi risparmi sui costi di produzione, ma anche pale pi\u00f9 lunghe e visibili da grandi distanze, con un maggiore impatto ambientale sul paesaggio. Un colore verde, nel tentativo di mimetizzare gli aerogeneratori all'interno del paesaggio, attenua in minima parte il problema, date le altezze degli impianti. Per questo motivo, nonostante la suddetta maggiore economicit\u00e0 ed efficienza degli impianti di grossa scala, per lo pi\u00f9 si decide per una soluzione di compromesso tra il ritorno economico, che spinge verso impianti pi\u00f9 grandi, e l'impatto paesaggistico.\nTrend di crescita.\nNel 2010 pi\u00f9 della met\u00e0 di tutta la nuova potenza eolica \u00e8 stata installata al di fuori dei mercati tradizionali europei e nord americani. Ci\u00f2 \u00e8 stato dovuto in particolare alla forte crescita di installazioni in Cina che hanno rappresentato quasi la met\u00e0 dei nuovi impianti eolici (16,5\u00a0GW).\nLe cifre fornite dal \"Global Wind Energy Council\" (GWEC) mostrano che nel 2007 si \u00e8 registrato un incremento di potenza installata di 20\u00a0GW, portando il totale della capacit\u00e0 installata di energia eolica a 94\u00a0GW, contro i 74\u00a0GW del 2006. Nonostante i vincoli che affrontano le industrie di produzione delle turbine eoliche, il mercato annuale ha continuato a crescere ad un tasso stimato del 37%, dopo una crescita del 32% nel 2006. In termini di valore economico, il settore eolico \u00e8 diventato uno dei principali attori dei mercati energetici, con un valore totale delle nuove apparecchiature installate nel 2007 di 36 miliardi di dollari.\nAnche se l'industria eolica ha risentito della crisi finanziaria globale nel 2009 e del 2010, la crescita ha continuato fino al 2013. Negli ultimi cinque anni la crescita media di nuovi impianti \u00e8 stata del 27,6% all'anno. La previsione per il 2013 attestava il tasso di crescita annuo medio al 15,7%. Pi\u00f9 di 200\u00a0GW di nuova capacit\u00e0 eolica potrebbero entrare in produzione entro la fine del 2013. Il potere di penetrazione dell'eolico nel mercato dovrebbe raggiungere il 3,35% entro il 2013 e l'8% entro il 2018.\nLa crescita della potenza eolica installata si \u00e8 confermata negli ultimi anni raggiungendo, a giugno 2015, i 392\u00a0GW pari al 4% della produzione di energia elettrica mondiale.\nFattore di capacit\u00e0.\nDal momento che la velocit\u00e0 del vento non \u00e8 costante, la produzione annua di energia di una centrale eolica non \u00e8 mai uguale a quella della capacit\u00e0 nominale del generatore moltiplicato per il tempo di un anno. Il rapporto di effettiva produttivit\u00e0 annuale rispetto a questo massimo teorico \u00e8 chiamato \"fattore di capacit\u00e0\". Fattori di capacit\u00e0 tipici sono nell'ordine del 15-50%, con valori al limite superiore in siti favorevoli e grazie ai miglioramenti tecnologici delle turbine pi\u00f9 moderne.\nAlcuni dati sono disponibili per alcune localit\u00e0 e il fattore di capacit\u00e0 pu\u00f2 essere cos\u00ec calcolato dalla produzione annuale. Ad esempio, a livello nazionale, il fattore di capacit\u00e0 della Germania, analizzato su tutto il 2012, era di poco inferiore al 17,5% (45.867\u00a0GW\u00b7h/anno/(29,9\u00a0GW\u00d724\u00d7366) = 0,1746) mentre il fattore di capacit\u00e0 per i parchi eolici scozzesi arrivava, tra il 2008 e il 2010, alla media del 24%.\nLa valutazione del fattore di capacit\u00e0 \u00e8 tuttavia influenzata da diversi parametri, tra cui la variabilit\u00e0 del vento nel sito, ma anche dalla dimensione del generatore. Un piccolo generatore sarebbe pi\u00f9 economico e in grado di raggiungere un fattore di capacit\u00e0 superiore ma produrrebbe meno elettricit\u00e0 (e quindi meno profitto) nel caso di venti forti. Viceversa, un grande generatore costerebbe pi\u00f9 ma nel caso di bassa velocit\u00e0 del vento genererebbe poca potenza, cos\u00ec che un fattore di capacit\u00e0 ottimale sarebbe di circa il 40-50%.\nIn uno studio del 2008 pubblicato dallo statunitense \"Department of Energy's Office of Energy Efficiency and Renewable Energy\", il fattore di capacit\u00e0 raggiunto dalle turbine eoliche presenti nel paese si \u00e8 dimostrato di essere in aumento, grazie soprattutto ai miglioramenti tecnologici. Il fattore di capacit\u00e0 raggiunto nel 2010 dalle nuove turbine eoliche ha raggiunto quasi il 40%.\nPenetrazione.\nPer penetrazione dell'energia eolica ci si riferisce alla percentuale di energia prodotta dal vento, rispetto alla capacit\u00e0 totale di produzione disponibile. Non esiste un livello massimo generalmente accettato per quanto riguarda l'eolico. Il limite per una particolare zona dipender\u00e0 dalle centrali esistenti, dai meccanismi di tariffazione, dalla capacit\u00e0 di stoccaggio di energia, dalla gestione della domanda e da altri fattori. Una rete elettrica interconnessa comprender\u00e0 gi\u00e0 la possibilit\u00e0 di generare elettricit\u00e0 di riserva e la capacit\u00e0 di ovviare ai vari guasti che potrebbero accadere alle apparecchiature.\nQuesta capacit\u00e0 di riserva pu\u00f2 anche servire per compensare la variabilit\u00e0 di generazione di energia prodotta da impianti eolici. Gli studi hanno indicato che il 20% del consumo di energia elettrica totale annuo pu\u00f2 essere raggiunto con minime difficolt\u00e0. Questi studi sono stati effettuati per luoghi dove gli impianti eolici erano dislocati geograficamente, vi era una certa possibilit\u00e0 di stoccaggio dell'energia (ad esempio tramite stazioni di pompaggio) e interconnessioni elettriche su vasta scala che permettono all'occorrenza di importare elettricit\u00e0. Superato il 20% vi sono pochi limiti tecnici, ma le implicazioni economiche diventano pi\u00f9 significative. Vi sono continui studi sugli effetti della penetrazione a larga scala dell'eolico per determinarne la stabilit\u00e0 e l'economia del sistema.\nUn modello di penetrazione dell'energia eolica pu\u00f2 essere specificato per diversi periodi di tempo. Su base annua, a partire dal 2011, poche sistemi elettrici possedevano livelli di penetrazione superiori al 5%: Danimarca - 26%, Portogallo - 17%, Spagna - 15%, Irlanda - 14%, e Germania - 9%. Per gli Stati Uniti, nel 2011, il livello di penetrazione \u00e8 stato stimato intorno al 2,9%. Per ottenere un ipotetico 100% annuale dall'energia eolica, sarebbe necessario un sistema di accumulo dell'energia molto esteso. Su base mensile, settimanale, giornaliera o oraria, il vento pu\u00f2 essere in grado di il 100% o pi\u00f9 dell'uso corrente, con il resto conservato o esportato. L'industria pu\u00f2 usufruire dei periodi di scarso utilizzo dell'energia eolica, come di notte quando l'energia prodotta pu\u00f2 essere superiore alla domanda. Tali settori industriali possono includere la produzione di silicio, di alluminio, di acciaio o di idrogeno. La produzione di quest'ultimo pu\u00f2 permettere, grazie ad una sua successiva riconversione nelle celle a combustibile, uno stoccaggio dell'energia a lungo termine, facilitando il raggiungimento del 100% di produzione di energia da fonti rinnovabili.\nLa \"General Electric\" ha installato un prototipo di turbina eolica con una batteria integrata equivalente a 1 minuto di produzione. Nonostante la piccola capacit\u00e0, si \u00e8 resa sufficiente per garantire una potenza costante, indipendentemente dalla condizioni atmosferiche. Una maggior prevedibilit\u00e0 dei consumi e delle condizioni meteo, possono portare a rendere conveniente una penetrazione da parte dell'energia eolica fino al 30%-40%. Il costo della batteria pu\u00f2 essere ripagato con la vendita di energia su richiesta e sulla riduzione del fabbisogno di ricorrere a impianti a gas di supporto.\nVariabilit\u00e0.\nLa produzione di energia elettrica tramite lo sfruttamento del vento, pu\u00f2 essere altamente variabile su diverse scale temporali: oraria, giornaliera o stagionale. Variazioni annuali possono anche verificarsi, ma non sono cos\u00ec significative.\nPoich\u00e9 la generazione istantanea di energia elettrica e i consumi devono rimanere in equilibrio per mantenere la stabilit\u00e0 della rete, questa variabilit\u00e0 pu\u00f2 presentare difficolt\u00e0 considerevoli per integrare grandi quantit\u00e0 di energia eolica in un sistema strutturato. L'Intermittenza della produzione pu\u00f2 comportare costi aggiuntivi per la regolamentazione e, ad alti livelli di penetrazione, potrebbe rendersi necessaria un aumento della complessit\u00e0 del sistema, il ricorso a soluzioni di stoccaggio e l'interconnessione con sistemi \"High Voltage Direct Current\" (HVDC).\nL'energia eolica \u00e8 molto variabile, ma durante i periodi di mancanza di vento essa pu\u00f2 essere sostituita da altre fonti di alimentazione. Attualmente, le reti di trasmissione possono far fronte alle interruzioni nella produzione e alle variazioni giornaliere della domanda elettrica. Attualmente, i sistemi di distribuzione energetica con grande penetrazione dell'eolico, richiedono la presenza di centrali a gas naturale in grado di sopperire alla perdita totale di energia elettrica nel caso in cui le condizioni non siano favorevoli per la produzione dal vento. Quando vi \u00e8 una bassa penetrazione degli impianti eolici, questi problemi risultano minori.\nUn'analisi effettuata in Danimarca ha osservato che la loro rete di energia eolica aveva fornito meno dell'1% della domanda media per 54 giorni nel corso del 2002. I sostenitori dell'eolico ritengono che questi periodi di bassa ventosit\u00e0 possono essere affrontati riavviando le centrali a combustibili fossili gi\u00e0 presenti o ricorrendo alle interconnessioni HVDC. Tuttavia la risposta delle centrali termoelettriche ad un bisogno di energia \u00e8 piuttosto lento e perci\u00f2 \u00e8 necessario avere la disponibilit\u00e0 anche di impianti di generazione di energia idroelettrica. Secondo uno studio del 2007 della \"Stanford University\" pubblicato sul \"Journal of Applied Meteorology and Climatology\", l'interconnessione di dieci o pi\u00f9 impianti eolici pu\u00f2 permettere di produrre il 33% dell'energia totale in maniera affidabile, a condizione che siano rispettati i criteri minimi come la velocit\u00e0 e l'altezza della turbina.\nAl contrario nelle giornate particolarmente ventose, anche con livelli di penetrazione del 16%, la produzione di energia eolica si \u00e8 dimostrata in grado di superare tutte le altre fonti di energia elettrica. In Spagna il 16 aprile 2012 la produzione di energia eolica ha raggiunto la pi\u00f9 alta percentuale di produzione di energia elettrica mai raggiunta, con gli impianti eolici che hanno coperto il 60,46% della domanda energetica totale.\nUn forum per l'energia condotto nel 2006 ha presentato i costi per la gestione dell'intermittenza, in funzione della quota di energia eolica totale per diversi paesi, ci\u00f2 \u00e8 mostrato nella tabella a destra. Tre studi emessi nel 2009 sulla variabilit\u00e0 del vento nel Regno Unito concordano sul fatto che la variabilit\u00e0 del vento deve essere presa in considerazione, ma tuttavia ci\u00f2 non rende il sistema ingestibile. I costi aggiuntivi, che sono comunque modesti, possono essere quantificati.\nL'energia solare tende ad essere complementare al vento. Le zone ad alta pressione tendono a portare cielo sereno e bassi venti di superficie, mentre le aree di bassa pressione tendono ad essere pi\u00f9 ventose e pi\u00f9 nuvolose. Su scale temporali stagionali, si registrano picchi di energia solare in estate, mentre in molte zone l'energia eolica \u00e8 pi\u00f9 bassa in estate e pi\u00f9 alta nella stagione invernale. In questo modo le intermittenze tra energia eolica e solare tendono a compensarsi a vicenda. Nel 2007 l'Istituto per l'energia solare Tecnologia di approvvigionamento dell'Universit\u00e0 di Kassel ha testato un impianto pilota combinato di energia solare, eolica, biogas e hydrostorage allo scopo di fornire energia elettrica in modo costante per tutto il giorno tutto l'anno, interamente da fonti rinnovabili.\nPrevedibilit\u00e0.\nAlcuni metodi di previsione vengono utilizzati per la produzione di energia eolica, ma la prevedibilit\u00e0 di un particolare parco eolico \u00e8 comunque bassa in una breve scala temporale. Per ogni particolare generatore, vi \u00e8 un 80% di probabilit\u00e0 che la sua produzione cambi per meno del 10% in un'ora e una probabilit\u00e0 del 40% che cambi pi\u00f9 del 10% in 5 ore.\nCos\u00ec mentre la produzione di una singola turbina pu\u00f2 variare notevolmente e rapidamente, pi\u00f9 turbine collegate tra di loro su aree pi\u00f9 grandi, la potenza media diventa meno variabile e pi\u00f9 prevedibile.\nLa velocit\u00e0 del vento pu\u00f2 essere prevista con precisione su grandi aree e quindi il vento pu\u00f2 considerarsi una fonte di energia prevedibile per l'immissione in una rete elettrica. Tuttavia, a causa della variabilit\u00e0 e sebbene prevedibile, la disponibilit\u00e0 di energia eolica deve essere programmata.\nAffidabilit\u00e0.\nRaramente l'energia eolica soffre di guasti tecnici, dato che un malfunzionamento di un singolo aerogeneratore comporta un relativamente basso impatto sulla potenza erogata complessiva in grandi parchi eolici. Altri metodi di produzione di energia elettrica possono risentire, anche in maniera grave, di interruzioni imprevedibili.\nAccumulo dell'energia.\nIn generale l'energia eolica e l'energia idroelettrica si integrano molto bene. Quando il vento soffia con forza, le centrali idroelettriche possono temporaneamente pompare indietro la loro acqua e quando il vento cala, il rilascio a valle dell'acqua pu\u00f2 rapidamente compensare la mancanza di energia, mantenendo stabile l'offerta.\nLe centrali Idroelettriche di pompaggio o altre forme di immagazzinamento dell'energia possono stoccare l'energia sviluppata in periodi particolarmente ventosi e rilasciarla quando vi \u00e8 la necessit\u00e0. L'immagazzinamento necessario dipende dal livello di penetrazione dell'energia eolica nel sistema: una bassa penetrazione richiede uno stoccaggio a breve termine, mentre un'alta penetrazione necessita di stoccaggio sia a breve che lungo termine, fino a un mese o pi\u00f9. L'energia immagazzinata aumenta il valore economico dell'energia eolica in quanto pu\u00f2 essere utilizzata durante i periodi di picco della domanda e cio\u00e8 quando il suo costo \u00e8 pi\u00f9 elevato. Questo guadagno pu\u00f2 compensare i costi e le perdite dovute all'immagazzinamento. Il costo dello stoccaggio energetico pu\u00f2 arrivare a incrementare del 25% il costo dell'energia eolica prodotta, ma ci\u00f2 tenderebbe a diminuire nel caso di grandi produzioni energetiche.\nAd esempio, . Anche se i sistemi di pompaggio presentano solo circa il 75% di efficienza e hanno alti costi di installazione, i loro bassi costi di gestione e la capacit\u00e0 di ridurre la richiesta di energia da fonti combustibili possono far abbassare i costi totali di generazione elettrica.\nIn particolare, in alcune regioni geografiche il picco di velocit\u00e0 del vento pu\u00f2 non coincidere con i picchi di richiesta di energia elettrica. Per esempio in California e in Texas i caldi giorni estivi sono caratterizzati da una bassa velocit\u00e0 del vento e da una forte domanda elettrica per via dell'utilizzo dell'aria condizionata. Alcune sovvenzioni per l'acquisto di pompe di calore geotermiche, al fine di ridurre la domanda di energia elettrica nei mesi estivi, hanno reso l'aria condizionata fino al 70% pi\u00f9 efficiente. Un'altra opzione \u00e8 quella di interconnettere aree geografiche ampiamente disperse con sistemi di rete HVDC. Si stima che negli Stati Uniti aggiornamento del sistema di trasmissione in tal senso richiederebbe un investimento di almeno 60\u00a0$ miliardi.\nLa Germania , e sta esportando la potenza \"eccessiva\" nei paesi vicini. Una soluzione pi\u00f9 pratica sarebbe l'installazione di un sistema di stoccaggio sufficiente per almeno 30 giorni in grado di fornire l'80% della domanda. Proprio come l'Unione europea che impone ai paesi membri di mantenere 90 giorni di riserve strategiche di petrolio, si pu\u00f2 prevedere che i paesi vadano a installare sistemi di stoccaggio di energia elettrica.\nEffetti sull'ambiente.\nRispetto all'impatto ambientale delle fonti energetiche tradizionali, l'impatto dell'energia eolica \u00e8 relativamente minore in termini di inquinamento. L'energia eolica non consuma carburante e non emette inquinante atmosferico, a differenza di fonti di energia fossili. L'energia consumata per produrre e trasportare i materiali utilizzati per costruire un impianto eolico \u00e8 uguale alla nuova energia prodotta dall'impianto nei primi mesi. Un parco eolico pu\u00f2 occupare una vasta area di terreno, ma attivit\u00e0 come l'agricoltura e l'allevamento sono compatibili, visto il piccolo ingombro dei singoli generatori.\nL'entit\u00e0 dell'impatto ecologico pu\u00f2 essere o meno significativo, a seconda delle circostanze specifiche. Anche se tutte le strutture artificiali possono uccidere gli uccelli, l'energia eolica ha un effetto elevato su alcune specie di uccelli in via di estinzione, come le precarie popolazioni di aquila reale degli Stati Uniti. Un gruppo particolarmente vulnerabile sono i rapaci. Tuttavia anche se ha un effetto trascurabile sulla maggior parte degli uccelli, in alcune localit\u00e0 non vi sono stati dimostrati effetti estremamente negativi su alcuni uccelli di interesse conservazionistico.\nTuttavia una grande meta-analisi di 616 studi individuali sulla produzione di energia elettrica e dei suoi effetti sulla mortalit\u00e0 aviaria hanno concluso che gli effetti pi\u00f9 visibili della tecnologia eolica non sono necessariamente i pi\u00f9 evidenti, come:\nUn'oculata scelta del posizionamento delle turbine eoliche pu\u00f2 mitigare il numero dei decessi della fauna selvatica.\nVi sono state anche segnalazioni di effetti negativi dovuti al rumore sulle persone che vivono molto vicino alle turbine eoliche. Studi \"peer-reviewed\" non hanno generalmente sostenuto queste preoccupazioni.\nUn problema dell'energia eolica \u00e8 la sua bassa densit\u00e0 energetica il che comporta, nel caso di utilizzo su vasta scala delle tecnologie che sfruttano questa fonte energetica, il dover occupare enormi superfici. Per fare un esempio, confrontando la densit\u00e0 di potenza generata (W/m\u00b2 - potenza riferita all'unit\u00e0 di superficie) da una centrale eolica con una centrale che utilizza turbine a gas, il divario \u00e8 notevole: 05 \u00f7 1,5\u00a0W/m\u00b2 per una centrale eolica; 5000 \u00f7 15000\u00a0W/m\u00b2 per una centrale con turbine a gas che utilizza metano come combustibile.\nA circa a met\u00e0 degli anni 2000 l'energia eolica ha raggiunto la grid parity rispetto alle altre fonti tradizionali, ovvero il punto in cui la sua produzione ha lo stesso prezzo dell'energia prodotta tramite fonti di energia tradizionali. Inoltre i costi in continua discesa fanno supporre che l'energia eolica diventer\u00e0 la fonte di energia pi\u00f9 economica tra quelle disponibili su larga scala. Tuttavia, una quantit\u00e0 significativa di risorse di energia eolica del Nord America rimane sopra la grid parity a causa delle lunghe distanze di trasmissione.\nIl problema dei materiali.\nUna delle questioni che riguardano un possibile utilizzo su vasta scala delle tecnologie che sfruttano l'energia eolica, \u00e8 relativa alla necessit\u00e0 di reperire quantit\u00e0 rilevanti di materie prime minerali rare e meno rare per effetto della ridotta densit\u00e0 energetica di tale tecnologia e il dover lavorare, in fase di fabbricazione, anche grossi quantitativi di sostanze inquinanti.\nNella tabella che segue sono indicati i materiali necessari per la costruzione di una singola turbina eolica con potenza nominale pari a 5 MW:\nSe ad esempio in Italia si volesse produrre met\u00e0 dell'energia consumata in un anno (120,3 Mtep) utilizzando turbine eoliche di questa taglia, bisognerebbe costruire e installare pi\u00f9 di 116000 di questi dispositivi (1 Mtep = 11630 GWh; tempo equivalente di funzionamento di un impianto eolico in Italia = 1200 h/anno). In questo calcolo non sono stati considerati i materiali necessari alla costruzione delle infrastrutture per l'accumulo energetico data l'intermittenza dell'energia eolica (impianti idraulici di pompaggio; impianti elettrochimici; idrogeno e celle a combustibile; aria compressa; ecc).\nTrend dei costi.\nIl costo di produzione dell'energia eolica \u00e8 in costante ribasso, ma presenta comunque un discreto investimento iniziale. Una volta che l'impianto \u00e8 stato costruito, il costo \u00e8 stimato in meno di 1 cent per kW\u00b7h. Tale costo tende a ridursi ulteriormente grazie al miglioramento della tecnologia delle turbine. Ora gli impianti dispongono di pale pi\u00f9 lunghe e pi\u00f9 leggere e turbine pi\u00f9 efficienti e migliori in termini di prestazione. Inoltre i costi di manutenzione degli impianti sono in continua decrescita.\nIl costo medio stimato per unit\u00e0, comprende il costo di costruzione delle turbine e degli impianti di trasmissione, il costo del reperimento dei fondi e della tutela del rischio, nonch\u00e9 la manutenzione dell'impianto che generalmente ha una vita utile superiore ai 20 anni. Le stime dei costi energetici sono fortemente dipendenti da questi dati e possono differire in modo sostanziale da impianto a impianto. Nel 2004 l'energia eolica costa un quinto rispetto a quanto costava nel 1980 e alcune previsioni vedono un trend al ribasso con la produzione di grandi turbine su larga scala. Nel 2012 i costi di investimento per i parchi eolici sono sostanzialmente inferiori rispetto a quelli del 2008-2010, ma sono ancora al di sopra dei livelli del 2002.\nUna relazione della \"British Wind Energy Association\" ha fornito il costo medio per la generazione di energia eolica \"onshore\" a circa 3,2 pence (tra i 5 e i 6 dollari statunitensi) per kW\u00b7h (2005). Il costo per unit\u00e0 di energia prodotta \u00e8 stata stimata nel 2006 essere paragonabile al costo della generazione elettrica per gli Stati Uniti mediante il carbone e il gas naturale. Il costo dell'eolico \u00e8 stato stimato a 55,80 dollari per MW\u00b7h, il carbone a $ 53.10 per MW\u00b7h e il gas naturale a $ 52,50. Risultati simili comparativi con il gas naturale sono stati ottenuti in uno studio governativo promosso nel Regno Unito ed effettuato nel 2011. Uno studio sull'energia eolica risalente al 2009 effettuato in Spagna dalla \"re Juan Carlos University\" ha concluso che per ogni MW installato di energia eolica ha portato alla perdita di 4,27 posti di lavoro. Il Dipartimento dell'Energia degli Stati Uniti ha espresso forti perplessit\u00e0 sullo studio, giudicandolo gravemente carente e con conclusioni non supportate dalle evidenze. Il ricorso all'energia eolica, anche se sovvenzionata, \u00e8 in grado di ridurre i costi per i consumatori (\u00a0\u20ac/anno in Germania), riducendo il prezzo marginale e l'utilizzo di costose centrali tradizionali.\nUn rapporto del 2011 della \"American Wind Energy Association\" ha dichiarato: \"I costi dell'energia eolica sono diminuiti nel corso degli ultimi due anni, nel range di 5-6 centesimi per chilowattora, circa 2 centesimi in meno rispetto alla produzione elettrica tramite carbone. I produttori di apparecchiature possono anche consegnare i prodotti nello stesso anno in cui vengono ordinati invece di aspettare fino a tre anni per le tradizionali centrali... con i nuovi 5.600\u00a0MW di nuova capacit\u00e0 installata negli Stati Uniti, il trenta per cento di tutte le nuove generazione di energia nel 2005 \u00e8 venuta dal vento. I fornitori di energia sono sempre pi\u00f9 attratti dal vento come una vantaggiosa copertura contro gli imprevedibili movimenti di prezzo delle materie prime\".\nIl costo di installazione in Italia, facendo riferimento ad impianti con una potenza nominale superiore ai 600 kilowatt, varia secondo la complessit\u00e0 dell'orografia del terreno in cui l'impianto \u00e8 installato, della classe di macchina installata, della difficolt\u00e0 di connessione alla rete elettrica. Una centrale di 10 megawatt, allacciata alla rete in alta tensione, costerebbe tra i 15 e i 20 milioni di euro, mentre per una centrale allacciata alla rete di media tensione (3-4 megawatt) il costo si comprime tra 1,2 e 1,5 milioni di euro al megawatt. Gli unici capitoli di spesa totale riguardano l'installazione e la manutenzione, dato che non ci sono costi di approvvigionamento della fonte produttrice di energia.\nIncentivi e benefici di comunit\u00e0.\nI proprietari terrieri negli Stati Uniti in genere ricevono dai 3.000 ai 5.000 dollari all'anno di reddito per la locazione di ogni turbina eolica, mentre gli agricoltori continuano a coltivare o pascolare il bestiame fino ai piedi delle turbine. Alcune delle oltre 6.000 turbine eoliche nel \"Altamont Pass Wind Farm\", in California, Stati Uniti si sono sviluppate nel corso di un periodo di incentivi fiscali del 1980, questo parco eolico ha pi\u00f9 turbine di qualsiasi altro negli Stati Uniti.\nL'industria eolica statunitense genera decine di migliaia di posti di lavoro e miliardi di dollari di attivit\u00e0 economica. Progetti di parchi eolici forniscono tasse locali o entrate che rafforzano l'economia delle comunit\u00e0 rurali, fornendo reddito degli agricoltori tramite l'affitto per il posizionamento di turbine eoliche sulla loro terra. L'energia eolica in molte giurisdizioni riceve un sostegno finanziario o altro per favorire il suo sviluppo. Molte giurisdizioni propongono vantaggi per l'installazione di parchi eolici, sia per aumentare l'attrattiva o per compensare le sovvenzioni che ricevono altre forme di produzione che hanno significative esternalit\u00e0 negative.\nPolitica.\nGoverni centrali.\nI combustibili fossili sono sovvenzionati da molti governi, e queste sovvenzioni sono spesso erogate anche all'energia eolica e alle altre forme di energia rinnovabili. Ad esempio, uno studio del 2009 dalla \"Environmental Law Institute\" ha valutato la dimensione e la struttura dei sussidi energetici degli Stati Uniti nel periodo 2002-2008. Lo studio stima che i sussidi alle fonti basate su combustibili fossili fossero pari a circa 72 miliardi di dollari mentre quelli dati alle fonti di energia rinnovabile fossero stimabili in 29 miliardi di dollari. Negli Stati Uniti, il governo federale ha pagato 74 miliardi di dollari per sussidi energetici per sostenere la ricerca e sviluppo per l'energia nucleare (50 miliardi di dollari) e per combustibili fossili (24 miliardi di dollari) tra il 1973 e il 2003. Durante questo stesso periodo di tempo, le tecnologie per le energie rinnovabili e l'efficienza energetica hanno ricevuto un totale di 26 miliardi di dollari. \u00c8 stato suggerito che uno spostamento delle sovvenzioni aiuterebbe i settori energetici crescenti cio\u00e8 solare, eolica e biocarburanti. La storia dimostra che nessun settore energetico \u00e8 stato sviluppato senza sovvenzioni.\nNegli Stati Uniti il settore dell'energia eolica ha recentemente aumentato di molto i suoi sforzi di lobbying, spendendo circa 5 milioni di dollari nel 2009, dopo anni di relativa oscurit\u00e0 a Washington. A titolo di confronto, l'industria nucleare degli Stati Uniti da sola spende oltre 650 milioni di dollari in dieci anni per attivit\u00e0 di lobbing.\nDopo gli incidenti nucleari giapponesi 2011, il governo federale tedesco sta lavorando a un nuovo piano per aumentare l'efficienza energetica e la commercializzazione delle energie rinnovabili, con un focus particolare sui parchi eolici offshore. Nell'ambito del piano delle grandi turbine eoliche saranno erette lontano dalle coste, dove il vento soffia pi\u00f9 coerentemente di quanto non faccia sulla terra e dove le enormi turbine non daranno fastidio agli abitanti. Il piano mira a ridurre la dipendenza della Germania dall'energia derivata dal carbone e dalle centrali nucleari.\nOpinione pubblica.\nIndagini sull'opinione pubblica effettuati in tutta Europa e in molti altri paesi mostrano un forte sostegno per l'energia eolica. L'80% dei cittadini europei sostiene l'energia eolica. In Germania, dove l'energia eolica vanta un alto grado di accettazione sociale, centinaia di migliaia di persone hanno investito in impianti eolici in tutto il paese e migliaia di piccole e medie imprese hanno avuto successo impiegando 90.000 persone e generando l'8% dell'energia elettrica del paese. Anche se l'energia eolica \u00e8 una forma popolare di generazione di energia, la costruzione di parchi eolici non \u00e8 universalmente accolta, spesso per motivi estetici.\nIn Spagna, con alcune eccezioni, non vi \u00e8 stata opposizione all'installazione di parchi eolici terrestri. Tuttavia i progetti per la costruzione di parchi off-shore sono stati pi\u00f9 controversi. In particolare la proposta di costruire il pi\u00f9 grande impianto di produzione offshore di energia eolica nel mondo nel sud ovest della Spagna sulla costa di Cadice, dove nel 1805 avvenne la Battaglia di Trafalgar, \u00e8 stata accolta con una forte opposizione, per le ricadute negative sia per la pesca sia per il turismo perch\u00e9 la zona \u00e8 considerata un cimitero di guerra.\nIn un sondaggio condotto da Angus Reid Strategies nell'ottobre del 2007, l'89 per cento degli intervistati ha dichiarato che l'utilizzo di fonti di energia rinnovabili, come l'energia eolica o solare \u00e8 stato positivo per il Canada, perch\u00e9 queste fonti hanno migliorato l'ambiente. Solo il 4% considera l'utilizzo di fonti rinnovabili come negativo dal momento che possono essere inaffidabili e costose. Secondo un sondaggio della \"Consulting San\" effettuato nell'aprile del 2007, l'energia eolica \u00e8 stata la fonte di energia alternativa con pi\u00f9 consenso nel pubblico per lo sviluppo del Canada. Per contro, 3 canadesi su 4 si sono opposti allo sviluppo nucleare.\nUn sondaggio del 2003 effettuato su residenti scozzesi che vivono intorno a 10 parchi eolici esistenti ha dimostrato alti livelli di accettazione della comunit\u00e0 e un forte sostegno per l'energia eolica, soprattutto da chi viveva pi\u00f9 vicino agli impianti. I risultati di questo studio supportano quelli di un sondaggio precedente che evidenziava come gli scozzesi fossero a favore di eneregia da fonti rinnovabili e che considerassero il vento come la migliore. Un sondaggio condotto nel 2005 ha mostrato che il 74% degli scozzesi concordano sul fatto che le centrali eoliche siano necessarie per soddisfare le esigenze energetiche attuali e future. Un'indagine del 2010 ha anche mostrato che il 52% non era d'accordo con l'affermazione che le centrali eoliche siano \"una brutta macchia sul paesaggio\". Il 59% conveniva che le centrali eoliche erano necessarie e che il loro aspetto era poco importante. La Scozia sta progettando di ottenere il 100% di elettricit\u00e0 da fonti rinnovabili entro il 2020.\nComunit\u00e0.\nMolte aziende eoliche lavorano con le comunit\u00e0 locali per ridurre i problemi ambientali e altri disturbi degli impianti eolici. Procedure di consultazione, pianificazione e approvazione da parte degli organi amministrativi aiutano a ridurre al minimo i rischi ambientali. Alcune comunit\u00e0 possono ancora opporsi ai parchi eolici, ma, secondo \"The Institute in Australia\", le loro preoccupazioni deve essere valutate rispetto alla necessit\u00e0 di affrontare le minacce poste dai cambiamenti climatici e dalle opinioni di comunit\u00e0 pi\u00f9 ampie.\nIn America i progetti di parchi eolici sono correlati all'aumento della base imponibile locale, contribuendo cos\u00ec a pagare scuole, strade e ospedali. I progetti eolici rilanciano anche l'economia delle comunit\u00e0 rurali, fornendo reddito stabile per gli agricoltori e gli altri proprietari terrieri.\nNel Regno Unito sia il \"National Trust\" sia la \"Campaign to Protect Rural England\" hanno espresso preoccupazione per gli effetti sul paesaggio rurale causati dalle turbine eoliche impropriamente installate e dai parchi eolici.\nAlcuni parchi eolici sono diventati attrazioni turistiche. La \"Whitelee Wind Farm Visitor Centre\" dispone di una sala espositiva, un centro di apprendimento, di una caffetteria con una piattaforma di osservazione e anche di un negozio. Essa \u00e8 gestita dal \"Glasgow Science Centre\".\nNonostante questo supporto generale, l'opposizione locale spesso esiste e talvolta ha ritardato o interrotto una serie di progetti.\nMentre le questioni estetiche sono soggettive e alcuni trovano parchi eolici piacevoli o simboli di indipendenza energetica e di prosperit\u00e0 locale, gruppi di protesta si sono spesso formati per tentare di bloccare nuovi siti eolici per vari motivi.\nQuesto tipo di opposizione \u00e8 spesso descritto come NIMBYismo, ma la ricerca effettuata nel 2009 ha rilevato che vi sono prove a sostegno della convinzione che i residenti contestani solo per impianti di energia rinnovabili.\nCosti mini-eolico.\nNegli Stati Uniti il costo della potenza installata per impianti micro-eolici e mini-eolici varia da 3000 a 5000\u00a0$ per kilowatt. Molto spesso le turbine domestiche vengono installate in luoghi e posizioni inadeguate, dando luogo a una bassa resa (5-15%), comunque in generale, a maggiore altezza si ha un maggiore fattore di capacit\u00e0.\nSe un'utenza come una villa o fondo agricolo installa un aerogeneratore da 20\u00a0kW (con un costo complessivo tra generatore, torre e allacciamento di circa 40.000-100.000 euro) e questo fornisce un output pari al 20% della potenza nominale avremo un costo effettivo di 40.000-100.000 euro per 4\u00a0kW medi di potenza media effettiva (10.000-25.000 euro/kilowatt). Questo costo della potenza media corrisponde a circa 2-10 volte quello del nucleare (Il mini-eolico non beneficia della produzione di massa, inoltre necessita di molta manutenzione, e il costo dell'energia elettrica effettivamente prodotta dall'eolico tende ad essere ancora meno conveniente), ma per un'utenza domestica non industriale potrebbe essere accettabile in quanto consente l'autosufficienza energetica. Con il conto energia si possono ricuperare 5.000-10.000 euro all'anno, se l'apparato viene posizionato in una zona adeguata, su di un pilone molto alto.\nPer l'ottimizzazione economica dell'impianto micro o mini-eolico \u00e8 necessario scegliere un'altezza adeguata dell'asse delle pale (l'ideale va dai 30 ai 100 metri in pianura, ma pu\u00f2 essere minore su di un colle). Le zone dove \u00e8 stata misurata la maggiore costanza di venti economicamente sfruttabili sono la Sardegna, la Sicilia, l'Appennino tosco-emiliano, l'Appennino nella Basilicata e nella zona di confine tra Campania, Calabria, Molise, Puglia. Proprio in Basilicata sono state costruite nel 2016 pi\u00f9 centrali di mini-eolici che hanno suscitato anche pi\u00f9 di qualche lamentela da parte dei cittadini. Le pi\u00f9 importanti sono attualmente quelle costruite nella zona di Vaglio di Basilicata e di Matera.\nCosti micro-eolico.\nSono in corso di sviluppo nuovi sistemi di aerogeneratori \"da tetto\", di basso costo (500\u00a0$) e bassa resa (40 kilowattora al mese) come quello di Chad Maglaque, che non necessita del costoso inverter e che dunque pu\u00f2 essere collegato alla rete elettrica domestica, alimentando direttamente altri apparecchi elettrici a basso consumo."}
{"id": "2543738", "revid": "37401", "url": "https://it.wikipedia.org/wiki?curid=2543738", "title": "Bulwer Lytton", "text": ""}
{"id": "2543752", "revid": "767487", "url": "https://it.wikipedia.org/wiki?curid=2543752", "title": "Mistrzostwo Polski 1921", "text": "Il Mistrzostwo Polski 1921 \u00e8 stata la 2\u00aa edizione del Campionato polacco di calcio e vide la vittoria finale del .\nRisultati.\n Cra Pol War Pog \u0141KS\n KS Cracovia xxx 3-0 6-1 2-0 7-1\n 1-2 xxx 2-3 1-0 1-0\n 2-2 0-1 xxx 3-2 2-1\n Pogo\u0144 Lw\u00f3w 2-5 0-1 7-0 xxx 6-1\n \u0141KS \u0141\u00f3d\u017a 0-4 1-6 3-3 0-2 xxx"}
{"id": "2543754", "revid": "287204", "url": "https://it.wikipedia.org/wiki?curid=2543754", "title": "I liga 1952", "text": "Il campionato di calcio polacco del 1952 si svolse in forma ridotta per consentire la preparazione ai giochi olimpici di Helsinki.\nIl torneo venne vinto dal Ruch Chorz\u00f3w."}
{"id": "2543756", "revid": "76963", "url": "https://it.wikipedia.org/wiki?curid=2543756", "title": "Darcy LaPier", "text": "\u00c8 conosciuta per una serie di matrimoni di un certo livello: Si spos\u00f2 con Ron Rice, fondatore dell'Hawaiian Tropic suntan lotion company dal 1991 al 1993. Dal suo matrimonio ebbe un bambino chiamato Sterling. Si spos\u00f2 successivamente con l'attore Jean-Claude Van Damme a Bangkok, in Thailandia, nel febbraio 1994. Il loro matrimonio dur\u00f2 fino a novembre 1997. \nNel 1999 LaPier spos\u00f2 Mark Reynolds Hughes, fondatore di Herbalife, che mor\u00ec l'anno seguente."}
{"id": "2543759", "revid": "110157", "url": "https://it.wikipedia.org/wiki?curid=2543759", "title": "Che ne \u00e8 stato di te, Buzz Aldrin", "text": "Che ne \u00e8 stato di te, Buzz Aldrin? \u00e8 il primo romanzo di Johan Harstad, pubblicato in Norvegia nel 2005 ed in Italia nel 2008, dalla casa editrice Iperborea di Milano. , tradotto in numerose lingue e pubblicato anche negli Stati Uniti, in Svezia, Danimarca, Finlandia, Paesi Bassi, Germania, nelle Isole F\u00e6r \u00d8er, in Russia, Corea del Sud e Francia.\nLa trama.\nMattias \u00e8 nato in un giorno particolare: il 20 luglio 1969, pi\u00f9 o meno quando Neil Armstrong sta scendendo dalla navetta dell'Apollo 11 per mettere il piede sulla Luna. Ma Mattias non \u00e8 ad Armstrong che guarda, ma a Buzz Aldrin, il secondo uomo, quello che tutti dimenticano, quello che vuole farsi dimenticare, e sparisce nella folla.\nNon a tutti piace essere i primi, non tutti vogliono dirigere un'azienda, andare in tv, diventare famosi. A qualcuno piace essere invisibile, qualcuno vuole essere la segretaria che resta fuori dalle porte della riunione. Qualcuno vuole vedere il film, non esserci dentro.\nLa vita di Mattias sta crollando, le sue sicurezze vengono meno e, per una serie di eventi, egli si ritrova a vivere alle Isole F\u00e6r \u00d8er, un posto dal quale tutti fuggono, insieme ad alcuni ex pazienti psichiatrici.\nL\u00ec, ai confini del mondo, ci accompagner\u00e0 nel suo intimo percorso di crescita e di evoluzione.\nCuriosit\u00e0.\nLa band Pop rock svedese The Cardigans viene citata pi\u00f9 volte nel romanzo e i quattro capitoli di cui \u00e8 composto il libro prendono il nome da altrettanti album del gruppo."}
{"id": "2543769", "revid": "1566286", "url": "https://it.wikipedia.org/wiki?curid=2543769", "title": "Gabrielle Fitzpatrick", "text": "Fitzpatrick nacque a Brisbane, nel Queensland in Australia. Dopo aver iniziato il suo primo lavoro come modella, successivamente dopo dieci anni divenne un'attrice.\nIl 10 settembre 2008, Fitzpatrick spos\u00f2 il direttore televisivo commerciale e animatore, Shaun Sewter, a Honolulu, Hawaii."}
{"id": "2543772", "revid": "339392", "url": "https://it.wikipedia.org/wiki?curid=2543772", "title": "1\u00aa Fallschirm-Panzerdivision Hermann G\u00f6ring", "text": ""}
{"id": "2543782", "revid": "149732", "url": "https://it.wikipedia.org/wiki?curid=2543782", "title": "Muscolo verticale della lingua", "text": ""}
{"id": "2543783", "revid": "1305772", "url": "https://it.wikipedia.org/wiki?curid=2543783", "title": "Jerusalem Film Festival", "text": "Il Jerusalem Film Festival (in lingua ebraica: \u05e4\u05e1\u05d8\u05d9\u05d1\u05dc \u05d4\u05e7\u05d5\u05dc\u05e0\u05d5\u05e2 \u05d9\u05e8\u05d5\u05e9\u05dc\u05d9\u05dd) \u00e8 un festival cinematografico internazionale che si tiene ogni anno a Gerusalemme, in Israele. Esso nacque da un'idea di Lia van Leer (gi\u00e0 fondatrice del \"Jerusalem Cinematheque\"), che lo inaugur\u00f2 il 17 maggio 1984. Alla rassegna partecipano lungometraggi e documentari provenienti da ogni parte del Mondo e numerosi sono i premi assegnati nelle diverse categorie.\nStoria.\nDopo aver fatto parte della giuria al Festival di Cannes, Lia van Leer decise di organizzare un evento simile in Israele. Jeanne Moreau, Lillian Gish, Warren Beatty e John Schlesinger sono solo alcuni degli attori che parteciparono alla prima edizione del festival.\nNel 1989 la van Leer convinse il filantropo americano Jack Wolgin ad organizzare una competizione cinematografica a suo nome per i migliori film israeliani. Ed \u00e8 cos\u00ec che il \"Wolgin Prize\" \u00e8 diventato negli anni il premio cinematografico pi\u00f9 ambito d'Israele.\nNel 2008 Lia van Leer, ormai ottantaquattrenne, lasci\u00f2 il ruolo di Direttore del festival affidandolo all'allora amministratore delegato Ilan de Vries.\nPremi.\nOltre al \"Wolgin Prize\", il \"Jerusalem FIlm Festival\" include i seguenti premi: \"Anat Pirchi Drama Award\", \"Spirit of Freedom Awards\", \"Forum for the Preservation of Audio-Visual Memory in Israel Award for the Creative use of Archival Footage\", nonch\u00e9 la sezione \"FIPRESCII\" per i registi esordienti."}
{"id": "2543788", "revid": "1543377", "url": "https://it.wikipedia.org/wiki?curid=2543788", "title": "Criminalit\u00e0", "text": "La criminalit\u00e0 \u00e8 un tipo di attivit\u00e0 umana in cui si manifestano violazioni di regole o leggi per le quali un'autorit\u00e0 costituita (tramite meccanismi come i sistemi giuridici) pu\u00f2 in ultima analisi prescrivere una pena. Quando l'attivit\u00e0 criminale vede la partecipazione di pi\u00f9 persone in gruppi organizzati e pi\u00f9 o meno articolati, si parla di criminalit\u00e0 organizzata.\nEtimologia.\nLa parola \"criminalit\u00e0\" deriva dalla radice latina \"crimen\", \"criminis\", derivante a sua volta dal verbo \"cerno\", \"cernis\", \"crevi\", \"cretum\", \"cernere\" (letteralmente \"cernere\", \"passare al setaccio\" quindi \"scegliere\", \"decidere\", \"dare un giudizio, una decisione giudiziaria\"). \"Crimen\" pass\u00f2 a significare \"accusa\" e infine, metonimicamente, \"criminale\", ossia il soggetto autore della violazione di cui \u00e8 accusato. Il verbo latino \"cerno-is\" deriva dalla stessa radice da cui il verbo greco antico \"krino\" (\u03ba\u03c1\u03af\u03bd\u03c9).\nCaratteristiche.\nCon \"criminalit\u00e0\" si intendono tutte le manifestazioni ed i fenomeni che hanno ad oggetto azioni dette \"criminali\". Viene definita \"criminale\" un'azione che prevede la violazione di una regola o di una legge all'interno di un sistema giuridico costituito. Secondo la Treccani, la criminalit\u00e0 \u00e8 il \"complesso di azioni volte alla commissione di reati, considerate in rapporto alla natura e ai caratteri dei delitti, oppure alla loro quantit\u00e0, e anche l'insieme dei criminali\".\nPer tali violazioni, definibili come crimini o reati, possono essere prescritte pene detentive, pene pecuniarie o altre forme correttive o preventive al fine di mantenere l'ordine sociale. Le persone responsabili di tali violazioni possono anche non essere punite affatto a seconda della giurisdizione o della particolare condizionale sociale in cui esse sono avvenute. Le singole societ\u00e0 umane possono infatti definire la violazione di una legge o un determinato comportamento antisociale in modo diverso; un'azione o un comportamento possono essere o non essere considerati reati a seconda delle localit\u00e0 in cui sono avvenuti, o della fase dell'azione considerata criminale (dalla progettazione alla divulgazione della stessa, l'attivit\u00e0 pu\u00f2 risultare solo intenzionale o incompleta e pu\u00f2 non essere punibile), alle particolari condizioni di chi ha portato avanti l'azione o l'attivit\u00e0 (che possono pesare pi\u00f9 o meno sull'eventuale applicazione della pena a seconda delle varie culture, societ\u00e0 o momenti storici). Ad esempio la violazione di un contratto o altre violazioni inerenti al diritto civile possono essere considerate \"reati\" o \"infrazioni\". Le societ\u00e0 moderne in generale distinguono i reati, intesi come offese contro il pubblico o lo Stato, dagli illeciti (torti nei confronti di privati che possono dare origine ad una causa civile).\nQualora i provvedimenti o le sanzioni di tipo informale non siano sufficienti a stabilire o a mantenere un determinato ordine sociale, un governo o uno stato possono imporre pi\u00f9 formali o rigorosi sistemi di controllo sociale. Con i meccanismi istituzionali e legali a loro disposizione, agenti per conto dello Stato possono obbligare i membri delle comunit\u00e0 o delle popolazioni a conformarsi a determinati codici e possono scegliere di punire o tentare di riformare coloro che non si conformano. Le autorit\u00e0 utilizzano vari meccanismi per regolare (incoraggiando o scoraggiando) determinati comportamenti in generale. Istituzioni a base governativa o amministrativa possono, ad esempio, codificare le regole comuni in leggi, rendere alcuni membri della comunit\u00e0 (o esterni ad essa) agenti di polizia o di sicurezza al fine di assicurare che il resto dei membri si conformino a tali leggi, e mettere in atto politiche e pratiche, prescritte dai legislatori o dagli amministratori, che hanno l'obiettivo di scoraggiare o prevenire la criminalit\u00e0. Inoltre, le autorit\u00e0 forniscono rimedi e sanzioni con fine correttivo e collettivamente queste modalit\u00e0 costituiscono il sistema penale. Le sanzioni variano ampiamente a seconda della gravit\u00e0 del reato o dell'infrazione commessa e possono includere, per esempio, una pena detentiva di carattere temporaneo volta a riformare il comportamento del condannato. I codici penali di alcune giurisdizioni si riservano sanzioni che si rivelano dure punizioni permanenti: mutilazioni, pena di morte o l'ergastolo. Di solito \u00e8 una persona fisica che perpetra il reato, ma anche le persone giuridiche possono essere considerate responsabili della commissione di un crimine. Il sociologo Richard Quinney ha scritto sul rapporto tra societ\u00e0 e criminalit\u00e0, che \"la criminalit\u00e0 \u00e8 un fenomeno sociale\", e viene concepita sia dalle azioni commesse che infrangono regole comuni sia da come la comunit\u00e0 percepisce tali azioni, sulla base di norme sociali, etiche o culturali.\nSociologia.\n Questo approccio considera le realt\u00e0 complesse che circondano il concetto di criminalit\u00e0 e cerca di capire come i cambiamenti sociali, politici, psicologici ed economici possono influenzare le mutevoli definizioni di criminalit\u00e0 e la forma delle risposte a livello legale e penale della societ\u00e0.\nQuesti tentativi definitori rimangono fluidi e spesso controversi. Ad esempio, con un cambiamento delle culture e dei contesti politici, le societ\u00e0 possono criminalizzare o depenalizzare certi comportamenti, il che influisce, oltre che su una eventuale definizione normativa, anche sulle statistiche dei tassi di criminalit\u00e0, sull'allocazione delle risorse per l'applicazione della legge o per la prevenzione, e, in ultima analisi, sull'opinione pubblica generale riguardo al fenomeno."}
{"id": "2543789", "revid": "1446238", "url": "https://it.wikipedia.org/wiki?curid=2543789", "title": "Tearce", "text": "Tearce (in macedone \u0422\u0435\u0430\u0440\u0446\u0435, in albanese \"Tearca\") \u00e8 un comune rurale della Repubblica di Macedonia di 22.454 abitanti (dati del 2002). La sede municipale \u00e8 nella omonima localit\u00e0.\nGeografia fisica.\nIl comune \u00e8 situato nella parte nord-occidentale del paese e confina con il Kosovo a nord, con Jegunovce a est e a sud, e con Tetovo a ovest.\nSociet\u00e0.\nEvoluzione demografica.\nIn base al censimento del 2002 il comune conta 22.454 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2543794", "revid": "400694", "url": "https://it.wikipedia.org/wiki?curid=2543794", "title": "Immagine stereoscopica", "text": ""}
{"id": "2543797", "revid": "71433", "url": "https://it.wikipedia.org/wiki?curid=2543797", "title": "La moglie dell'uomo che viaggiava nel tempo (film)", "text": ""}
{"id": "2543799", "revid": "1305772", "url": "https://it.wikipedia.org/wiki?curid=2543799", "title": "El Sobrante", "text": "El Sobrante \u00e8 un \"census-designated place\" (CDP) nella Contea di Contra Costa, California, Stati Uniti d'America.\nLa popolazione era di 12.669 al censimento del 2010. Il nome spagnolo \"El Sobrante\" significa \"residuo\", \"avanzi\" in italiano.\nGeografia fisica.\nSecondo l'ufficio del censimento degli Stati Uniti, il CDP aveva una superficie totale di 3.1 miglia quadrate (8.0\u00a0km\u00b2). Le principali strade includono San Pablo Dam Road (una strada che parte da Richmond a San Pablo, attraverso El Sobrante, passato EBMUD San Pablo Reservoir), Valley View Road e Appian Way. San Pablo Dam Road e Appian Way sono entrambe connesse a Interstate 80 all'est.\nStoria.\nTra l'8000 a.C. e il 1000 a.C. una trib\u00f9 indigena di persone chiamate gli \"Huchiun\", una sub-trib\u00f9 dell'Ohlone, giunsero all'East Bay, includendo El Sobrante. Uno dei villaggi \"Huichin\" era situato dove oggi c'\u00e8 la libreria di El Sobrante.\nNel 1770 gli Hunchin furono obbligati a convertirsi al cristianesimo dai missionari spagnoli.\nDopo l'indipendenza Messicana dalla Spagna, nel tardo XIX secolo, ai coloni spagnoli vennero assegnati terreni sovvenzionati, uno di questi era Rancho El Sobrante, conferito a Juan Jose e V\u00edctor Castro nel 1841.\nI confini delle concessioni erano insolitamente complicati, in quanto dovevano essere determinati da quelli delle concessioni circostanti: San Antonio, San Pablo, El Pinole, Boca de la Ca\u00f1ada del Pinole, Acalanes, e La Laguna de los Colorados Palos. In questo senso, il \"rancho\" era \"el sobrante\", cio\u00e8, in lingua spagnola, l'area rimanente. Controversie legali in materia di confini e richieste degli occupanti si sono protratte per quattro decenni, con spese che costarono gran parte del terreno, che dovette essere venduto per poter pagare le spese di giudizio.\nA Victor Castro rimasero 549 ettari (2,22\u00a0km\u00b2), della concessione originaria. Egli costru\u00ec una dimora Adobe in quello che oggi \u00e8 \"El Cerrito\" e divenne uno dei primi membri del consiglio di vigilanza della contea di Contra Costa. Castro \u00e8 morto all'et\u00e0 di 90 anni nel 1897; alcuni dei suoi discendenti vivono ancora nella zona di Castro Ranch Road. \nIl nome Sobrante \u00e8 stato applicato, con l'aggiunta dell'articolo definito spagnolo \"El\", al momento dell'apertura del primo ufficio postale nel 1941.\nCon il XX secolo El Rancho Sobrante \u00e8 stato ridotto ad una serie di piccoli allevamenti, che seguivano in genere una strada sterrata lungo San Pablo Creek. Molti di questi allevamenti sono stati ulteriormente suddivisi, le strade sono state lastricate e molte case sono state costruite. El Sobrante si \u00e8 quindi trasformato da un villaggio rurale ad una comunit\u00e0 semi-rurale."}
{"id": "2543801", "revid": "1442080", "url": "https://it.wikipedia.org/wiki?curid=2543801", "title": "Croatian Indoors 1996 - Singolare", "text": "Il singolare del torneo di tennis Croatian Indoors 1996, facente parte dell'ATP Tour, ha avuto come vincitore Goran Ivani\u0161evi\u0107 che ha battuto in finale C\u00e9dric Pioline 3-6, 6-3, 6-2."}
{"id": "2543802", "revid": "339392", "url": "https://it.wikipedia.org/wiki?curid=2543802", "title": "Famiglia Del Balzo", "text": ""}
{"id": "2543803", "revid": "2202616", "url": "https://it.wikipedia.org/wiki?curid=2543803", "title": "Nuvola61", "text": "Nuvola61 \u00e8 stato un canale gratuito dedicato in origine esclusivamente al mondo dei motori e successivamente anche agli altri sport. Era visibile sul digitale terrestre al canale 61.\nStoria.\nIl canale inizia le trasmissioni il 14 febbraio 2000 come Nuvolari, inizialmente in onda in chiaro sulla piattaforma Telepi\u00f9, divenuta Sky Italia dal 31 luglio 2003. \nNel 2010 Nuvolari termina le trasmissioni su Sky e viene lanciato sul digitale terrestre all'LCN 222. Su questo \u00e8 stato presente in diversi mux locali; in seguito si trasferisce in nazionale sul mux Rete A2 da novembre 2012 e da luglio 2013 sul mux Tivuitalia.\nIl 31 dicembre 2013 alle ore 23:59 Nuvolari cessa le trasmissioni anche sul DTT in seguito alla fusione con il nuovo canale Sport Tre, in onda sulla piattaforma satellitare Tiv\u00f9sat, cedendo cos\u00ec la numerazione 222 del digitale terrestre a Leonardo.\nNuvolari torna nuovamente in onda il 24 febbraio 2014 come canale autonomo sul satellite e sulla piattaforma satellitare Tiv\u00f9sat, dopo la chiusura dei canali Sport Uno, Sport Due e Sport Tre.\nDall'11 marzo successivo torna disponibile anche sul digitale terrestre al canale 224 sul mux TIMB 2 e alla numerazione 60 dal 17 aprile.\nIl 13 marzo 2015 Nuvolari, Leonardo, Marcopolo e Alice abbandonano la piattaforma Tiv\u00f9sat, mentre da met\u00e0 giugno 2015 Nuvolari si trasferisce sul mux Rete A2, dove resta visibile sull'LCN 60.\nDall'8 luglio 2015 Nuvolari, assieme a Canale 61 e Canale 62, viene ceduto a GM Comunicazione lasciando cos\u00ec il gruppo LT Multimedia che continuer\u00e0 comunque a curarne la raccolta pubblicitaria.\nIl 5 agosto, a seguito di un accordo, Nuvolari cede la LCN 60 a Sportitalia (che gi\u00e0 lo occupava prima della chiusura nel 2013) e si trasferisce sul 62.\nIl nuovo editore, GM Comunicazione, stringe un accordo con Sportelevision per la trasmissione della Motocross. La collaborazione dura poco e i diritti passano a Sportitalia, che la trasmette in differita.\n\u00c8 stato visibile gratuitamente in streaming sulla piattaforma \"Italia Smart\" fino al cambio di editore, avvenuto nel 2015.\nIl 14 marzo 2016 Nuvolari lascia l'LCN 62 a Top Calcio 24 e si trasferisce sul canale 61 in sostituzione di Sport 1.\nIl 15 giugno 2016 Nuvolari viene rinominato in Nuvola61.\nIl 31 dicembre 2017, Nuvola61 viene sostituito da \"Life 120 Channel\", continuando per\u00f2 a trasmettere come brand block su Odeon 24, circuito interregionale edito dalla stessa GM Comunicazione.\nPalinsesto.\nLa programmazione del canale era composta principalmente da eventi e trasmissioni riguardanti il mondo dei motori, prevalentemente di provenienza anglosassone e trasmesse intorno alla prima met\u00e0 del decennio tra il 2001 e il 2010.\nDal 2014 sono stati trasmessi sul canale nuovi programmi e nuovi eventi sportivi, tra cui lo show di wrestling \"TNA Thursday Night Impact!\" e dal 17 maggio, in diretta esclusiva, nove tra le partite di preparazione delle nazionali di Spagna, Paesi Bassi, Belgio, Russia e Portogallo per il campionato mondiale di calcio 2014, con le telecronache affidate al telecronista Simone Braconcini, al giornalista Luciano Cesaretti e ai commentatori tecnici Sergio Brio, Morgan De Sanctis, Ezio Sella, Stefano Di Chiara e Manuel Palmisano.\nTra maggio e giugno dello stesso anno sono state trasmesse le amichevoli di alcune nazionali partecipanti ai mondiali di calcio in Brasile, mentre il 25 agosto \u00e8 stata la volta della finale di Supercoppa turca tra Fenerbah\u00e7e e Galatasaray. Nella stagione 2014-15 \u00e8 arrivato anche il rugby con tutte le partite di Zebre e Treviso del Pro12 e una partita a settimana del Top 14 francese.\nDal 13 settembre 2016 arriva in esclusiva \"B-Lab LIVE\" (precedentemente in onda su Sportitalia) e che viene trasmesso dal luned\u00ec alla domenica. Il marted\u00ec e il mercoled\u00ec \"BLab Speciale Champions League\", il gioved\u00ec \"BLab Speciale Europa League\", il sabato \"BLab Speciale Serie B\", la domenica \"BLab Speciale Serie A\".\nDal 12 ottobre al 18 novembre in esclusiva assoluta, ritorna il calcio femminile con la UEFA Women's Champions League grazie a una collaborazione con \"Professione Sport\" per la trasmissione delle partite di Associazione Sportiva Dilettantistica AGSM Verona Calcio Femminile e Associazione Calcio Femminile Brescia Femminile.\nNella stagione 2016-17 prosegue la collaborazione con \"Professione Sport\" per alcune gare di serie A femminile, tutte le gare della Serie B femminile, alcuni eventi di calcio femminile come la Coppa Italia e le Coppe regionali femminili Under-18.\nNel gennaio 2017 GM Comunicazione stringe un accordo (terminato a fine aprile) con Fight Network per la trasmissione dei documentari agli atleti italiani, della Impact Wrestling e delle arti marziali miste (MMA).\nIl 1\u00ba giugno 2017 viene trasmessa, con la collaborazione di Professione Sport, la finale di Champions League femminile Lione-PSG."}
{"id": "2543804", "revid": "1566286", "url": "https://it.wikipedia.org/wiki?curid=2543804", "title": "Yancy Butler", "text": "\u00c8 la figlia di Joe Butler, musicista del gruppo rock degli anni sessanta The Lovin' Spoonful.\nCarriera.\nYancy Butler nasce a Greenwich Village, New York City, il 2 luglio 1970. \u00c8 figlia di Leslie Vega, manager di una compagnia teatrale, e Joe Butler, il batterista del gruppo rock anni sessanta The Lovin' Spoonful. Fa la sua prima apparizione da bambina in un piccolo ruolo in \"Fast Money\" nel 1979, ma il primo ruolo importante di Butler \u00e8 stato nella serie televisiva \"Mann &amp; Machine\" nel 1992 in cui interpretava un agente di polizia androide che lavorava in compagnia di un detective umano.\nLa serie era ambientata a Los Angeles nel prossimo futuro e fu co-creata da Dick Wolf, famoso per \"Law &amp; Order\". Un anno dopo fu la protagonista di una seconda serie, \"South Beach\". Inoltre per Dick Wolf recit\u00f2 nella parte di un'artista del furto che fa un patto con il governo federale: in cambio della cancellazione dei suoi crimini svolge dei compiti per loro. Furono prodotti sette episodi di questa serie, ma solamente sei furono diffusi.\nRitorna sui grandi schermi negli anni Novanta, tra i suoi ruoli uno da protagonista in \"Senza tregua\" nel 1993 con Jean-Claude Van Damme e diretto da John Woo. Viene lanciata con la serie televisiva \"Brooklyn South\" interpretando una poliziotta di Brooklyn. Il vero successo lo raggiunge con la serie televisiva di culto \"Witchblade,\" adattamento del fumetto omonimo, in cui interpreta l'eroina protagonista. Ritorner\u00e0 a interpretare il ruolo di un personaggio tratto da un fumetto nel 2010 con \"Kick-Ass\".\nVita privata.\nQuattordici mesi dopo la cancellazione della serie \"Witchblade\" la Butler fu arrestata con l'accusa di ebbrezza disordinata. Le fu ordinato di iniziare la riabilitazione alla Renaissance Institute a Boca Raton nel Sud della Florida. Il 2 febbraio 2007 presentata dalla attrice..\nIl 13 marzo 2007 a Sharon in Connecticut alla Butler fu addebitata la guida in stato di ebbrezza in quanto perse il controllo della propria auto uscendo di corsia e andando a sbattere con una Saab 900 contro il guard rail. L'attrice fu rilasciata su pagamento di una cauzione di $500 e con l'ordine di comparizione davanti alla Corte Superiore di Bantam il 26 marzo 2007. Il 28 marzo il giudice Richard Marano della Bantam Superior Court ordin\u00f2 che la Butler fosse nuovamente arrestata in quanto per due volte consecutive e nelle date programmate non era comparsa davanti alla corte. Il giudice ordin\u00f2 che il provvedimento non dovesse essere eseguito fino al 2 aprile per dare alla Butler modo di spiegare perch\u00e9 non si fosse presentata davanti alla Corte."}
{"id": "2543805", "revid": "124033455", "url": "https://it.wikipedia.org/wiki?curid=2543805", "title": "LT Multimedia", "text": "LT Multimedia \u00e8 stato un gruppo televisivo italiano, nato nel 1997 come Sitcom e specializzato nell'ideazione, produzione e realizzazione di canali televisivi tematici e di riviste cartacee.\nStoria.\nSitcom.\nL'azienda nacque come Sitcom Srl, (\"Societ\u00e0 Italiana Comunicazione\"), il 23 marzo 1997, con presidente Giancarlo Innocenzi e amministratore delegato Valter La Tona, come societ\u00e0 editrice televisiva.\nNegli anni l'azienda diversific\u00f2 il suo business, espandendosi all'editoria cartacea e ai progetti di comunicazione sulle nuove piattaforme digitali.\nIl 1\u00ba settembre 1997, grazie ad un accordo con D+, iniziarono le loro trasmissioni Marcopolo, primo canale tematico realizzato in Italia, interamente dedicato ai viaggi, al turismo e all'avventura, e INN \u2013 Italia News Network, con una programmazione di 24 ore dedicata all'informazione italiana e al territorio e sotto la direzione di Giacomina Valenti. Quest'ultimo canale chiuder\u00e0 i battenti nel luglio 2003 con il lancio di Sky Italia.\nNel 2000 Sitcom lanci\u00f2 gli altri tre canali, diffusi inizialmente in chiaro e in lingua italiana:\nDal 2001, dopo aver mancato l'obiettivo della quotazione in Borsa, Sitcom attravers\u00f2 una grave crisi aziendale e rischi\u00f2 il fallimento. Dopo l'adozione di un nuovo piano industriale, che pass\u00f2 per contratti di solidariet\u00e0 e licenziamenti, la societ\u00e0 sigl\u00f2 un contratto con Sky Italia per la produzione di quattro canali da trasmettere sulla neonata piattaforma fino al 2008. Grazie all'accordo, Sitcom prosegu\u00ec le sue attivit\u00e0. Giancarlo Innocenzi lasci\u00f2 la presidenza cedendo la carica a Valter La Tona.\nNel 2006, il Gruppo sbarc\u00f2 anche sul digitale terrestre con il canale generalista SitcomUNO, che nel 2008 diventer\u00e0 FacileTV per poi chiudere l'anno dopo.\nA febbraio 2008 nacque la Sitcom Media, ramo aziendale specializzato nell'ideazione, lo sviluppo, la produzione e distribuzione di format, tecnologie e prodotti multimediali, destinati agli utilizzatori delle nuove piattaforme digitali.\nDal 25 maggio i canali vennero diffusi anche attraverso il web tramite il portale www.italiasmart.tv.\nNel frattempo vennero lanciati una serie di portali \"verticali\" su vari argomenti: \"Piacere pizza\", \"Cioccolato che passione\", \"Peccati di gola\" e \"Conserve di casa\", ognuno di essi legato all'omonimo programma in onda sul canale Alice.\nNel giugno 2010 i quattro canali televisivi prodotti dal Gruppo sbarcarono ufficialmente sulla piattaforma IPTV di Telecom Italia.\nL'8 novembre 2010 venne lanciato Arturo, canale dedicato ad un pubblico adulto prevalentemente femminile.\nLT Multimedia.\nNel febbraio 2012 la societ\u00e0 divenne LT Multimedia con Mario Bianchi presidente e Giampaolo Sodano vicepresidente.\nNel luglio 2013, LT acquis\u00ec i canali di Sportitalia aggiudicandosi i tre canali del digitale che dal 1\u00ba novembre, (sparendo da Sky e traslocando sulla piattaforma satellitare Tiv\u00f9Sat, rimanendo comunque sul digitale terrestre) diventarono Sport Uno (calcio), Sport Due (sport) e Sport Tre (motori).\nIl canale Sport Uno dal 1\u00ba novembre 2013 inizi\u00f2 cos\u00ec a trasmettere in via sperimentale alcune partite di calcio dei campionati di Serie A delle stagioni 2010-2011 e 2011-2012 commentati dai telecronisti della redazione sportiva e denominate \"Calcio Rewind\". Primo acquisto dell'emittente fu quello del telecronista Simone Braconcini a cui venne affidato il commento delle gare pi\u00f9 importanti.\nIl 18 dicembre Sport Tre divent\u00f2 Sport Tre Nuvolari.\nIl 1\u00ba gennaio 2014 tutti i canali LT Multimedia sparirono da Sky. Il gruppo allora decise di puntare sull'offerta gratuita: Alice sostitu\u00ec Arturo sull'LCN 221 (trasmesso anche su Tiv\u00f9sat al canale 40) e Nuvolari si fuse con Sport Tre (LCN 62), Marcopolo cominci\u00f2 a venire trasmesso dalle 12 alle 16 su Sport Due (LCN 61) e Leonardo si spost\u00f2 sull'LCN 222 (poi anche 62). Inoltre sempre il 1\u00ba gennaio apr\u00ec Alice Cucina, canale dedicato alle scuole di cucina visibile solo sul digitale satellitare e su Tiv\u00f9sat.\nAlle 18:00 del 19 dicembre 2013 sul digitale terrestre i canali Sport Uno, Sport Due e Sport Tre Nuvolari vennero sospesi e sul digitale rimasero solo Alice e Leonardo.\nDal 17 febbraio 2014 Marcopolo approda in pianta stabile sul digitale terrestre.\nIl 20 febbraio 2014 i canali Alice Cucina, Sport Uno, Sport Due e Sport Tre Nuvolari hanno cessato le trasmissioni mentre dal 24 febbraio 2014 \u00e8 in onda solo sul satellite come canale autonomo Nuvolari.\nL'11 marzo 2014 torna visibile sul digitale terrestre anche Nuvolari sull'LCN 224, e dal 17 aprile anche sul 60, mentre Marcopolo \u00e8 passato sull'LCN 223 e poi anche sull'LCN 61.\nIl 22 marzo 2014 parte la campagna pubblicitaria \"C'\u00e8 un'isola in mezzo al mare, veniteci a cercare!\" per promuovere le posizioni dei canali Alice, Leonardo, Marcopolo e Nuvolari sul Digitale Terrestre.\nIl 13 marzo 2015 i canali Nuvolari, Leonardo, Marcopolo e Alice abbandonano la piattaforma Tiv\u00f9sat e rimangono in chiaro esclusivamente sul digitale terrestre.\nDal 17 giugno 2015 il canale Alice Kochen diventa visibile in chiaro sull'LCN 224 mentre Nuvolari resta visibile esclusivamente sull'LCN 60 dalle 7:00 alle 24:00.\nIl 18 giugno 2015 il Gruppo decide di concentrarsi soprattutto sui canali tematici che trattano di made in Italy, italiani (Alice, Leonardo, Marcopolo) e tedeschi (Alice Kochen) e su una possibile versione di Alice in inglese. Di conseguenza l'8 luglio 2015 LT cede a GM Comunicazione S.r.l. (parte del gruppo Gold TV) il marchio Nuvolari, restandone tuttavia la concessionaria pubblicitaria; allo stesso tempo GM acquista dall'azienda Sitcom, associata allo stesso gruppo, le LCN 60, 61 e 62 occupate al momento rispettivamente da Nuvolari e da due canali provvisori. Gold TV rilancer\u00e0 momentaneamente le numerazioni 61 e 62 creando i canali Sport 1 e Sport 2, i quali tuttavia in seguito chiuderanno, lasciando spazio a emittenti di altri editori dietro affitto delle LCN.\nIl 25 agosto 2015 LT Multimedia annuncia la chiusura di Leonardo prevista per il 31 agosto 2015 dichiarando che i contenuti approderanno da ottobre sul canale Alice (fatto poi non avvenuto) e che la library rimarr\u00e0 disponibile attraverso la piattaforma Italia Smart oltre al potenziamento della rivista omonima.\nIl 1\u00ba settembre 2015, i canali vengono riorganizzati e le emittenti Leonardo (LCN 222) e Alice Kochen (LCN 224) vengono eliminate e sostituite rispettivamente dalle copie di Marcopolo e Alice, che il 1\u00ba aprile 2016 sono state eliminate. Dal 29 luglio successivo, sulla LCN 224, \u00e8 presente una copia di Marcopolo identificata \"MARCOPOLO DIARI\", inizialmente denominata \"MARCOPOLO VIAGGI\", e precedentemente occupata da una copia di Alice.\nIl 5 novembre 2015, LT Multimedia si avvia verso il concordato preventivo.\nA novembre la gestione delle attivit\u00e0 editoriali e televisive passa alla societ\u00e0 Al.ma Media, che prende in gestione i canali e la produzione editoriale e televisiva nella nuova sede di Via della Tenuta del Cavaliere, con nuovi amministratori."}
{"id": "2543808", "revid": "1772257", "url": "https://it.wikipedia.org/wiki?curid=2543808", "title": "Team Fortress Classic", "text": "Team Fortress Classic \u00e8 un videogioco di genere sparatutto in prima persona sviluppato e pubblicato da Valve Corporation il 7 aprile 1999. Il titolo \u00e8 una versione rivisitata nel motore di \"Half-Life\" della mod \"Team Fortress\" per \"Quake\" uscita il 24 agosto 1996.\nModalit\u00e0 di gioco.\nIn \"Team Fortress Classic\" due squadre di giocatori si scontrano con lo scopo di raggiungere o conquistare l'obiettivo prestabilito della mappa di gioco, come il dominio di un'area di controllo o la cattura di bandiere. La caratteristica che differenzia \"Team Fortress Classic\" \u00e8 la presenza di vari personaggi giocabili differenti: ad esempio, \"Scout\" \u00e8 molto veloce, ma pu\u00f2 sostenere poco danno; \"Heavy Weapons Guy\" \u00e8 dotato di armi potenti e ben corazzato, ma i suoi movimenti molto lenti lo rendono un bersaglio piuttosto facile. Sono presenti altri sette personaggi, ognuno dotato di abilit\u00e0 e debolezze: \"Sniper\", dotato di fucile da cecchino; \"Soldier\", dotato di lanciarazzi; \"Demolition Man\" (o \"Demoman\"), abile con gli esplosivi; \"Medic\", dotato di un'arma curativa; \"Pyro\", dotato di lanciafiamme; \"Spy\", dotato delle abilit\u00e0 di fingersi morto e di mascherarsi da membro avversario; infine \"Engineer\", personaggio che pu\u00f2 costruire torrette mitragliatrici automatiche.\nSviluppo.\nLa prima versione di \"Team Fortress\", una mod gratuita per lo sparatutto arena \"Quake\", \u00e8 stata sviluppata da tre studenti universitari australiani e pubblicata il 24 agosto 1996. Negli anni successivi all'uscita, la mod \u00e8 diventata una delle modifiche pi\u00f9 popolari di sempre per \"Quake\".\nNel 1999 gli autori di \"Team Fortress\", mentre stavano gi\u00e0 lavorando ad un seguito, sono stati assunti da Valve Corporation: qui hanno sviluppato \"Team Fortress Classic\", inizialmente come mod per \"Half-Life\" in versione gratuita e poi in edizione stand-alone commerciale. \"TFC\" \u00e8 stato dotato di nuove modalit\u00e0 di gioco, come la \"VIP\", dove occorre scortare un civile, o la \"Football\", dove si deve raccogliere una palla e segnare punti nella base avversaria.\nOpere correlate.\nAltre versioni.\nLa popolarit\u00e0 della mod \"Team Fortress\" ha dato vita ad una lunga serie di varianti e seguiti. Tra i pi\u00f9 conosciuti \u00e8 possibile ricordare \"Q3F\" per \"Quake III Arena\", poi evolutosi in \"Enemy Territory Fortress\" (per \"\"); \"Unreal Fortress\" per \"Unreal Tournament\", e il seguito \"Unreal Fortress: Evolution\"; \"Fortress Forever\", versione per Source Engine; \" AvP2 Team Fortress\" per \"Aliens versus Predator 2\".\nSequel.\nUn sequel chiamato \"Team Fortress 2\" \u00e8 stato inizialmente annunciato nel 1998, ma dopo una prima posticipazione Valve Corporation smise di diffondere informazioni riguardo lo sviluppo per diversi anni, facendo diventare il titolo un esempio prominente di vaporware. Il gioco \u00e8 poi uscito nel 2007, a 9 anni di distanza dall'annuncio iniziale, come parte della raccolta \"The Orange Box\"."}
{"id": "2543809", "revid": "125124047", "url": "https://it.wikipedia.org/wiki?curid=2543809", "title": "Case Design Stili", "text": "Case Design Stili, noto come Leonardo fino al 2015, \u00e8 stato un canale televisivo italiano interamente dedicato alla casa, all'arredamento e al verde.\nStoria.\nLeonardo (2000-2015).\nLeonardo nasce nel 2000 per la piattaforma satellitare di Telepi\u00f9, edito dal gruppo Sitcom; a partire dal 2003 passa a Sky Italia e dal 2012 l'editore cambia nome in LT Multimedia. Il 1\u00ba gennaio 2014 Leonardo ha abbandonato la piattaforma Sky Italia e trasmette su Tiv\u00f9sat sul canale 42 e sul digitale terrestre alla LCN 222 sul mux TivuItalia al posto di Nuvolari, che viene momentaneamente eliminato (riaprir\u00e0 poi il 24 febbraio su satellite e Tiv\u00f9sat e poi anche sul digitale terrestre alle LCN 224 e 60). Leonardo \u00e8 aggiunto anche sul mux TIMB 2 dal 13 gennaio e da fine febbraio 2014 \u00e8 presente solo su quest'ultimo. A partire dal 17 luglio 2014 assume anche LCN 62.\nIl 13 marzo 2015 Leonardo, Nuvolari, Marcopolo e Alice abbandonano la piattaforma Tiv\u00f9sat e rimangono in chiaro esclusivamente sul digitale terrestre. Dal 15 giugno 2015 Leonardo rimane visibile solo sul canale 222.\nIl 25 agosto 2015 LT Multimedia ne preannuncia la chiusura avvenuta il 31 agosto 2015, dichiarando che i contenuti approderanno da ottobre sul canale Alice anche con nuove produzioni (cosa poi accantonata) e la library storica verr\u00e0 messa a disposizione su Italia Smart. Leonardo \u00e8 sostituito sulla LCN 222 da Marcopolo.\nCase Design Stili (dal 2017).\nDal 13 febbraio 2017, il canale \u00e8 tornato a trasmettere alla LCN 223 del digitale terrestre con la nuova denominazione Case Design Stili.\nIl 7 gennaio 2020 il canale sospende le trasmissioni senza per\u00f2 tornare in onda.\nPalinsesto.\nResponsabile del canale \u00e8 stata Daniela Siboni, i format si avvalevano della collaborazione editoriale di numerosi esperti, tra i quali architetti, designer e tecnici. Il palinsesto prevedeva programmi dedicati all'architettura, interior design, outdoor, ristrutturazioni, complementi."}
{"id": "2543810", "revid": "1272592", "url": "https://it.wikipedia.org/wiki?curid=2543810", "title": "Marcopolo", "text": "Marcopolo \u00e8 stato un canale televisivo italiano edito da Alma Media. Nato nel 1997, era dedicato ai viaggi e nel 2020 fu fuso con il canale Alice a formare la nuova emittente Alma TV.\nStoria.\nIl canale, nato nel 1997, fu visibile fino al 2003 nell'offerta satellitare di TELE+ Digitale e poi fino al 31 dicembre 2013 al canale 414 di Sky Italia. Dal 1\u00ba gennaio 2014 il canale non \u00e8 pi\u00f9 disponibile su Sky Italia ma \u00e8 visibile comunque in chiaro e sulla piattaforma Tiv\u00f9sat al canale 43, oltre che in streaming sulla piattaforma Italia Smart.\nDal 17 febbraio 2014 Marcopolo approda anche sul digitale terrestre nel mux TIMB 2 sulla LCN 224. L'11 marzo 2014 Marcopolo \u00e8 passato sulla LCN 223, lasciando la 224 a Nuvolari. Dal 30 aprile 2014 \u00e8 disponibile anche sulla LCN 61.\nIl 13 marzo 2015 Marcopolo, insieme a Leonardo, Nuvolari e Alice abbandonano la piattaforma Tiv\u00f9sat e rimangono in chiaro esclusivamente sul digitale terrestre. Dal 15 giugno 2015 Marcopolo rimane visibile soltanto alla LCN 223.\nDal 1\u00ba settembre 2015 a seguito della riorganizzazione dei canali LT Multimedia \u00e8 stata aggiunta una copia del canale alla posizione 222 precedentemente occupata da Leonardo. Dal 1\u00ba aprile 2016 \u00e8 visibile solo sul canale 222 e successivamente dal 29 luglio dello stesso anno viene aggiunta una copia al canale 224 denominata Marcopolo Diari, rimasto disponibile fino all'8 ottobre.\nDal 2 giugno 2017 Marcopolo ritorna sul satellite ed \u00e8 visibile in chiaro, con l'identificativo errato \"Sportelevision\", senza LCN su Tiv\u00f9sat e su Sky al canale 810; il nome del canale \u00e8 corretto il 6 novembre (anche se solo per gli utenti Sky l'identificativo gi\u00e0 da mesi risultava sovrascritto e corretto). \nA partire da inizio giugno 2019 Marcopolo viene aggiunto su una nuova frequenza satellitare del satellite Hotbird 13\u00b0 Est con l'identificativo \"MarcoPolo\" e dal giorno 14 \u00e8 rimosso dalla precedente frequenza appartenente a Sky; resta comunque presente nella numerazione Sky al canale 810. Tuttavia dal 26 luglio un nuovo cartello in onda, assieme alle informazioni sul sito ufficiale, comunica che a partire dal 1\u00ba settembre Marcopolo rester\u00e0 visibile solo sul digitale terrestre all'LCN 222 e su Sky alla posizione 5222 (nella fascia di numerazione oltre il 5000 dedicata alla ripetizione dei segnali terrestri).\nIl 7 gennaio 2020 il canale sospende momentaneamente le trasmissioni e viene eliminato dal mux TIMB 2. Il giorno successivo il canale torna disponibile nel mux Alpha.\nDal 6 aprile 2020 il canale \u00e8 trasmesso dalle 21:00 alle 10:00, in alternanza con Alice, su Canale 65. Dal 1\u00ba maggio 2020, il canale si fonde con Alice dando vita ad un unico canale sull'LCN 65 denominato \"Alma TV - Alice &amp; Marcopolo\" tornando nel mux TIMB 2.\nProgrammi.\nIl palinsesto comprende documentari di diversa natura editoriale: dalla docu-fiction ai reportage."}
{"id": "2543811", "revid": "1869172", "url": "https://it.wikipedia.org/wiki?curid=2543811", "title": "ATP Tour 1994", "text": "L'edizione 1994 dell'ATP Tour \u00e8 iniziata il 3 gennaio con gli Australian Men's Hardcourt Championships 1994 e il Qatar ExxonMobil Open e si \u00e8 conclusa il 15 novembre con gli ATP Tour World Championships 1994.\nL'ATP Tour consiste in una serie di tornei maschili di tennis organizzati dall'ATP. Questa include i tornei del Grande Slam, la Coppa Davis e la Grand Slam Cup (organizzati in collaborazione con l'International Tennis Federation (ITF)), i tornei dell'ATP Super 9, dell'ATP Championship Series, della World Team Cup,dell'ATP Tour World Championships e dell'ATP World Series."}
{"id": "2543822", "revid": "712828", "url": "https://it.wikipedia.org/wiki?curid=2543822", "title": "Zeno (Zatch Bell!)", "text": ""}
{"id": "2543823", "revid": "599013", "url": "https://it.wikipedia.org/wiki?curid=2543823", "title": "Timo Wenzel", "text": "Carriera.\nHa militato in prima divisione con Stoccarda e Kaiserslautern, e in seconda divisione con l' in Germania, per poi passare prima all' a Cipro e poi al Kerkyra in Grecia."}
{"id": "2543827", "revid": "701820", "url": "https://it.wikipedia.org/wiki?curid=2543827", "title": "Constitutio Tanta", "text": "La Constitutio tanta \u00e8 una costituzione imperiale, emanata il 16 dicembre 533 dall'imperatore Giustiniano per promulgare il Digesto.\nContenuti.\nCon questa costituzione, Giustiniano accentra definitivamente il potere di creazione ed interpretazione del diritto nelle mani imperiali. Infatti, in questa legge, viene sancito il divieto pi\u00f9 assoluto di glossare e interpretare il Digesto. L'unica attivit\u00e0 concessa sul testo \u00e8 la traduzione \u00abpedissequa\u00bb dal latino al greco. Guardando, infatti, al passato in maniera faziosa, Giustiniano accusa i giuristi di aver rovinato la scienza giuridica, rendendola oscura da chiara e perfetta che era. Dispone, quindi, che contemporaneamente alla promulgazione del Digesto (raccolta di tutti i passi pi\u00f9 importanti delle opere dei giuristi classici), tutte le opere dei giureconsulti antichi andassero distrutte. L'unica opera pervenutaci integra sono, infatti, le \"Istituzioni\" di Gaio, sopravvissute in virt\u00f9 del loro carattere eminentemente didattico."}
{"id": "2543828", "revid": "26274558", "url": "https://it.wikipedia.org/wiki?curid=2543828", "title": "Dahlia Promo", "text": ""}
{"id": "2543830", "revid": "26274565", "url": "https://it.wikipedia.org/wiki?curid=2543830", "title": "Dahlia Sport", "text": ""}
{"id": "2543831", "revid": "26274571", "url": "https://it.wikipedia.org/wiki?curid=2543831", "title": "Dahlia Xtreme", "text": ""}
{"id": "2543832", "revid": "26274576", "url": "https://it.wikipedia.org/wiki?curid=2543832", "title": "Dahlia Eros", "text": ""}
{"id": "2543833", "revid": "26274584", "url": "https://it.wikipedia.org/wiki?curid=2543833", "title": "Dahlia Attivazione", "text": ""}
{"id": "2543841", "revid": "339392", "url": "https://it.wikipedia.org/wiki?curid=2543841", "title": "Tsume", "text": ""}
{"id": "2543842", "revid": "1702319", "url": "https://it.wikipedia.org/wiki?curid=2543842", "title": "Chiesa di Sant'Antonio Abate (Macchie)", "text": "La chiesa di Sant'Antonio Abate si trova a Macchie, in Provincia di Macerata, nel comune di Castelsantangelo sul Nera.\n\u00c8 ubicata all'ingresso del paese, in via San Giovanni.\nStoria.\nLa chiesa risale al XIV secolo, ed \u00e8 antecedente a San Giovanni, situata anch'essa a Macchie. Nel XX secolo \u00e8 stata rovinata da un incendio. Per molti anni la chiesa \u00e8 rimasta chiusa, ma \u00e8 stata riaperta dopo un restauro degli affreschi interni.\nDescrizione.\nLa chiesa ha un soffitto a doppio spiovente ligneo, ed \u00e8 divisa in due parti da un arco a tutto sesto. Dietro l'altare un affresco rappresenta Sant'Antonio circondato da animali; sullo sfondo \u00e8 rappresentato uno scorcio del paese."}
{"id": "2543843", "revid": "26274626", "url": "https://it.wikipedia.org/wiki?curid=2543843", "title": "Dahlia Calcio 1", "text": ""}
{"id": "2543844", "revid": "1305772", "url": "https://it.wikipedia.org/wiki?curid=2543844", "title": "Hana", "text": ""}
{"id": "2543845", "revid": "26274643", "url": "https://it.wikipedia.org/wiki?curid=2543845", "title": "Dahlia Calcio 2", "text": ""}
{"id": "2543847", "revid": "767487", "url": "https://it.wikipedia.org/wiki?curid=2543847", "title": "Dubai Tennis Championships 1996", "text": "Il Dubai Tennis Championships 1996 \u00e8 stato un torneo di tennis giocato sulla cemento. \n\u00c8 stata la 4\u00aa edizione del Dubai Tennis Championships, \nche fa parte della categoria World Series nell'ambito dell'ATP Tour 1996.\nIl torneo si \u00e8 giocato al Dubai Tennis Stadium di Dubai negli Emirati Arabi Uniti, dal 12 al 19 febbraio 1996.\nCampioni.\nSingolare.\n Goran Ivani\u0161evi\u0107 ha battuto in finale Albert Costa, 6\u20134, 6\u20133\nDoppio.\n Byron Black / Grant Connell hanno battuto in finale Karel Nov\u00e1\u010dek / Ji\u0159\u00ed Nov\u00e1k, 6\u20130, 6\u20131"}
{"id": "2543848", "revid": "26274653", "url": "https://it.wikipedia.org/wiki?curid=2543848", "title": "Dahlia Calcio 3", "text": ""}
{"id": "2543851", "revid": "339392", "url": "https://it.wikipedia.org/wiki?curid=2543851", "title": "Joi +1", "text": ""}
{"id": "2543852", "revid": "486946", "url": "https://it.wikipedia.org/wiki?curid=2543852", "title": "Mya +1", "text": ""}
{"id": "2543854", "revid": "682087", "url": "https://it.wikipedia.org/wiki?curid=2543854", "title": "Steel +1", "text": ""}
{"id": "2543855", "revid": "26274716", "url": "https://it.wikipedia.org/wiki?curid=2543855", "title": "Dahlia Calcio 4", "text": ""}
{"id": "2543856", "revid": "26274721", "url": "https://it.wikipedia.org/wiki?curid=2543856", "title": "Dahlia Calcio 5", "text": ""}
{"id": "2543857", "revid": "767487", "url": "https://it.wikipedia.org/wiki?curid=2543857", "title": "\u012alias Charalampous", "text": "Carriera.\nClub.\nDopo una breve parentesi al , torna a Cipro all', squadra con cui aveva debuttato nel calcio professionistico.\nNazionale.\nDal 2002 fa parte della nazionale cipriota.\nStatistiche.\nPresenze e reti nei club.\n\"Statistiche aggiornate al 23 ottobre 2016.\""}
{"id": "2543859", "revid": "146644", "url": "https://it.wikipedia.org/wiki?curid=2543859", "title": "Universit\u00e0 di Novosibirsk", "text": ""}
{"id": "2543861", "revid": "110157", "url": "https://it.wikipedia.org/wiki?curid=2543861", "title": "Shigefumi Mori", "text": "Professore all'universit\u00e0 di Kyoto, \u00e8 noto per il suo lavoro sulla geometria algebrica."}
{"id": "2543862", "revid": "536103", "url": "https://it.wikipedia.org/wiki?curid=2543862", "title": "Dahlia Adult", "text": ""}
{"id": "2543863", "revid": "26274784", "url": "https://it.wikipedia.org/wiki?curid=2543863", "title": "Dahlia Adult 2", "text": ""}
{"id": "2543864", "revid": "26274798", "url": "https://it.wikipedia.org/wiki?curid=2543864", "title": "Dahlia Explorer", "text": ""}
{"id": "2543871", "revid": "287204", "url": "https://it.wikipedia.org/wiki?curid=2543871", "title": "Oscar Wilde negli Stati Uniti d'America", "text": "Oscar Wilde (Dublino, 16 ottobre 1854 \u2013 Parigi, 30 novembre 1900) ebbe modo di effettuare durante la sua vita numerosi viaggi sia in Europa che oltre oceano.\nWilde conferenziere negli USA.\nQuando gi\u00e0 era divenuto popolare per la sua lingua sferzante, per i suoi modi stravaganti e per la versatile intelligenza, la notoriet\u00e0 dello scrittore irlandese si accrebbe per merito del giornale umoristico \"Punch\", che pubblic\u00f2 numerose sue caricature indicandolo come uno dei principali rappresentanti dell'estetismo.\nLa moda dell'estetismo era diffusa a tal punto che, nel 1881, il librettista William Schwenck Gilbert e il musicista Arthur Seymour Sullivan composero un'operetta dal titolo \"Patience\", in cui si parodiavano gli esteti.\nLa fama di Oscar giunse cos\u00ec sin negli Stati Uniti dove un impresario teatrale, Richard D'Oyly Carte, propose a Wilde un giro di conferenze, con l'intenzione di mostrare da vicino al pubblico americano uno degli esteti che quell'operetta prendeva in giro. Dispiaciuto di non poter assistere alla prima teatrale di \"Vera\", posticipata a data di destinarsi per un attentato in Russia, Wilde senza altri indugi si prepar\u00f2 per la partenza, con un nuovo vestito (con colbacco e pelliccia).\nPartito il 24 dicembre 1881 e attraversato l'Oceano con la nave \"Arizona\", attracc\u00f2 a New York il 2 gennaio 1882. Appena sbarcato fu assediato dalle domande dei giornalisti che riportarono l'asserzione fatta da Wilde durante il viaggio: \"di essere stato deluso dall'Atlantico\". Gli americani si sentirono in un certo qual modo offesi e vi fu la reazione di Labouchere che scrisse \u201csono deluso da Wilde\u201d, firmandosi l'Oceano Atlantico.\nWilde inizi\u00f2 dunque la sua tourn\u00e9e di conferenze, che dur\u00f2 fino al 27 dicembre 1882, suscitando molta curiosit\u00e0. Anche nel nuovo continente non si fece mancare personaggi che offesi dalle sue battute urticanti reagirono divenendogli ostili: come quando rispose ad Edmund Gosse, che al primo incontro gli aveva chiesto se l'avesse deluso, affermando che i letterati non deludono, ma le loro opere s\u00ec.\nLe sue conferenze divertirono gli americani, i quali si appassionarono alle arguzie e alle bizzarrie del personaggio, ridendo alle sue battute, e ironizzando sulla seriet\u00e0 con cui Wilde si presentava considerando la sua visita negli USA come una missione civilizzatrice: rilasci\u00f2 interviste, proclam\u00f2 il suo credo artistico ancora abbozzato e l'importanza della satira affermando che per mantenere la mente lucida bisognava opporsi al pensiero retrogrado degli inglesi.\nVisit\u00f2 alcune glorie americane tra cui Walt Whitman, che lo volle incontrare e che per l'occasione invi\u00f2 una lettera. Wilde fu felice di poter incontrare una persona che ammirava e con cui parl\u00f2 a lungo (anche confidenzialmente). Wilde raccont\u00f2 anche di essere stato affettuosamente baciato da Witman.\nWilde ebbe modo d'incontrare anche il generale Ulysses Simpson Grant, Louisa Alcott, Henry Wadsworth Longfellow, al quale sul momento rivolse molti complimenti che in seguito ritir\u00f2 affermando che lo scrittore poteva piacere solo a chi non capisse nulla della vera poesia. Si rammaric\u00f2 molto di non aver potuto conoscere Ralph Waldo Emerson, scomparso proprio nel 1882.\nDurante il tour americano si fece ripetutamente fotografare da Napoleon Sarony, noto per i suoi ritratti a importanti personaggi.\nRivale ostinato di Wilde fu Archibald Forbes, un giornalista proveniente dalla Scozia che proprio in quel periodo si trovava negli USA per fare conferenze a Baltimora e che osteggi\u00f2 in tutti i modi Oscar, offendendolo per il suo strambo modo di vestire. Un altro attacco lo ricevette dal suo vecchio amico Bodley, in un articolo non firmato apparso sul New York Times del 21 gennaio 1882.\nAppena giunto a Washington Wilde fu completamente ignorato da Henry James, mentre la figlia del giudice Edward G. Loring disse di averlo trovato molto pi\u00f9 divertente dello stesso James. Quando Oscar and\u00f2 a visitare Herny James in albergo gli disse che, in fondo, per lui i paesi in cui si trovava non avevano importanza poich\u00e9 era come se egli stesse sempre a casa sua. James si risent\u00ec poich\u00e9 poco prima aveva confessato a Wilde la sua nostalgia per Londra.\nA Boston e Rochester.\nNella Music Hall di Boston la sera del 31 gennaio si presentarono, oltre a Julia Ward Howe, 60 ragazzi, tutti studenti di Harvard che, per prendere in giro il suo modo di presentarsi, si erano tinti alcune ciocche di capelli di bianco, recando un girasole ciascuno; Oscar allora rispose alla provocazione vestendosi in maniera del tutto normale. Molto diversamente and\u00f2 a Rochester, il 7 febbraio, dove gli studenti decisero di far confusione in ogni modo, tanto che dovette intervenire la polizia e la conferenza di Wilde dovette essere sospesa.\nAll'accusa della moglie di Henry Adams di avere un \u201csesso incerto\u201d, e a quella di essere un \u201cportatore di oscenit\u00e0\u201d della direttrice del \"Women's Journal\" Thomas Wentworth Higginson, Wilde non badava proclamandosi \u00abindistruttibile\u00bb.\nDal 13 maggio Wilde visit\u00f2 il Canada ove rimase a lungo, tornando infine a New York il 14 ottobre.\nDal Niagara alle truffe.\nDi fronte al maestoso spettacolo delle cascate del Niagara Wilde comment\u00f2 che la visione era veramente impressionante, ma in fondo si trattava solo di acqua che cadeva.\nOscar Wilde fu anche vittima di alcune situazioni incresciose come a New York dove fu vittima di una truffa perfettamente organizzata da un noto truffatore del posto, tale Hungry Joe Sellick. Wilde non sporse denuncia e questo gli permise di recuperare parte del maltolto.\nDel suo soggiorno in America si raccontano alcuni aneddoti su Wilde come quando inciamp\u00f2 in un manichino e inizi\u00f2 a scusarsi con esso scambiandolo per una persona. I suoi accompagnatori sorridendo glielo fecero notare, ma lui non si scompose affatto: continu\u00f2 a dialogare su vari argomenti fingendo che il manichino gli rispondesse.\nWilde si vant\u00f2 di essere riuscito a far appassionare alla cultura persone che non sapevano nulla di letteratura come risultava chiaro quando lesse dei brani di un'opera di Benvenuto Cellini. Gli astanti gli domandarono perch\u00e9 non avesse portato lo scrittore con s\u00e9 ed egli rispose loro che non era stato possibile perch\u00e9 quell'artista era morto da tempo. Gli domandarono ancora: \u00abchi gli ha sparato?\u00bb.\nIn tutto le conferenze fruttarono a Wilde 18.215,69 dollari, di cui 7.005,06 furono per le spese sostenute. In tutto gli rimase la met\u00e0 di quanto aveva guadagnato. Dopo aver terminato tutta la serie di conferenze non torn\u00f2 in Europa ma rimase in America per altri due mesi e mezzo. In quel periodo cambi\u00f2 varie volte abitazione, dal Fifth Avenue Hotel al Brunswick al 48 dell'11\u00b0 strada Ovest a Greenwich Village.Sorprendendo sua madre per il denaro che le invi\u00f2 e per essersi concesso una pausa dai viaggi, poich\u00e9 Wilde aveva dato per certa una sua partenza per l'Australia un paese, come egli diceva, che sul mappamondo sembrava cos\u00ec brutto e che forse egli avrebbe potuto trasformarlo in qualcosa di bello.Il vero motivo della sua mancata partenza, di cui evit\u00f2 di parlare con la madre per evitare inutili allarmismi, era stato invece un attacco di malaria.\nLillie Langtry arriv\u00f2 negli USA poco dopo e Wilde fu felice di accoglierla e di farla immortalare dal fotografo Sarony sullo sfondo di scena delle cascate del Niagara. Vide la Langtry esibirsi al Wallack's Theatre il 6 novembre in un'opera di Tom Taylor e fu prodigo di complimenti in una sua recensione teatrale. Wilde sapeva bene che il successo della rappresentazione era merito anche dello sceneggiatore Steele Mackaye, che come Wilde aveva portato un'aria nuova nel teatro con le sue invenzioni scenografiche.\nMackaye avrebbe voluto mettere in scena le due opere di Wilde: \"Vera o i nichilisti\" e \"la duchessa di Padova\", rendendole, come egli diceva, immortali.\nQuando il 27 dicembre 1882 Wilde lasci\u00f2 l'America i giornali definirono la sua avventura americana un fallimento."}
{"id": "2543872", "revid": "830939", "url": "https://it.wikipedia.org/wiki?curid=2543872", "title": "Lidija Kavina", "text": "\u00c8 considerata una delle pi\u00f9 grandi virtuose del Theremin, il primo strumento elettronico in assoluto e l'unico che si suona senza toccarlo. Inoltre \u00e8 anche insegnante di questo strumento."}
{"id": "2543873", "revid": "253269", "url": "https://it.wikipedia.org/wiki?curid=2543873", "title": "Eddie McClintock", "text": "Dopo una carriera da wrestler e successivamente da assistente di produzione, intorno ai trent'anni ha cominciato a dedicarsi alla recitazione.\nDal 1999 al 2000 ha fatto parte del cast della sitcom \"Stark Raving Mad\". Nel 2006 \u00e8 stato Jody Crumb in \"Crumbs\" (tredici episodi) e Frank Helm in \"Desperate Housewives\"; l'anno seguente \u00e8 stato per quattro episodi l'agente speciale Tim Sullivan in \"Bones\". \u00c8 comparso anche come guest-star in \"Sex and the City\", \"Dr. House - Medical Division\", \"My Boys\", \"Felicity\", \"Friends\", \"Ned and Stacey\", \"Perfetti... ma non troppo\", \"\", \"Desperate Housewives\", \"Agents of S.H.I.E.L.D.\" e altri show televisivi."}
{"id": "2543876", "revid": "773636", "url": "https://it.wikipedia.org/wiki?curid=2543876", "title": "Shisui", "text": ""}
{"id": "2543877", "revid": "287204", "url": "https://it.wikipedia.org/wiki?curid=2543877", "title": "Open 13 1996", "text": "L'Open 13 1996 \u00e8 stato un torneo di tennis giocato sul cemento indoor.\n\u00c8 stata la 4\u00aa edizione dell'Open 13,che fa parte della categoria World Series nell'ambito dell'ATP Tour 1996.\nSi \u00e8 giocato al Palais des Sports di Marsiglia in Francia, dal 10 febbraio al 17 febbraio 1996.\nCampioni.\nSingolare.\n Guy Forget ha battuto in finale C\u00e9dric Pioline, 7-5 6-4\nDoppio.\n Jean-Philippe Fleurian / Guillaume Raoux hanno battuto in finale Marius Barnard / Peter Nyborg, 6-3 6-2"}
{"id": "2543878", "revid": "1573940", "url": "https://it.wikipedia.org/wiki?curid=2543878", "title": "Cassiopea (zoologia)", "text": "Cassiopea \u00e8 un genere di meduse, unico genere appartenente alla famiglia Cassiopeidae.\nQuesti animali, differentemente dalle meduse pi\u00f9 note, vivono adagiate sul fondale marino con la bocca e i tentacoli rivolti verso l'alto. In questo modo le alghe simbionti che vivono nei tessuti dei tentacoli, sono esposti alla luce e possono compiere la fotosintesi.\nTassonomia.\nIl genere raggruppa le seguenti specie:"}
{"id": "2543882", "revid": "1935652", "url": "https://it.wikipedia.org/wiki?curid=2543882", "title": "Franz Warnung", "text": "Nel 1991 fu scelto dal vescovo Nikolaus Hummel come vicario generale, e divenne vescovo coadiutore nel 1994, essendo stato scelto per questo ruolo dal vescovo Bernhard Heitz."}
{"id": "2543884", "revid": "339392", "url": "https://it.wikipedia.org/wiki?curid=2543884", "title": "Raiga", "text": ""}
{"id": "2543885", "revid": "21880", "url": "https://it.wikipedia.org/wiki?curid=2543885", "title": "Broncopatia cronica ostruttiva", "text": ""}
{"id": "2543889", "revid": "1305772", "url": "https://it.wikipedia.org/wiki?curid=2543889", "title": "Madara", "text": ""}
{"id": "2543894", "revid": "767487", "url": "https://it.wikipedia.org/wiki?curid=2543894", "title": "Gi\u014drgos Panag\u012b", "text": "Carriera.\nClub.\nDopo aver militato nel Nea Salamina e nell' passa all'.\nNazionale.\nDal 2007 fa parte della nazionale cipriota."}
{"id": "2543904", "revid": "1305772", "url": "https://it.wikipedia.org/wiki?curid=2543904", "title": "Age of Consent (album)", "text": "Age of Consent \u00e8 il quarto album del gruppo musicale heavy metal statunitense Virgin Steele, uscito originariamente nel 1988.\nIl disco.\nPubblicato in un numero esiguo di copie e scarsamente distribuito dall'etichetta indipendente Maze Music, questo lavoro della band newyorkese, come il precedente \"Noble Savage\", \u00e8 presto diventato oggetto di cult per gli appassionati della sonorit\u00e0 metal classiche ed epiche. Lo stile eroico e drammatico presente su questi due album \u00e8 stato abbandonato sul disco seguente, salvo poi essere recuperato sulla successiva discografia, ma con uno stampo maggiormente tendente al power metal.\nIl CD \u00e8 stato ristampato con una copertina diversa, con l'aggiunta di bonus tracks ed una sequenza dei brani differente, nel 1997 dall'etichetta tedesca Noise Records includendo la cover di \"Desert Plains\" dei Judas Priest oltre a quella di \"Stay on Top\" degli Uriah Heep, gi\u00e0 presente nell'album originale. Nel 2008 \u00e8 stato rimasterizzato dalla label tedesca Dockyard 1 con l'aggiunta delle tracce \"Screaming For Vengeance\" (un'altra cover dei Judas Priest proveniente da \"A Tribute to Judas Priest Legends of Metal\") e l'inedita \"The Curse\".\nNe esiste anche un'edizione rimasterizzata in doppio digipack pubblicata da Steamhammer nel 2011, in cui il primo CD contiene le stesse canzoni dell'edizione del 2007, mentre il secondo, intitolato \"Under The Graveyard Moon\", \u00e8 composto dalle due tracce bonus gi\u00e0 inserite nella precedente ristampa e da altri cinque brani inediti. Tra le novit\u00e0 vi sono le cover di \"Breach of Lease\" dei Bloodrock e di \"Down by the River\" di Neil Young, oltre alla versione acustica del brano \"Noble Savage\" (title track del disco precedente) chiamata \"A Changeling Dawn\". Questa versione \u00e8 stata anche pubblicata in doppio LP, con solo tredici tracce."}
{"id": "2543905", "revid": "1442080", "url": "https://it.wikipedia.org/wiki?curid=2543905", "title": "Open 13 1996 - Singolare", "text": "Il singolare dell'Open 13 1996 \u00e8 stato un torneo di tennis facente parte dell'ATP Tour.\nBoris Becker era il detentore del titolo.\nGuy Forget ha battuto in finale C\u00e9dric Pioline 7-5, 6-4."}
{"id": "2543906", "revid": "294184", "url": "https://it.wikipedia.org/wiki?curid=2543906", "title": "Mu\u0161ov (accampamento romano)", "text": "Il campo militare romano di Mu\u0161ov si trova nella Repubblica Ceca nei pressi del vecchio comune di Mu\u0161ov, non lontano dal fiume Thaya. Costituisce uno dei pi\u00f9 importanti siti costruiti dall'esercito romano dell'epoca di Marco Aurelio, nell'ambito del progetto di occupazione della Marcomannia e della sua trasformazione in provincia romana.\nIl complesso era distante soli 80\u00a0km a nord dell'antico limes pannonico costituito dal fiume Danubio e dai \"castra\" legionari di Vindobona e Carnuntum.\nStoria.\nDall'et\u00e0 del Bronzo all'occupazione germanica.\nSappiamo che sulla vicina collina, chiamata \"Burgstall\", esisteva un antico villaggio germanico fin dalla fine del I secolo a.C. Il sito fu per\u00f2 utilizzato fin dai tempi della prima et\u00e0 del Bronzo, con riscontri alle antiche culture di Hallstatt e La T\u00e8ne.\nUna volta divenuto re della popolazione germanica dei Marcomanni, un certo Maroboduo, quest'ultimo fu costretto a migrare dalle fertili pianure a sud del fiume Meno dove risiedeva il suo popolo, fino alla regione racchiusa dalle montagne della \"Selva Ercinia\" (attorno al 9-6 a.C.). Il motivo era dovuto alle crescenti minacce provocate dalle armate romane del figliastro di Augusto, Druso maggiore, e di essere quindi territorio di conquista dell'Impero romano (12-9 a.C.).\nMaroboduo cercava, infatti, un luogo ben protetto, che potesse rendere il suo regno ancor pi\u00f9 potente. La localit\u00e0 cos\u00ec individuata era una regione di fertili pianure, racchiusa da una catena di monti scosesi e ricchi di foreste, quindi facilmente difendibile, ma occupata da un altro grande popolo: quello dei Boi, di chiara origine celtica. Maroboduo li affront\u00f2 in battaglia, ed una volta battuti, non disdegnando il loro livello tecnico/culturale pi\u00f9 evoluto, costitu\u00ec un regno insieme a questo nobile popolo, oltre a tutta una serie di popoli confinanti (tra cui i Quadi, che a quel tempo occupavano la regione di Mu\u0161ov).\nL'avanzata romana sotto Augusto (6 d.C.).\nGli studiosi moderni ritengono che il sito fu utilizzato per la prima volta dai Romani nel 6, quando Tiberio era in procinto di lanciare l'offensiva finale contro i Marcomanni di Maroboduo, nel cuore della Boemia. Il regno di Maroboduo era diventato certamente scomodo per il vicino Impero romano, come in passato lo era stato quello dei Daci, Burebista.\nAugusto non poteva permettere che un regno, divenuto cos\u00ec potente e vasto, potesse essere tanto vicino ai confini dell'impero romano, tanto pi\u00f9 che i piani strategici generali prevedevano di spostare i confini europei imperiali pi\u00f9 ad est, portandoli dal fiume Reno al fiume Elba, ed inglobandone, pertanto, anche la Boemia. Ma il piano finale doveva fallire. Velleio Patercolo ci informa, infatti, che a soli cinque giorni prima che gli eserciti di Tiberio e Saturnino potessero riunirsi, furono fermati dalla grande rivolta scoppiata in Pannonia e Dalmazia (6-9).\nL'occupazione della Marcomannia (172-180).\nPoco meno di due secoli pi\u00f9 tardi, nel corso delle guerre marcomanniche di Marco Aurelio degli anni 166-188. Qui furono infatti creati tutta una serie di accampamenti militari romani, con edifici in muratura, anche termali. Doveva diventare la futura capitale (o certamente uno dei centri principali) della nuova provincia di Marcomannia.\nNel corso di questi anni di guerra (172-180 d.C.) i Romani, grazie anche all'imponente \"Classis Pannonica\", che permetteva il trasporto e l'approvvigionamento delle armate di terra, risalirono i fiumi della futura provincia di \"Marcomannia\":\nEssi riuscirono, quindi, ad occupare buona parte dei territori a nord del Danubio, sottomettendo totalmente le popolazioni abitanti l'odierna Moravia e Bassa Austria (Naristi, Marcomanni e Cotini), confinanti con la provincia romana della Pannonia superiore.\nArcheologia del sito.\nI primi ritrovamenti provenienti dal sito risalirebbero al XVII secolo, anche se il primo programma di scavi archeologici ebbe inizio negli anni 1926-1928 sotto la guida di A.Gnirs. Sono proseguiti nel 1949 con G.Hejzlar, e le esposizioni degli anni 1976-1977. Ma \u00e8 solo dal 1985 che le ricerche si sono intensificate.\nIn localit\u00e0 Burgstall/Hradisko, le fortificazioni scoperte consistono in un muro di terra con una palizzata di legno. Due grandi edifici in pietra erano dotati di ipocausto. I ritrovamenti sparsi ne suggeriscono l'utilizzo militare di tutta l'area di circa 10 ettari. Caserme e luoghi di lavoro sono stati scoperti nella zona orientale.\nIn localit\u00e0 \"P\u00edsk\u00e1ch\" sono stati trovati ben quattro accampamenti romani dell'epoca delle guerre marcomanniche, il pi\u00f9 grande dei quali occupava (prima dell'inondazione \"artificiale\") un'area complessiva di 38 ettari (670 x 560 x 630 x 620 m). Sono state, inoltre, trovate alcune \"teguale\" legionarie e iscrizioni della legio X \"Gemina\", che apparterrebbero a questa unit\u00e0, di stanza a Vindobona, ma presente in Marcomannia ai tempi dell'imperatore Marco Aurelio con sue \"vexillationes\". Sono state, inoltre, trovate tracce di un edificio (forse la casa del comandante), costruito in muratura delle dimensioni di 21x7 metri, all'interno del quale, sotto i pavimenti era presente un sistema di riscaldamento come avveniva nel \"calidarium\" delle terme romane.\nQuesto sito archeologico doveva essere probabilmente la futura capitale della \"costituenda\" provincia di Marcomannia, abbandonata da Commodo alla fine del 180 o poco pi\u00f9 tardi.\nNel corso delle campagne di scavo dal 1985 al 1995 sono stati trovati una serie di oggetti tra cui: terra sigillata, monete, fibule, armi e attrezzature (paraguance di elmo, raccordi), utensili (per piallatura, scalpelli, martelli), piastre, catene, chiodi, anelli."}
{"id": "2543909", "revid": "2074952", "url": "https://it.wikipedia.org/wiki?curid=2543909", "title": "Gi\u014drgos Efraim", "text": "Caratteristiche tecniche.\nEsterno offensivo - in grado di agire su entrambe le fasce, o da mediano - in possesso di una notevole velocit\u00e0 palla al piede, a cui abbina discrete doti tecniche che gli consentono di liberarsi con efficacia del diretto avversario.\nLa capacit\u00e0 nel servire i compagni con suggerimenti - che si tratti di cross, o di passaggi filtranti - precisi, unita ai continui ripiegamenti difensivi in fase di non possesso, lo rendono un elemento prezioso nell'economia del gioco di squadra.\nCarriera.\nClub.\nMuove i suoi primi passi nelle giovanili dell', prima di essere tesserato dall'Arsenal a 15 anni. Dopo aver trascorso tre anni nell'Academy dei \"Gunners\", il 30 maggio 2007 passa ai Rangers, con cui firma un biennale.\nLibero da vincoli contrattuali, il 2 giugno 2009 si accorda a parametro zero con l'Omonia, tornando a Cipro.\nIl 6 giugno 2014 firma un triennale con l'APOEL. Esordisce con i ciprioti il 30 luglio in HJK Helsinki-APOEL (2-2), incontro valido per l'andata del terzo turno preliminare di Champions League, sostituendo Charalambidis al 63'. A fine stagione la squadra - dopo aver vinto la Coppa di Cipro, grazie ad una sua doppietta - si aggiudica il titolo nazionale.\nNazionale.\nDopo aver ottenuto alcune presenze a livello giovanile, il 9 settembre 2009 esordisce con la selezione cipriota contro il Montenegro a Podgorica in un incontro valido per le qualificazioni ai Mondiali 2010, sostituendo Okkas al 90'.\nIl 16 novembre 2014 mette a segno una tripletta contro l'Andorra - partita vinta 5-0, valevole per l'accesso alla fase finale dell'Europeo 2016 - diventando nell'occasione il primo calciatore cipriota a realizzare tre reti in un singolo incontro.\nStatistiche.\nPresenze e reti nei club.\n\"Statistiche aggiornate al 15 marzo 2019.\""}
{"id": "2543915", "revid": "466539", "url": "https://it.wikipedia.org/wiki?curid=2543915", "title": "Festival del proletariato giovanile", "text": "Il Festival del proletariato giovanile \u00e8 stato un festival musicale pop organizzato in Italia dalla rivista \"Re Nudo\" dal 1971 al 1978.\nEdizioni.\nEdizione 1971 (Prati di Montalbano, Ballabio).\nIl primo festival si tenne ai prati di Montalbano nel comune di Ballabio in Valsassina vicino a Lecco con il nome di \"Freefolkpop festival\". All'apertura dei concerti alle 13:30 erano presenti 4.000 persone ma arrivarono ad esserci tra 6.000 e 10.000 persone, l'ingresso era gratuito ed era prevista all'interno una mensa con tutto a 100 lire. Nonostante la grande affluenza non ci furono incidenti, ci furono tre arresti per detenzione e spaccio di stupefacenti e cinque fermi per possesso di sostanze eccitanti.\nEdizione 1972 (Riva sinistra del Po, Zerbo).\nL'edizione del 1972 si svolse dal 16 al 18 giugno 1972 sulla riva sinistra del Po nei pressi del comune di Zerbo in provincia di Pavia, i concerti incominciarono la sera del 17 e si conclusero alle quattro del mattina del 18 giugno e parteciparono 30.000 giovani.\nNon ci furono incidenti ma le autorit\u00e0 disposero un servizio di sorveglianza di 200 tra carabinieri e agenti di pubblica sicurezza del nucleo antidroga.\nEdizione 1973 (Alpe del Vicer\u00e9, Albavilla).\nL'edizione del 1973 si tenne nell'altopiano dell'Alpe del Vicer\u00e9 (903 m) al confine tra i comuni di Erba e Albavilla in provincia di Como. Il questore di Como era disponibile a concedere il nulla osta alla manifestazione solo con il parere favorevole del comune di Albavilla, ma il sindaco socialcomunista Giovanni Pontiggia di Albavilla si oppose ma il festival si tenne lo stesso in maniera clandestina, non c'era neanche un palco e neanche l'elettricit\u00e0, solo con l'esibizione di Battiato venne allestito un palco con l'elettricit\u00e0. \nNonostante la manifestazione fosse clandestina il sindaco non si oppose e non ci furono incidenti, alla manifestazione parteciparono 25.000 giovani e alcuni cittadini di Albavilla invitarono a boicottare la manifestazione.\nPer i primi due giorni il festival si \u00e8 trasformato in un gigantesco \"be-in\", cio\u00e8 in un posto dove non succedeva niente di organizzato e dove invece dieci-quindicimila giovani immersi in una splendida vallata circondata da boschi e prati \"stavano insieme mangiando, vivendo in modo diverso\" come ha dovuto riconoscere l'inviato del Corriere della Sera. Un posto dove la musica nasceva qua e l\u00e0, improvvisata da diversi gruppi spontanei che con decine di inverosimili strumenti (lattine, bongo, chitarre, flauti, bottiglie) creavano una atmosfera fantastica. All'ingresso vigilava un agguerrito servizio d'ordine, poich\u00e9 il timore di uno sconsiderato intervento della polizia non \u00e8 mai stato realmente eliminato. Poi sabato sera, la prima musica da un palco di fortuna. Con una amplificazione rimediata alla meglio, con un allacciamento elettrico fatto in barba alle autorit\u00e0 comunali hanno suonato gli Stormy Six, Mario Di Leo, Yu Kung e tutti i gruppi \"acustici\".Solo domenica pomeriggio, con l'arrivo di Franco Battiato e con la sua potente amplificazione si \u00e8 potuto iniziare il vero e proprio popfestival con i duemila watt promessi. Due concerti di Battiato, pomeriggio e sera, poi gli Aktuala, i Supermarket, i bravissimi Dedalus di Torino reduci dal successo al Festival d'Avanguardia di Napoli e infine, a notte fonda, gli Atomic Rooster che hanno improvvisato un concerto per tutti i \"superstiti\".\nEdizione 1974 (Parco Lambro, Milano).\nNel 1974 il raduno pop di \"Re Nudo\" si sposta a Milano: si tiene presso il Parco Lambro La \u00abFesta\u00bb, richiama per quattro giorni, migliaia di spettatori con una punta eccezionale del sabato, per l'esibizione della PFM. Si avvicendarono sul palco circa trenta \u00abact\u00bb, tra gruppi e solisti: nomi celebri come Perigeo, Alan Sorrenti, Area, Premiata Forneria Marconi, Battiato, attorniati da altri gi\u00e0 parzialmente affermati (Acqua Fragile, Biglietto per l'inferno, Rocky's Filj, The Trip, Loy &amp; Altomare, Il Volo, Donatella Bardi, Stormy Six, Angelo Branduardi) e da molti ancora sconosciuti al grosso pubblico. Tra questi ultimi da segnalare le apparizioni dell'innovativo gruppo VetroVivo, del Canzoniere del Lazio, dei gruppo La Comune (con il suo spettacolo di musica e immagini), dei MAD (formazione legata alle esperienze degli Aktuala) e soprattutto degli Arti e mestieri, un sestetto torinese guidato dall'ex Trip Furio Chirico, che ha saputo suscitare l'interesse della critica e l'entusiasmo del pubblico.\nFurono presentati vari interessanti audiovisivi a cura del Comitato Vietnam e dello stesso \"Re Nudo\" ed inoltre un coraggioso esperimento: venerd\u00ec 14, un'ora di musica contemporanea proposta da tre esecutori, Demetrio Stratos degli Area, Juan Hidalgo e Walter Marchetti, a quasi 20.000 spettatori. Da segnalare ancora una \"jam-session\" tra componenti della Premiata (Pagani e Di Cioccio), del Volo (Radius e Tempera) e degli Area (Stratos, Capiozzo e Tavolazzi), nel pomeriggio di domenica.\nEdizione 1975 (Parco Lambro, Milano).\nNel 1975 a partire dal 29 maggio la quinta edizione vede la partecipazione, tra gli altri, di Area, Stormy Six, Claudio Rocchi, Pino Masi, Lucio Dalla, Francesco De Gregori, Eugenio Finardi, Edoardo Bennato, Franco Battiato, Antonello Venditti, Giorgio Gaber, Yu Kung.\nEdizione 1976 (Parco Lambro, Milano).\nNel 1976, dal 26-29 giugno, nuovamente al Parco Lambro, si tiene la sesta e ultima, travagliata edizione del \"Festival del proletariato giovanile\", cui partecipano pi\u00f9 di quattrocentomila persone. Il festival \u00e8 segnato da problemi di ordine pubblico con saccheggi e scontri interni al movimento, \u00e8 l'ultima edizione della rassegna organizzata da \"Re Nudo\", con la partecipazione degli Area, di Gianfranco Manfredi, Eugenio Finardi, Ricky Gianco e Alberto Camerini. Il manifesto della festa indica tra gli organizzatori: i circoli del proletariato giovanile, i collettivi autonomi di quartiere, il Partito Radicale, Lotta Continua, Rivista Anarchica, IV Internazionale, Umanit\u00e0 Nova, la radio libera Canale 96, la cooperativa Il pane e le rose. \nI giovani potevano parteciparvi con una tessera dal costo complessivo di 1.000 lire per i quattro giorni. Il 30 giugno un articolo apparso su Lotta Continua commentava negativamente il risultato:\"un incontro che poteva e doveva essere momento di scontro - non fisico ma politico - di analisi e di organizzazione\" \u00e8 divenuto \"una sarabanda di gente diffidente, nervosa e impaurita\". Nel numero di \"Re Nudo\" del settembre successivo l'esito era cos\u00ec commentato: \"Non ci potevano essere le condizioni per coinvolgere 100.000 persone in una proposta creativa. Era inevitabile che emergesse in modo netto la miseria della realt\u00e0 quotidiana che tutti portiamo dentro\".\nIl festival nel numero 42 di \"Re Nudo\" del giugno 1976 era promesso come \"L'elemento principale di questa festa sar\u00e0 costituito dall'enorme spazio libero che verr\u00e0 utilizzato per momenti collettivi (balli e sballi, massaggi, discussioni, mostre e comunicazioni fisiche e mentali alternative ecc.)\", ma l'organizzazione del festival vendeva il cibo a caro prezzo, il comune di Milano non concesse l'utilizzo di acqua e elettricit\u00e0 quindi mancavano anche i servizi igienici, tutto all'interno del festival era a pagamento, dall'ingresso al permesso di fotografare e filmare, anche installare stand era a pagamento; provocatoriamente un gruppo di femministe reag\u00ec mettendo i baci in vendita a 1.000 lire, lo stand del FUORI (Federazione Unitaria Omosessuali Rivoluzionari Italiani) venne distrutto, le femministe furono picchiate, la Polizia poi entr\u00f2 all'interno con lacrimogeni e gli spacciatori di eroina presenti all'interno furono buttati fuori con \"processi popolari\", il servizio d'ordine gestito da Lotta Continua venne definito \"poliziesco\". Fu assalito un camion frigorifero Motta con 5.000 polli congelati, lanciati nei fossi e lasciati marcire perch\u00e9 non erano ancora scongelati. \nLa pioggia e l'afa furono due problemi che si aggiunsero al festival che trasformarono il Parco prima in un pantano e poi in sauna senza alcun servizio igienico; l'ultimo giorno in uno schermo venne proiettato il film musical \"Il fantasma del palcoscenico\" di Brian De Palma, le ultime performance furono una perfomance del Living Theatre e gli Area. Gli Area incominciarono suonando \u201cCaos parte II\u201d: e Patrizio Fariselli srotol\u00f2 due cavi scoperti in mezzo al pubblico collegati al sintetizzatore di Paolo Tofani che se toccati interagivano alzavano le frequenze dello strumento e poi dopo suonarono \"L'Internazionale\".\nIl regista underground Alberto Grifi gir\u00f2 un filmato di 30 ore con quattro telecamere e una troupe di 18 persone che rimane tuttora inedito.\nIl comune aveva anche fatto prosciugare il lago all'interno del parco e non aveva fatto neanche ritirare i rifiuti nono stante avesse ricevuto 3 milioni dall'organizzazione, Andrea Valcarenghi, il direttore di \"Re Nudo\" a festival terminato disse: \"Basta, questo \u00e8 l'ultimo festival pop che organizzo. Se \u00e8 questo che volevano l'hanno ottenuto. Ne ho abbastanza di venire accusato di mettere a ferro e a fuoco la citt\u00e0\".\nNel giugno 2016 \u00e8 stata allestita una mostra fotografica dal titolo \"I giorni del Parco Lambro\" con 250 immagine inedite del fotografo e fotogiornalista Dino Fracchia, che raccontano le ultime due edizioni della pi\u00f9 importante manifestazione musicale e contro culturale italiana dell'epoca.\nEdizioni 1977 (Guello) e 1978 (Alpicella).\nLe edizioni \"clandestine\" del 1977 e del 1978 si tennero in forma poco pubblicizzata a Guello vicino a Bellagio in provincia di Como e a Alpicella vicino a Varazze in provincia di Savona con cucina macrobiotica, meditazione, yoga, massaggi zen proprio come punto di rottura con i festival precedenti."}
{"id": "2543916", "revid": "220835", "url": "https://it.wikipedia.org/wiki?curid=2543916", "title": "Alduino de Candida", "text": ""}
{"id": "2543917", "revid": "1543377", "url": "https://it.wikipedia.org/wiki?curid=2543917", "title": "CineMagic World Screen Festival for Young People", "text": "Il CineMagic World Screen Festival for Young People (o pi\u00f9 semplicemente CineMagic) \u00e8 un festival cinematografico di carattere internazionale, che si tiene annualmente a Belfast, nell'Irlanda del Nord, per 3 giorni tra la fine di novembre e l'inizio di dicembre.\nFondato nel 1989, \u00e8 una delle pi\u00f9 importanti rassegne cinematografiche dedicate a bambini e ragazzi e sicuramente la pi\u00f9 prestigiosa in questo campo sia nel Regno Unito che in Irlanda, riuscendo ad attirare ogni anno la curiosit\u00e0 e l'interesse di oltre 20.000 spettatori. Nel tempo ha saputo inoltre guadagnarsi un riconoscimento mondiale per aver saputo sfruttare (come si legge nello stesso sito ufficiale del festival) \"la magia dei film, della televisione e di tutte le forme di immagini in movimento per intrattenere, educare e ispirare i bambini e i giovani, dai 4 ai 25 anni\". Ci\u00f2 che per\u00f2 lo rende davvero unico nel suo genere \u00e8 il fatto che i film che ne prendono parte sono fatti da ragazzi per altri ragazzi.\nI film che partecipano al CineMagic devono essere stati prodotti durante i due anni precedenti l'edizione a cui si vuole prendere parte. Le pellicole non vengono ospitate in un'unica struttura, ma proiettate in diverse sale. Oltre ai lungometraggi e ai cortometraggi, al festival partecipano anche documentari e film internazionali proiettati in lingua originale. Numerosi gli eventi durante i giorni della rassegna, tra i quali seminari e dibattiti tenuti da registi di fama internazionale, laboratori, corsi e anteprime.\nDue i principali premi assegnati nel corso della rassegna: \"Best feature film\" e \"Best short film\". Per i giovani dai 18 ai 25 anni il festival ha inoltre dato vita recentemente al \"Cinemagic Talent Lab\" e istituito l\"'Unlocking Talent Award\". Il direttore del festival \u00e8 Joan Burney Keatings, mentre del programma e del palinsesto se ne occupa Chris Shaw.\nIl CineMagic \u00e8 diventato qualche anno fa anche un'associazione benefica. E cos\u00ec, mentre a Belfast ha luogo il principale evento, la sezione \"Cinemagic Outreach and Education\" si impegna durante tutto l'anno, in collaborazione con le scuole, a fornire opportunit\u00e0 e mezzi ai giovani che vivono nelle zone sia urbane che rurali dell'Irlanda del Nord e che dimostrano uno spiccato interesse per il mondo del cinema."}
{"id": "2543918", "revid": "287204", "url": "https://it.wikipedia.org/wiki?curid=2543918", "title": "Sybase Open 1996", "text": "Il Sybase Open 1996 \u00e8 stato un torneo di tennis giocato sul cemento indoor.\n\u00c8 stata la 107\u00aa edizione del SAP Open,\nche fa parte della categoria World Series nell'ambito dell'ATP Tour 1996.\nSi \u00e8 giocato nell'HP Pavilion di San Jose negli Stati Uniti,\ndal 12 al 19 febbraio 1996.\nCampioni.\nSingolare.\n Pete Sampras ha battuto in finale Andre Agassi, 6-2 6-3\nDoppio.\n Trevor Kronemann / David Macpherson hanno battuto in finale Richey Reneberg / Jonathan Stark, 6-4 3-6 6-3"}
{"id": "2543921", "revid": "859693", "url": "https://it.wikipedia.org/wiki?curid=2543921", "title": "Mighty Mo", "text": "Ha combattuto nella categoria dei pesi massimi per la promozione statunitense Bellator.\nHa vinto due tornei di kickboxing organizzati dalla K-1, ovvero il torneo \"K-1 World Grand Prix 2004 in Las Vegas II\" ed il torno \"K-1 World Grand Prix 2007 in Hawaii\"."}
{"id": "2543928", "revid": "76261", "url": "https://it.wikipedia.org/wiki?curid=2543928", "title": "La Piazza / Concertissimo", "text": ""}
{"id": "2543929", "revid": "767487", "url": "https://it.wikipedia.org/wiki?curid=2543929", "title": "Concertissimo", "text": ""}
{"id": "2543930", "revid": "599013", "url": "https://it.wikipedia.org/wiki?curid=2543930", "title": "Anastasios Kyriakos", "text": "Carriera.\nDurante la sua carriera ha giocato solo con squadre greche e cipriote."}
{"id": "2543932", "revid": "46291", "url": "https://it.wikipedia.org/wiki?curid=2543932", "title": "Euphrasia", "text": "Euphrasia \u00e8 un genere di piante Spermatofite Dicotiledoni appartenenti alla famiglia delle Orobanchaceae, dall'aspetto di piccole erbacee annuali o perenni e dai piccoli fiori labiati.\nEtimologia.\nIl nome di questo genere (\"Euphrasia\") venne introdotto per la prima volta da Linneo nel 1735 ed \u00e8 derivato da un vocabolo greco \"\u03b5u\u03c6\u03c1\u03bf\u03c3\u03cd\u03bd\u03b7\" il cui significato \u00e8 pressappoco \"\u201cilarit\u00e0\u201d\" oppure \"\u201cdiletto, gioia\u201d\". Qualche altro testo fa riferimento a una delle \u201ctre Grazie\u201d (celebrate nell'opera pi\u00f9 conosciuta di Antonio Canova), chiamata appunto \u201cEufrosine\u201d, figlia di Zeus.\nIl nome scientifico del genere \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum \u2013 2\" del 1753.\nDescrizione.\n \nLe piante di questo genere sono definite \u201cemiparassita\u201d: ossia vivono sulle radici di altre piante per prelevare acqua e sali minerali, mentre sono capaci di svolgere la funzione clorofilliana (al contrario delle piante \u201cparassite assolute\u201d). L'altezza di queste piante varia da pochi centimetri fin quasi a 50\u00a0cm. La forma biologica prevalente \u00e8 terofita scaposa (T scap), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme, sono inoltre munite di asse fiorale eretto con poche foglie. Altre specie hanno un ciclo biologico perenne. Le superfici delle piante pu\u00f2 essere sia pubescente che glabra. \nRadici.\nLe radici in genere sono piccole e legnose.\nFusto.\nI fusti sono eretti o eretto-prostrati e poco ramosi.\nFoglie.\nLe foglie in maggioranza sono sessili e sono disposte in modo alternato nella parte basale, e in modo opposto nei pressi dell'infiorescenza (in questo caso sono delle brattee). In genere la dimensione delle foglie basali \u00e8 minore di quelle verso l'infiorescenza. Il margine \u00e8 sempre dentato (pochi denti per lato, pi\u00f9 uno apicale). I denti possono essere acuti, aristati o pi\u00f9 o meno lobati. La forma delle foglie \u00e8 molto variabile: ovale, ellittica, lanceolata o lineare. La pagina inferiore \u00e8 quasi sempre percorsa da grossolane nervature. Entrambe le pagine sono verdi, quindi svolgono la normale funzione clorofilliana. \nInfiorescenza.\nL'infiorescenza \u00e8 formata da fogliose spighe terminali di pochi fiori. Questi sono disposti in modo sessile all'ascella di brattee che in genere sono poco differenziate dalle foglie. Anche queste foglie-brattee sono dentate.\nFiore.\nI fiori sono ermafroditi, zigomorfi e tetraciclici (con i quattro verticilli fondamentali delle Angiosperme: calice \u2013 corolla \u2013 androceo \u2013 gineceo). Il colore \u00e8: bianco, lillacino, violetto, giallo o purpureo con striature longitudinali generalmente violacee pi\u00f9 scure e una macchia chiara o gialla al centro della corolla.\nFrutti.\nIl frutto \u00e8 del tipo a capsula deiscente. La forma \u00e8 oblunga, cavato-compressa e contiene diversi piccoli semi striati. La capsula pu\u00f2 essere cigliata oppure no.\nDistribuzione e habitat.\nIl genere \"Euphrasia\" \u00e8 distribuito in Europa, Asia settentrionale e Nord America; le sue specie preferiscono climi freddi e temperati delle regioni extratropicali. Comprende circa 170 - 350 specie di cui almeno 18 sono presenti nella flora spontanea italiana.\nDelle 17 specie spontanee della flora italiana 13 (a parte le sottospecie) vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti.\nQui di seguito sono indicate alcune classificazioni scientifiche di questo genere attualmente obsolete:\nAltre classificazioni propongono una Sottofamiglia e una Trib\u00f9 diversa:\nFilogenesi.\nLa classificazione tassonomica del genere di questa voce attualmente (2015) \u00e8 in via di definizione in quanto fino a poco tempo fa apparteneva alla famiglia delle Scrophulariaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle Orobanchaceae e alla trib\u00f9 Rhinantheae Lamarck &amp; de Candolle; anche i livelli superiori sono cambiati (vedi box tassonomico in alto a destra).\nLa circoscrizione del genere \"Euphrasia\" all'interno della trib\u00f9 Rhinantheae \u00e8 proposta anche in base agli ultimi studi filogenetici sul DNA. In particolare secondo una recente ricerca di tipo filogenetico la famiglia Orobanchaceae \u00e8 composta da 6 cladi principali nidificati uno all'interno dell'altro. Il genere \"Euphrasia\" si trova nel penultimo clade pi\u00f9 interno (relativo alla trib\u00f9 Rhinantheae) insieme ai generi \"Bartsia\", \"Lathraea\", \"Rhinanthus\", \"Rhynchocorys\", \"Parentucellia\", \"Odontites\", \"Tozzia\" e \"Melampyrum\". Nella ricerca citata il genere \"Euphrasia\" risulta \u201cgruppo fratello\u201d dei generi \"Odontites\", \"Parentucellia\" e di alcune specie del genere \"Bartsia\". Sempre secondo questa ricerca il genere \u00e8 monofiletico. Il cladogramma a lato, tratto dalla ricerca citata e semplificato, mostra la struttura filogenetica relativa ad alcune specie di \"Euphrasia\".\nSezioni del genere.\nDi seguito sono elencate alcune sezioni del genere \"Euphrasia\":\nDelle sezioni precedenti, due sono utilizzate da Sandro Pignatti nella sua \u201cFlora d'Italia\u201d per dividere le specie spontanee del territorio italiano:\nLa separazione tra questi due gruppi per\u00f2 non \u00e8 ben definita in quanto esistono diversi ibridi.\nUsi.\nFarmacia.\nLe propriet\u00e0 farmacologiche di queste piante (derivate soprattutto dalla medicina popolare antica) sono tutte riconducibili ad un'unica specie: \"Euphrasia rostkoviana\" chiamata comunemente \u201cEufrasia officinale\u201d. Il nome di \"Euphrasia officinalis\" dato inizialmente da Linneo sembra sia in realt\u00e0 un nome collettivo di varie specie affini e poco distinguibili (attualmente \u00e8 considerata una denominazione ambigua). In effetti la variabilit\u00e0 delle specie del genere \"Euphrasia\" \u00e8 molto marcata creando non poche difficolt\u00e0 ai vari botanici intenti a dividere tassonomicamente le varie specie. \nPer questa specie e quindi per tante altre specie simili dello stesso genere sono indicate fin dai tempi antichi le seguenti propriet\u00e0 curative: tonica (rafforza l'organismo in generale), digestiva, astringente (limita la secrezione dei liquidi), diuretiche (facilita il rilascio dell'urina) e vulneraria (guarisce le ferite).\nI particolare l\"'Euphrasia rostkoviana\" era considerata tonico-risolutiva e rafforzativa della memoria nonch\u00e9 oftalmica. A questo proposito sembra che gli estratti di questa pianta possano alleviare le infiammazioni della congiuntivite e blefarite.\nUn rapporto dell'Agenzia Europea per i Medicinali classifica le propriet\u00e0 astringenti e anti-infiammatorie dell'Euphrasia come solo ipotizzabili e la sua efficacia basata solo sulla tradizione. Per questo motivo, vista la mancanza di studi clinici, il suo utilizzo terapeutico in ambito oculistico viene sconsigliato."}
{"id": "2543933", "revid": "1543377", "url": "https://it.wikipedia.org/wiki?curid=2543933", "title": "Kaoklai Kaennorsing", "text": "Ha vinto il K-1 World Grand Prix a Seul. Soprannominato \"The Matrix\", Kaoklay \u00e8 famoso per i suoi calci: ne sa qualcosa Mighty Mo, che ha subito una sconfitta proprio dal lottatore thailandese dopo essere stato colpito da uno di questi.\nAl tempo del suo debutto nel K-1, il 17 luglio 2004 a Seul, Kaoklai pesava 78 kg, il pi\u00f9 leggero e giovane lottatore ad aver mai vinto il torneo K-1 dei supermassimi. Nella lingua Thai, il suo nome \"Kaoklai\" significa \"per avere un buon futuro\"."}
{"id": "2543934", "revid": "110157", "url": "https://it.wikipedia.org/wiki?curid=2543934", "title": "Campamento (Honduras)", "text": "Campamento \u00e8 un comune dell'Honduras meridionale facente parte del dipartimento di Olancho.\nIl comune venne istituito nel 1857."}
{"id": "2543936", "revid": "1451528", "url": "https://it.wikipedia.org/wiki?curid=2543936", "title": "Campo San Sebastian", "text": "Campo San Sebastian \u00e8 un campo di Venezia, situato nel sestiere di Dorsoduro.\nDescrizione.\nIl campo, di forma irregolare, deve il suo nome all'importante chiesa rinascimentale di San Sebastiano, che vi sorge assieme al suo campanile, occupandone il lato pi\u00f9 lungo.\nAssieme alla chiesa, all'estremo est del campo si trovano le altre due architetture di maggiore rilevanza:\nImmediatamente attiguo, a nord-ovest, \u00e8 il \"campazzo San Sebastian\" interessato da un'edilizia abitativa di minor interesse architettonico, comunicante con il campo de l'Anzolo Rafael."}
{"id": "2543941", "revid": "599013", "url": "https://it.wikipedia.org/wiki?curid=2543941", "title": "Kirby Law", "text": "Giocava nel ruolo di attaccante.\nCarriera.\nDopo aver giocato per il Friburgo e per Il Ginevra-Servette, Kirby Law si trasfer\u00ec in Leventina nella stagione 2009-10 giocando per l'HC Ambr\u00ec-Piotta."}
{"id": "2543946", "revid": "599013", "url": "https://it.wikipedia.org/wiki?curid=2543946", "title": "Pablo C\u00e1ceres Rodr\u00edguez", "text": "Caratteristiche tecniche.\nTerzino mancino, nasce come difensore centrale. Abile nella corsa, discreto fisicamente. \u00c8 in grado di muoversi su tutta la fascia, arrivando fino ad un preciso cross grazie anche alla sua tecnica.\nCarriera.\nInizi.\nCresce calcisticamente nelle giovanili del Danubio, dove rimane fino al 2005. Dopo alcune stagioni nel settore juniores della squadra uruguagia, a vent'anni si trasferisce nei Paesi Bassi, al Twente. Dopo pochi mesi rescinde il suo contratto a causa del difficile ambientamento e di alcuni limiti tattici.\nDuisburg.\nSempre nel 2006 si trasferisce al club tedesco del , dove gioca la restante parte della stagione nella squadra riserve, militante nelle serie minori, collezionando in tutto 9 presenze. La stagione seguente viene promosso in prima squadra, e il 5 agosto 2007 fa il suo esordio in Coppa di Germania nel 4-0 contro il Babelsberg. Il 12 agosto successivo debutta in Bundesliga, nel vittorioso 3-1 esterno contro il . Disputa in tutto 18 partite di campionato, con la stagione che si chiude con l'ultima posizione in classifica e la conseguente retrocessione in 2. Fu\u00dfball-Bundesliga.\nConfermato in squadra anche per la stagione 2008-2009, dopo aver collezionato numerose panchine a inizio anno, debutta nella seconda serie tedesca il 12 dicembre, nel pareggio esterno per 1-1 contro il VfL Osnabr\u00fcck. L'allenatore gli preferisce sempre il neoacquisto Olivier Veigneau nel ruolo di terzino sinistro, e l'uruguayano viene relegato ai margini della squadra, trovando continuit\u00e0 di rendimento solo nelle ultime partite del campionato, contro Ahlen, Kaiserslautern e VfL Osnabr\u00fcck. A torneo concluso sono 5 le presenze totalizzate dal giocatore.\nCipro e il ritorno al Danubio.\nNel giugno 2009 viene acquistato dai ciprioti dell'Omonia Nicosia; l'esperienza in questo paese \u00e8 assai breve: il 16 luglio 2009 gioca la sua unica partita con la maglia del \"trifoglio\" contro i faroesi del HB T\u00f3rshavn, valida per le qualificazioni preliminari all'Europa League 2009-2010. Dopo aver collezionato solo una panchina nel turno successivo contro i romeni del Vaslui, rescinde il suo contratto con la societ\u00e0 di Nicosia.\nDopo alcuni mesi di inattivit\u00e0, nei primi giorni del 2010 fa ritorno in patria, nel suo club d'origine, il Danubio. Con \"La Franja\" scende in campo il 23 gennaio 2010 contro il Tacuaremb\u00f3 e gioca in tutto 10 partite del Clausura Uruguayano.\nTigre.\nIl 13 agosto 2010 viene ceduto a titolo definitivo agli argentini del Tigre, con cui fa il suo esordio in Primera Divisi\u00f3n il 21 marzo, contro il Quilmes. Gioca in tutto 11 partite nel torneo Apertura e 7 nel Clausura.\nMaiorca.\nAl termine della stagione in Argentina, l'8 luglio 2011 viene ingaggiato dal Maiorca, con cui firma un contratto annuale con opzione di rinnovo per altri due anni. L'inizio della stagione si rivela difficile, complice una lesione di secondo grado agli adduttori che lo costringono a uno stop di oltre due mesi. Scende in campo per la prima volta con la nuova maglia il 20 dicembre, in occasione della vittoria esterna per 2-0 in Coppa del Re contro lo Sporting Gij\u00f3n. Il 22 gennaio, invece, fa il suo debutto nella Liga Spagnola, nell'incontro vinto di misura in trasferta contro il Rayo Vallecano. Confermato titolare dall'allenatore Joaqu\u00edn Caparr\u00f3s, disputa tutte le restanti 28 partite del campionato, e a fine stagione il Maiorca si piazza all'ottavo posto in campionato, con la quarta miglior difesa.\nTorino.\nIl 1\u00ba agosto 2012 il presidente Urbano Cairo annuncia il passaggio dell'uruguagio al Torino, in prestito oneroso con diritto di riscatto dal club cileno del Rangers de Talca, che ne detiene formalmente il cartellino. Dopo una prima parte di stagione ai margini del club, il 13 gennaio 2013 fa il suo esordio in Serie A contro il . Dopo un'altra partita, giocata nell'ultima giornata di campionato contro il Catania (terminata 2-2), a fine stagione il diritto di riscatto non viene esercitato e il giocatore torna al Rangers de Talca.\nTigre.\nDopo un anno di inattivit\u00e0 ai margini della squadra cilena, viene acquistato a titolo definitivo dagli argentini del Tigre.\nStatistiche.\nPresenze e reti nei club.\n\"Statistiche aggiornate al 9 novembre 2014.\""}
{"id": "2543947", "revid": "287204", "url": "https://it.wikipedia.org/wiki?curid=2543947", "title": "Tavole pruteniche", "text": "Le Tavole pruteniche (Latino: \"Tabulae prutenicae\"; tedesco: \"Prutenische oder Preu\u00dfische Tafeln\"), sono effemeridi (tavole astronomiche) pubblicate nel 1551 dall'astronomo Erasmus Reinhold. Sono anche note come Tavole prussiane in onore di Alberto I, Duca di Prussia, che sostenne Reinhold e finanzi\u00f2 la pubblicazione. Reinhold calcol\u00f2 questa nuova serie di tavole astronomiche basandosi sul \"De revolutionibus orbium coelestium\" di Niccol\u00f2 Copernico, epocale esposizione dell'eliocentrismo copernicano pubblicata nel 1543. Attraverso i suoi canoni esplicativi, Reinhold utilizz\u00f2 come paradigma la posizione di Saturno alla nascita del Duca, il 17 maggio 1490. Con queste tavole, Reinhold intendeva rimpiazzare le tavole alfonsine; alle sue nuove tavole ne aggiunse altre ridondanti cos\u00ec che i compilatori di almanacchi, familiari con le vecchie tavole alfonsine, potessero eseguire tutti i passaggi in maniera analoga.\nParecchie tavole basate sulle tavole alfonsine furono pubblicate in seguito alla pubblicazione delle tavole prussiane. Le asserzioni eliocentriche di Copernico non avevano ancora convinto tutti gli astronomi europei a quel tempo. Piuttosto sembra che le tavole prussiane divennero popolari nei paesi di lingua tedesca per ragioni nazionalistiche e confessionali, e fu grazie ad esse che Copernico si cre\u00f2 la reputazione di abile matematico e di astronomo al pari di Tolomeo, e che i metodi copernicani per calcolare la posizione degli oggetti astronomici trovarono diffusione in tutto il Sacro Romano Impero. Esse alla fine rimpiazzarono le tavole alfonsine, che astronomi ed astrologi avevano utilizzato per 300 anni.\nCristoforo Clavio utilizz\u00f2 le tavole pruteniche di Reinholds e il lavoro di Copernico come basi per la riforma del calendario voluta da Papa Gregorio XIII. Le tavole furono anche usate da marinai ed esploratori marini, che durante il XIV e il XV secolo avevano utilizzato la \"tavola delle stelle\" di Regiomontano.\nDecenni pi\u00f9 tardi, a Praga, Tycho Brahe e Giovanni Keplero compilarono le tavole rudolfine, basate sulle osservazioni astronomiche compiute da Tycho, le pi\u00f9 vaste ed accurate fino a quel tempo. Keplero port\u00f2 a compimento l'opera di Tycho e la pubblic\u00f2 nel 1627.\nIn tempi moderni, Owen Gingerich, dopo aver scoperto una copia del \"De revolutionibus\" di Copernico piena di annotazioni effettuate da Reinhold, si convinse ad intraprendere ricerche sulla divulgazione sull'uso del \"De revolutionibus\" nei decenni successivi alla sua pubblicazione. Gingerich descrisse le sue ricerche e i risultati ottenuti, nonch\u00e9 il ruolo delle tavole pruteniche di Reinhold, nell'opera \"Alla ricerca del libro perduto. La storia dimenticata del trattato che cambi\u00f2 il corso della scienza\" (Inglese: \"The Book Nobody Read: Chasing the Revolutions of Nicolaus Copernicus\") del 2004."}
{"id": "2543948", "revid": "293633", "url": "https://it.wikipedia.org/wiki?curid=2543948", "title": "Tavole prussiane", "text": ""}
{"id": "2543949", "revid": "21880", "url": "https://it.wikipedia.org/wiki?curid=2543949", "title": "Specie di Euphrasia", "text": "Elenco delle specie di \"Euphrasia\":"}
{"id": "2543950", "revid": "767487", "url": "https://it.wikipedia.org/wiki?curid=2543950", "title": "Catacamas", "text": "Catacamas \u00e8 una citt\u00e0 dell'Honduras facente parte del dipartimento di Olancho.\nIl comune appare come entit\u00e0 autonoma gi\u00e0 nel censimento del 1791 con la denominazione \"San Francisco Catacamas\"; ha ottenuto lo \"status\" di citt\u00e0 il 24 gennaio 1898.\nCatacamas,si estende su una vasta pianura irrigata dal Rio Guayape nel dipartimento di Olancho.\nLa citt\u00e0 si trova 210 chilometri. a nord-est della capitale Tegucigalpa, ed \u00e8 facilmente raggiungibile dalla strada asfaltata.\nCatacamas \u00e8 caratterizzata dall'ambiente naturale, adatto sia per la produzione agricola che forestale. Si trova in una valle a 450 metri sul livello del mare. \u00ec\u00ecThe North White Stone Mountain,\" che fanno parte di Agalta Mountains National Park\nA nord e ad ovest vi sono le montagne \"Cerro de la Cruz\" Circa sei chilometri ad est di Catacamas, vi sono le grotte di Talgua (Cuevas de Talgua) in cui sono stati ritrovati degli scheletri di indiani pellirossa \"Glowing Skulls,\" che da studi recenti sono stati datati a circa 3000 anni fa."}
{"id": "2543956", "revid": "1543377", "url": "https://it.wikipedia.org/wiki?curid=2543956", "title": "Concordia (Honduras)", "text": "Concordia \u00e8 un comune dell'Honduras facente parte del dipartimento di Olancho.\nIl comune appare come entit\u00e0 autonoma gi\u00e0 nel censimento del 1887."}
{"id": "2543962", "revid": "599013", "url": "https://it.wikipedia.org/wiki?curid=2543962", "title": "Until the End of the World", "text": ""}
{"id": "2543965", "revid": "287204", "url": "https://it.wikipedia.org/wiki?curid=2543965", "title": "Kroger St. Jude International 1996", "text": "Il Kroger St. Jude International 1996 \u00e8 stato un torneo di tennis giocato sul cemento indoor.\n\u00c8 stata la 26\u00aa edizione del \"Torneo di Memphis\", che fa parte della categoria ATP World Series nell'ambito dell'ATP Tour 1996.\nSi \u00e8 giocato al Racquet Club di Memphis negli USA, dal 19 al 26 febbraio 1996.\nCampioni.\nSingolare.\n Pete Sampras ha battuto in finale Todd Martin, 6-4 7-6(2)\nDoppio.\n Mark Knowles / Daniel Nestor hanno battuto in finale Todd Woodbridge / Mark Woodforde, 7-6 1-6 6-4"}
{"id": "2543970", "revid": "385250", "url": "https://it.wikipedia.org/wiki?curid=2543970", "title": "Nokia N900", "text": "L'N900 \u00e8 il primo Internet Tablet Nokia con funzioni telefoniche.\nL'innovazione che sta alla base dell'N900, oltre che per le peculiarit\u00e0 hardware (OMAP 3430) con il microprocessore ad ARM-cortex-A8 e il sistema grafico affidato al PowerVR SGX530 e la tastiera QWERTY a scomparsa, risulta essere il sistema operativo Maemo 5. Il sistema fonda le sue basi sul noto progetto open source Linux, in grado di offrire potenzialit\u00e0 molto maggiori, permettendo il porting di innumerevoli software prima disponibili solo su PC.\nSi fa notare per la presenza della gestione avanzata del Multi-Tasking (possibilit\u00e0 di utilizzo di pi\u00f9 applicazioni simultaneamente). Da prove fatte sul campo \u00e8 riuscito a far girare pi\u00f9 30 applicazioni aperte in contemporanea. Situazione comune a chi ascolta musica e utilizza il web, ma non dispone di una connessione molto veloce e non solo.\nIl primo operatore italiano ad offrire il Nokia N900 \u00e8 stato H3G con la sua entrata a listino a partire da marzo 2010."}
{"id": "2543972", "revid": "767487", "url": "https://it.wikipedia.org/wiki?curid=2543972", "title": "Chr\u012bstos Karypid\u012bs", "text": "Carriera.\nDopo alcune stagioni trascorse in Grecia passa agli Hearts. Nel 2009 si trasferisce a Cipro, all'Omonia."}
{"id": "2543974", "revid": "248632", "url": "https://it.wikipedia.org/wiki?curid=2543974", "title": "N900", "text": ""}
{"id": "2543984", "revid": "1310927", "url": "https://it.wikipedia.org/wiki?curid=2543984", "title": "Ant\u014dn\u012bs Kats\u012bs", "text": "Carriera.\nClub.\nDal 2006 si un\u00ec alla prima squadra dell'AEK Larnaca.\nNel 2009 pass\u00f2 all'."}
{"id": "2543986", "revid": "149485", "url": "https://it.wikipedia.org/wiki?curid=2543986", "title": "Erre (periodico)", "text": "Erre - Resistenze Ricerche Rivoluzioni, nota pi\u00f9 comunemente come Erre, \u00e8 stata una rivista politica a cadenza bimestrale, politicamente vicina prima alla minoranza di Rifondazione Comunista che faceva riferimento alla Quarta Internazionale e poi al movimento Sinistra Critica. Nel corso degli anni la rivista ha affrontato temi politici, sociali, sindacali, storici, culturali, ambientalisti e femministi, dandone una lettura anticapitalista. La rivista, redatta dalla casa editrice Edizioni Alegre, ha fatto parte delle Rete europea di riviste marxiste.\nStoria.\n\"Bandiera Rossa\".\nLa rivista \u00e8 l'erede di \"Bandiera Rossa\", organo dei Gruppi Comunisti Rivoluzionari (dal 1979 \"Lega Comunista Rivoluzionaria\"), sezione italiana della Quarta Internazionale, un periodico pubblicato dal 1950 al 2002. La sua periodicit\u00e0 fu varia; talvolta mensile, pi\u00f9 spesso quindicinale e, alla fine degli anni settanta - inizio anni ottanta, settimanale.\nPubblicazione a tiratura limitata (al massimo poche migliaia di copie diffuse soprattutto dai militanti o nelle librerie di sinistra delle principali citt\u00e0) ha anche ospitato articoli di livello culturale e politico, con firme di intellettuali anche esterni all'area trotskista.\nNascita di \"Erre\".\nNell'autunno del 2002 il gruppo politico di riferimento ha dato vita al progetto della rivista \"Erre\", mantenendo solo un'edizione on-line di \"Bandiera Rossa\". La rivista nasce quindi con la diffusione del numero 0 in occasione del Social Forum europeo di Firenze; il numero uno esce poi nel gennaio 2003 e, fin dall'inizio, vi scrivono diversi importanti esponenti del Partito della Rifondazione Comunista oltre che vari attivisti dei movimenti sociali e studiosi anche di livello internazionale, da allora la rivista uscir\u00e0 regolarmente ogni due mesi.\nAttivit\u00e0.\nNel 2004 alla vigilia delle elezioni europee la rivista organizza un convegno a cui partecipano tra gli altri il futuro presidente della Camera Fausto Bertinotti, il candidato alle presidenziali francesi Olivier Besancenot e il sindacalista Giorgio Cremaschi.\nDal dicembre 2007, quando nasce Sinistra Critica come organizzazione politica indipendente, la rivista ne diventa in sostanza il suo organo ufficiale.\nLa rivista non viene pi\u00f9 redatta a partire dal 2013.\nContributi pubblici.\nSecondo Mario Giordano, nel 2011 avrebbe ricevuto dallo stato italiano un contributo annuo di 18.000 euro."}
{"id": "2543988", "revid": "228587", "url": "https://it.wikipedia.org/wiki?curid=2543988", "title": "San Juli\u00e1n", "text": ""}
{"id": "2543989", "revid": "72396", "url": "https://it.wikipedia.org/wiki?curid=2543989", "title": "SkySails", "text": "SkySails \u00e8 un'azienda tedesca con sede ad Amburgo che realizza vele che, sfruttando il vento ad alta quota, aiutano le navi nel loro tragitto consentendo di risparmiare carburante.\nLe vele, simili a quelle impiegate nel kitesurfing, vengono collegate alla nave tramite un cavo che permette di raccogliere il vento a una quota di 100-300 metri dove soffia pi\u00f9 forte. Possono essere applicate a navi cargo, panfili e grandi pescherecci.\nSecondo dati forniti dalla compagnia, il risparmio di carburante sarebbe compreso fra il 10% e il 35% con punte fino al 50% in condizioni ottimali.\nDopo un investimento iniziale di 500\u00a0000 euro, il risparmio di carburante per un cargo sarebbe di circa 1200 euro al giorno.\nStoria.\nLa SkySails GmbH &amp; Co. KG viene fondata nel 2001 da Stephan Wrage e Thomas Meyer.\nNel dicembre 2007 la Beluga Skysails \u00e8 stata la prima nave ad essere equipaggiata con una vela di questo tipo nel tragitto fra Bremerhaven in Germania e Guanta in Venezuela. Durante questo viaggio il risparmio di carburante fu del 10%-15%\nDopo la Beluga (133 metri), le vele sono state installate e testate anche sulla Michael A e sulla Theseus (90 metri)."}
{"id": "2543991", "revid": "1745361", "url": "https://it.wikipedia.org/wiki?curid=2543991", "title": "Aion (filosofia)", "text": "Aion (; dall'arcaico , \"aiw\u00f3n\"), indica nella lingua greca antica la \"forza vitale\", la \"durata\", l'\"eternit\u00e0\".\nEtimologia del termine \u03b1\u1f30\u03ce\u03bd.\nPierre Chantraine individua il suo significato originario proprio nella nozione di \"forza vitale\", individuando nel tema arcaico \"\u03b1\u1f30\u03dd-\" un collegamento con l'indoeuropeo ricostruito \"*ai-w-\" ad esprimere la \"forza vitale\".\nLa nozione di \u03b1\u1f30\u03ce\u03bd in ambito filosofico.\nGilles Deleuze, analizzando la contrapposizione tra Aion e Kronos, scrive: \"Secondo Aion soltanto il passato e il futuro insistono e sussistono nel tempo. Invece di un presente che riassorbe il passato e il futuro, un futuro e un passato che dividono ad ogni istante il presente, che lo suddividono all'infinito in passato e futuro, nei due sensi contemporaneamente. O meglio \u00e8 l'istante senza spessore e senza estensione che suddivide ogni presente in passato e futuro, invece di presenti vasti e spessi che comprendono gli uni rispetto agli altri il futuro e il passato\".\nLa nozione di \u03b1\u1f30\u03ce\u03bd in ambito misterico.\nNella tradizione cosmologica greca, era la personificazione del Tempo, insieme a quella pi\u00f9 celebre di Chronos, venerato come \"Signore della luce\", rappresenta l'eternit\u00e0, il tempo infinito, nonch\u00e9 il susseguirsi delle ere, ma anche il tempo vitale e il destino.\nIconograficamente lo troviamo raffigurato come un uomo con la testa leonina, con uno scettro, una chiave ed un fulmine tra le mani, avvolto da un serpente che intorno al suo corpo compie 7 giri e mezzo, rappresentanti simbolicamente le sfere celesti, o inscritto nel cerchio dello Zodiaco.\n\u00c8 stato equiparato al dio del tempo persiano Zurvan.\nIn alcuni culti misterici veniva festeggiata ad Alessandria d'Egitto, il 6 gennaio, la sua nascita in una festa presso il santuario di Kore, alla quale era attribuita la maternit\u00e0.\nIn tale occasione l'immagine di un bambino veniva portata in processione dal tempio al Nilo per raccogliere acqua che poi si sarebbe trasformata in vino.\nNella medicina greca antica, come \u00e8 attestato in Ippocrate, \u03b1\u1f30\u03ce\u03bd ha assunto il significato di midollo spinale, considerato la sede del principio vitale che dispensa il \"tempo della vita\" di ciascun individuo.\nEraclito dice: \u00abIl tempo (Eone) della vita umana \u00e8 un bimbo che gioca muovendo i suoi pezzi: a un bimbo appartiene il potere sovrano\u00bb.\nAion nella cultura moderna.\n\"Aion\" \u00e8 anche il titolo di un'opera dello psicologo Carl Gustav Jung: \"Aion: Untersuchungen zur Symbolgeschichte\" (1951).\n\u00c8 stato inoltre accostato al concetto induista di kundalini."}
{"id": "2543997", "revid": "2221454", "url": "https://it.wikipedia.org/wiki?curid=2543997", "title": "Mediatore culturale", "text": "Il mediatore culturale \u00e8 un agente bilingue che media tra partecipanti monolingue ad una conversazione appartenenti a due comunit\u00e0 linguistiche differenti. \u00c8 informato su entrambe le culture, sia quella dei nativi sia quella del ricercatore anche se \u00e8 pi\u00f9 vicino ad una delle due.\nFunzione.\nIl suo compito \u00e8 quello di facilitare la comprensione e risponde ad un'esigenza riconosciuta anche a livello filosofico. \nIl mediatore \u00e8 identificato dall'osservatore, e lo aiuta nella ricerca, o facendo parte del gruppo di interesse o intrattenendo relazioni con i membri della societ\u00e0 in esame. Nel suo aiuto al ricercatore, egli ha un ruolo molto delicato, quello di rassicurare sulle intenzioni dell'osservatore quando lo presenter\u00e0 ai guardiani, cio\u00e8 coloro che proteggono il gruppo da occhi indiscreti e che giustamente vogliono informazioni sul suo scopo.\nL'importanza del ruolo del mediatore implica una scelta accurata e non frettolosa della persona che lo interpreter\u00e0, anche perch\u00e9 il buon esito della ricerca \u00e8 anche nelle sue mani.\nDefinizione.\nDal punto di vista dell'intervento sociale quella del mediatore culturale \u00e8 una figura professionale che ha il compito di facilitare l'inserimento dei cittadini stranieri nel contesto sociale del paese di accoglienza, esercitando la funzione di tramite tra i bisogni dei migranti e le risposte offerte dai servizi pubblici.\nLa definizione di mediatore interculturale pu\u00f2 allora cos\u00ec riassumersi: \"per mediatore interculturale intendiamo l'insegnante che, con consapevolezza, si interroga e si attrezza per favorire non tanto la transizione da una cultura all'altra quanto la sintesi - dove \u00e8 possibile - tra culture, allo scopo di creare momenti pedagogici capaci di andare oltre le reciproche differenze\"."}
{"id": "2543999", "revid": "729019", "url": "https://it.wikipedia.org/wiki?curid=2543999", "title": "Mark Taylor (produttore discografico)", "text": "Ha prodotto e scritto canzoni per artisti come Cher, Enrique Iglesias, Britney Spears, James Morrison, Nelly Furtado, Pussycat Dolls, Lionel Richie, Daniel Bedingfield, The Ordinary Boys, Diana Ross, Rod Stewart, Tina Turner, Kylie Minogue, vendendo oltre 50 milioni di dischi.\n\u00c8 forse pi\u00f9 degno di nota per il suo lavoro del 1998 con Cher per l'album \"Believe\", che vendette oltre 20 milioni di copie in tutto il mondo."}
{"id": "2544002", "revid": "1573940", "url": "https://it.wikipedia.org/wiki?curid=2544002", "title": "Gago Drago", "text": "\u00c8 noto per le sue combinazioni di pugni e per i suoi calci imprevedibili. Compete attualmente per il K-1 MAX e si allena al Gym Alkmaar sotto la tutela di Edwin van Os."}
{"id": "2544003", "revid": "767487", "url": "https://it.wikipedia.org/wiki?curid=2544003", "title": "Prigioniero della seconda strada", "text": "Prigioniero della seconda strada (\"The Prisoner of Second Avenue\") \u00e8 un film del 1975 diretto da Melvin Frank. La pellicola \u00e8 l'adattamento cinematografico dell'omonima pi\u00e8ce teatrale del 1971 scritta da Neil Simon, che qui cura anche la sceneggiatura.\nTrama.\nNew York, 1975. In una giornata afosa, calda e con problemi di vario genere (mancanza d'acqua, di corrente e sciopero della nettezza urbana) Mel Edison viene licenziato dalla fabbrica dove lavorava da anni. I suoi nervi, poco a poco, cedono: prima mal sopporta il nodo della cravatta, poi un pullman stracolmo il cui autista accetta solo denaro contato e quindi lo costringe a scendere, poi ancora un taxi senza aria condizionata e successivamente un attacco di panico in un ascensore regolarmente funzionante.\nInizia ad andare in depressione e quando viene rapinato della roba che ha in casa ha un attacco di nervi scatenandosi contro tutto e tutti, ricavandone una secchiata d'acqua da un vicino spazientito. Decide di rivolgersi ad una psicoanalista. Quando la moglie lo viene a sapere, rimane dapprima incredula e ritorna poi al suo vecchio lavoro di segretaria sperando di risollevare i problemi economici dei due.\nMel a questo punto decide di risollevarsi. Per prima cosa picchia, dopo averlo inseguito, un giovane ladro, in realt\u00e0 un semplice passante, togliendogli anche il portafoglio. Poi decide di vendicarsi della secchiata ricevuta, acquistando, in piena estate, una grossa pala con cui gettare chili di neve sul vicino. Sembrerebbe un gesto folle e ridicolo, ma le bizzarrie del clima decidono di dargli una mano."}
{"id": "2544004", "revid": "80598", "url": "https://it.wikipedia.org/wiki?curid=2544004", "title": "Crotalo Records", "text": ""}
{"id": "2544007", "revid": "785863", "url": "https://it.wikipedia.org/wiki?curid=2544007", "title": "Ethan Juan", "text": ""}
{"id": "2544011", "revid": "228587", "url": "https://it.wikipedia.org/wiki?curid=2544011", "title": "Bavaria (Nervesa della Battaglia)", "text": "Bavar\u00eca \u00e8 l'unica frazione del comune di Nervesa della Battaglia, in provincia di Treviso.\nGeografia fisica.\nIl centro si trova ai piedi del Montello, lungo l'ex SS 248 (ora SP), tra gli abitati di Sovilla (ad est) e Giavera (ad ovest). Dista circa 3 chilometri dal capoluogo comunale e 22 da Treviso.\nOrigini del nome.\nIl toponimo di Bavaria si ricollegherebbe al nome latino \"Baiovarius\", nome di probabili veterani romani, a cui queste terre erano state concesse dalla centuriazione..\nStoria.\nLa presenza umana risale a tempi antichissimi: proprio a Bavaria sono stati ritrovati utensili di pietra, tra i reperti pi\u00f9 antichi della provincia, risalenti al Musteriano (70.000-40.000 anni fa). L'uomo torn\u00f2 sul Montello ancora nel V millennio a.C..\nNel tempo di dominazione romana Bavaria era un territorio agricolo.\nA partire dall'XI secolo una comunit\u00e0 di origine germanica, i Bavari da cui ha preso il nome il paese, dettero origine al vero e proprio villaggio.\nBavaria \u00e8 ricordata nella storia della Resistenza Trevigiana perch\u00e9 nella canonica della Parrocchia, allora guidata da Don Pasquale Roncato, nell'ottobre del 1943, su iniziativa del Professor Teodoforo Tessari di Treviso si tenne un incontro per organizzare gli ufficiali e soldati sbandati al quale parteciparono anche i rappresentanti provinciali dei partiti antifascisti. In sostanza, da quella riunione inizia l'attivit\u00e0 del Comitato di Liberazione Nazionale della provincia di Treviso.\nMonumenti e luoghi d'interesse.\nArchitetture religiose.\nChiesa parrocchiale.\nLa parrocchiale di Sant'Urbano ha origini molto antiche, essendo in passato dipendenza della pieve di Cusignana (come Nervesa stessa). Sino al 1593 vi si conservava una pala del Fiumicelli che raffigurava i santi Urbano e Vincenzo. Gli altari laterali erano intitolati l'uno a questi ultimi e l'altro a san Gottardo; successivamente, il primo venne dedicato alla Resurrezione prima e al Rosario poi, mentre il secondo a san Valentino. L'altare maggiore, in marmo, proviene dalla certosa del Montello, demolita dopo le soppressioni napoleoniche. Attorno al 1820 l'edificio fu ampliato e affiancato da un campanile, andato distrutto durante la prima guerra mondiale. Durante l'anno 1939 fu completato il nuovo pavimento della chiesa. Nel 2008 \u00e8 stata ristrutturata la facciata.\nArchitetture civili.\nVilla Sfoglio, Antonini, Vagliano.\nTipica struttura di villa veneta, palazzo Sfoglio, Antonini, Vagliano risale alla fine del XVII secolo. Danneggiata durante la prima guerra mondiale, la villa benefici\u00f2 di ristrutturazioni e, attualmente, \u00e8 in buono stato di conservazione.\nL'edificio consta di un corpo centrale a due piani pi\u00f9 ammezzato e di una barchessa, in posizione laterale.\nInternamente, il salone centrale conserva affreschi tardo settecenteschi di Giovan Battista Canal.\nSport.\nLa palestra comunale di Bavaria \u00e8 sede della squadra di pallacanestro di Nervesa, la \"Pallacanestro Nervesa\", e anche della squadra di calcio a cinque, l\"'Atletico Nervesa\", ex \"United Nervesarcade\" che era una fusione con Arcade. Nel nuovo campo sportivo, a volte, si allena la squadra di calcio di Nervesa, l'F.C. Nervesa A.S.D. (ex Football Club Nervesa), ma \u00e8 sede anche di tornei di calcio per ragazzi di tutta la provincia. Nel 2009, sempre nel campo sportivo, in occasione della sagra parrocchiale, c'\u00e8 stata la finale dei campionati italiani di tiro alla fune; e ogni anno, sempre in occasione della sagra si organizza una corsa podistica sul montello, di 5 e 10 chilometri.\nManifestazioni.\nDal 1986, alla fine di luglio si svolge la tradizionale sagra dedicata alla \"Madonna della Certosa\". In passato si svolgeva anche la sagra di san Valentino, a met\u00e0 febbraio."}
{"id": "2544020", "revid": "115249366", "url": "https://it.wikipedia.org/wiki?curid=2544020", "title": "Kathleen Sebelius", "text": "Biografia.\nFiglia dell'uomo politico nonch\u00e9 ex governatore dell'Ohio John J. Gilligan, ha frequentato le scuole cattoliche a Washington D.C. per poi laurearsi in pubblica amministrazione all'universit\u00e0 del Kansas, stato in cui risiede dal 1974. \u00c8 sposata con Gary Sebelius, figlio dell'ex deputato repubblicano Keith Sebelius, ed ha due figli. Dopo aver lavorato per sedici anni all'interno delle istituzioni del Kansas, nel 1983 si candid\u00f2 come deputata statale tra le file del Partito Democratico e riusc\u00ec a vincere.\nAll'interno della \"Camera dei Rappresentanti del Kansas\" ha avuto vari incarichi tra cui la presidenza della commissione relativa alle assicurazioni (erano pi\u00f9 di cento anni che un democratico non occupava tale carica). Nel 2002 vince le elezioni primarie democratiche e si candida come Governatore del Kansas: vince con il 53% dei voti e diviene la seconda donna ad occupare tale incarico (fu preceduta da Joan Finney, compagna di partito).\nNel 2006 si presenta per un secondo mandato ed ottiene un nuovo successo, stavolta con il 57,8% dei consensi. Nel 2008 ha appoggiato Barack Obama alle primarie presidenziali democratiche. Il 28 febbraio 2009 \u00e8 stata designata come Segretario della salute e dei servizi umani degli Stati Uniti in seguito alla rinuncia da parte del Senatore Tom Daschle.\nA causa delle sue posizioni sull'aborto, gi\u00e0 da governatrice del Kansas, \u00e8 stata ammonita privatamente e, in seguito, pubblicamente dall'Arcivescovo di Kansas City Joseph Fred Naumann sull'incompatibilit\u00e0 tra la fede cattolica e il suo comportamento politico. Per questo, le \u00e8 stato chiesto di non presentarsi pi\u00f9 a ricevere l'Eucaristia in assenza di previa confessione sacramentale e pubblica rinuncia alle posizioni sull'aborto.\nLa Sebelius ha posto il veto ad alcune proposte di legge anti-abortiste nel 2003, 2005, 2006 e 2008, tra cui una legge che voleva vietare l'aborto nell'ultimo trimestre di gravidanza (\"late-term abortions\") nello stato del Kansas. A marzo 2009 anche il Prefetto del Supremo Tribunale della Segnatura Apostolica, Mons. Raymond Leo Burke, ha ribadito il divieto di ricevere la Comunione poich\u00e9 \"dopo ammonizione pastorale, persiste ostinatamente in peccato grave\"."}
{"id": "2544024", "revid": "1348176", "url": "https://it.wikipedia.org/wiki?curid=2544024", "title": "Macroblogging", "text": " Woofer \u00e8 un nuovo servizio indipendente che appoggiandosi a Twitter offre la possibilit\u00e0 di scrivere messaggi pi\u00f9 lunghi rispetto alla norma."}
{"id": "2544033", "revid": "2060202", "url": "https://it.wikipedia.org/wiki?curid=2544033", "title": "Fabrizio Fontana (comico)", "text": "Biografia.\nA seguito della laurea magistrale alla Facolt\u00e0 di Economia e Commercio della Luigi Bocconi di Milano decise di intraprendere la strada dello show-business. Frequenta i corsi della scuola teatrale milanese Quelli di Grock, fondata da Maurizio Nichetti.\nFece il suo esordio nel 1997 assieme a Paolo Rossi nel programma di Italia 1 \"Skatafascio\", lavorando poi in \"Paperissima Sprint\" su Canale 5 nel 1999 e \"Le Iene\" su Italia 1 nel 2000.\n\u00c8 noto per aver fatto parte del famoso programma televisivo \"Zelig Circus\" a partire dal 2000 nel suo personaggio pi\u00f9 famoso, James Tont, parodia di James Bond, e in quelli del concorrente di quiz Gian Maria Fontana che \"le sa... tutte!\" e DJ Elia.\nInizialmente nel programma faceva una parodia de \"La Ruota della Fortuna\". Ha fatto qualche servizio anche come \"Iena\".\nDal 2008 \u00e8 anche ospite fisso di \"Quelli che... il calcio\".\nDall'11 febbraio 2014 entra a far parte del cast di \"Striscia la notizia\" nei panni di \"Capitan Ventosa\"."}
{"id": "2544035", "revid": "767487", "url": "https://it.wikipedia.org/wiki?curid=2544035", "title": "Taverna Paradiso", "text": "Taverna paradiso (\"Paradise Alley\") \u00e8 un film del 1978 scritto, diretto e interpretato da Sylvester Stallone, al suo esordio da regista.\nIl film \u00e8 l'adattamento cinematografico dell'omonimo romanzo scritto dallo stesso Stallone.\nTrama.\nNew York, 1946. I tre fratelli Carboni vivono nella miseria: Cosmo si procura da vivere vincendo qualche scommessa di tanto in tanto con Stitch boss della citt\u00e0, Lenny, reduce di guerra e rimasto zoppo, ha un'impresa funebre, e Victor, con un lieve ritardo mentale, distribuisce il ghiaccio in giro per la citt\u00e0. Cosmo ha un debole per l'ex ragazza del fratello Lenny, Annie, il quale dopo la disgrazia accadutagli sta pensando di tornarci. Una sera Cosmo convince il fratello Lenny ad entrare nella Taverna Paradiso dove all'interno vengono disputati incontri di wrestling con tanto di scommesse. Viene annunciato che verr\u00e0 disputato un incontro con Big Glory campione di \"Taverna Paradiso\" e chi riuscir\u00e0 a sconfiggerlo incasser\u00e0 100 $. Cosmo decide cos\u00ec di spingere suo fratello Vic (il pi\u00f9 grosso dei tre) a battersi con Big Glory, e dopo averlo attirato con una scusa all'interno della taverna Vic accetta l'incontro e sconfigge il campione e incassa la sua somma.\nPi\u00f9 tardi per\u00f2 le situazioni economiche di Vic tendono ad aggravarsi, in quanto con l'avvento dei primi frigoriferi, pi\u00f9 nessuno vuole acquistare il ghiaccio, perdendo cos\u00ec una parte dei suoi guadagni, a questo punto Cosmo gli suggerisce di darsi al wrestling in modo da poter guadagnare un po' di dollari e nonostante Lenny si opponga a questa iniziativa, Vic si fa convincere. In seguito incontrano il battuto Big Glory facendo la sua conoscenza; costui gli confida che fare il wrestler \u00e8 difficile e per riuscire a sfondare occorre un buon manager. Lenny torna con la sua ex e Cosmo \u00e8 disperato e vuole farla finita; al suo fianco c'\u00e8 un'amica che gli far\u00e0 cambiare idea e che \u00e8 perdutamente innamorata di Cosmo. Nonostante gli sforzi di Cosmo per convincere il fratello Vic ad assurmerlo come manager, Vic sceglie di affidarsi al fratello pi\u00f9 grande e pi\u00f9 saggio Lenny e dopo un po' egli accetta con grande delusione di Cosmo che, comunque, lo seguir\u00e0 negli allenamenti. Le vittorie non tardano ad arrivare come anche i soldi. Ma a un certo punto Cosmo vorrebbe che suo fratello si ritirasse dalla carriera di lottatore per via delle numerose ferite procuratesi durante gli incontri. Lenny, per\u00f2, dimostrandosi pi\u00f9 avido visti gli enormi guadagni fatti grazie agli incontri disputati, si oppone.\nLa sera di Natale Cosmo va a trovare Big Glory, i due vanno in giro a divertirsi e a fine serata Big gli confida che aspettava da tempo l'occasione di farla finita, gettandosi poi da un ponte. Cosmo sempre pi\u00f9 preoccupato vorrebbe che Vic si ritirasse, ma litiga nuovamente con Lenny che si oppone a farlo smettere. \u00c8 il momento dell'incontro pi\u00f9 importante, quello con Frankie la Clava e che varr\u00e0 una fortuna, ma Vic sembra in difficolt\u00e0 come non mai, Frankie si rivela essere il pi\u00f9 forte degli avversari finora incontrati e mentre Cosmo e Lenny continuano a litigare, l'incontro va avanti con tanto di irregolarit\u00e0 da parte di Frankie e Stitch, arbitro dell'incontro. E quando Cosmo sale sul ring per liberare suo fratello da una presa scorretta Frankie lo aggredisce. Vic si rialza e combatte pi\u00f9 determinato che nei 21 round precedenti, rivelando che stava perdendo di proposito solo per far riunire Lenny e Cosmo, potendo cos\u00ec i tre fratelli tornare ad essere una vera famiglia.\nProduzione.\nIn un'intervista del 1980 con Roger Ebert, Stallone accus\u00f2 la Universal Pictures di essersi imposta sulla produzione manipolando ampiamente la sceneggiatura e il montaggio finale del film rimuovendo numerose scene nel tentativo di rendere il film pi\u00f9 commerciale e appetibile al pubblico in favore delle scene d'azione seguendo la scia di \"Rocky\".\nCast.\nNel film figurano attori che in futuro hanno gi\u00e0 collaborato o collaboreranno ancora con Stallone:\nCameo del cantautore americano Tom Waits."}
{"id": "2544038", "revid": "2230366", "url": "https://it.wikipedia.org/wiki?curid=2544038", "title": "Guerra delle Toyota", "text": "La guerra delle Toyota \u00e8 il nome con cui \u00e8 conosciuta l'ultima fase della guerra libico-ciadiana, che ebbe luogo nel 1987 nel Ciad settentrionale e al confine tra Libia e Ciad.\nLa guerra deve il suo nome ai furgoni pick-up e ai fuoristrada che nella maggior parte dei casi erano prodotti dalla casa automobilistica giapponese Toyota (Hilux e Land Cruiser), essi vennero utilizzati in maniera massiccia per gli spostamenti delle truppe ciadiane durante i combattimenti contro i libici. La guerra del 1987 si rivel\u00f2 una pesante sconfitta per la Libia, che secondo fonti statunitensi perse un decimo del proprio esercito, con la morte di 7.500 soldati e la distruzione o la cattura di attrezzature militari per un valore di 1,5 miliardi di dollari. Le perdite del Ciad ammontarono a 1.000 caduti.\nStoria.\nLo scoppio.\nIl conflitto tra i due stati ebbe inizio nel giugno 1983 con l'occupazione libica del Ciad settentrionale, quando il leader libico Mu\u02bfammar Gheddafi, che rifiutava di riconoscere la legittimit\u00e0 del presidente del Ciad Hiss\u00e8ne Habr\u00e9, forn\u00ec un aiuto militare al tentativo del Governo Transitorio di Unit\u00e0 Nazionale (GUNT) all'opposizione di deporre Habr\u00e9. Il piano fu sventato dall'intervento della Francia che, prima con l'Operazione Manta e in seguito con l'Operazione Sparviero, limit\u00f2 l'espansione libica a nord del 16\u00ba parallelo, nella zona pi\u00f9 desertica e scarsamente abitata del Ciad.\nLa ribellione del \"GUNT\".\nNel settembre 1986 il GUNT si ribell\u00f2 contro Gheddafi, privando la Libia della maggiore fonte di legittimazione per la propria presenza militare in Ciad. Vedendo l'occasione di unificare il Ciad dietro di s\u00e9, Habr\u00e9 a dicembre ordin\u00f2 alle proprie forze di oltrepassare il 16\u00ba parallelo per unirsi ai ribelli del GUNT (che stavano combattendo i libici nel Tibesti). Alcune settimane dopo, maggiori forze investirono Fada, distruggendo la locale guarnigione libica. In tre mesi, combinando i metodi della guerriglia e la guerra convenzionale in una strategia comune, Habr\u00e9 fu in grado di recuperare quasi interamente il Ciad settentrionale, e nei mesi successivi inflisse nuove sconfitte ai libici.\nL'epilogo e la fine.\nNel settembre 1987, dopo che le forze ciadiane erano riuscite a riprendere Aozou e ad entrare in territorio libico (3 - 4 settembre) - dove distrussero una base aerea nemica - fu firmato un cessate il fuoco che mise fine al conflitto. Il cessate il fuoco lasci\u00f2 aperta la questione sulla disputa della striscia di Aouzou che, nel 1994, fu infine assegnata al Ciad dalla Corte internazionale di giustizia."}
{"id": "2544039", "revid": "1333353", "url": "https://it.wikipedia.org/wiki?curid=2544039", "title": "Tyrone Spong", "text": "Soprannominato \"King of The Ring\", ha un record nel kickboxing di 107-7-1 con 73 vittorie prima del limite, ed \u00e8 l'attuale campione dei pesi cruiser di Muay thai nell'organizzazione WFCA ed \u00e8 stato un imbattuto campione del mondo It's Showtime nella categoria fino ai 95 kg nel 2008.\nNella sua carriera da kickboxer ha sconfitto notevoli rivali quali Kaoklai Kaennorsing, Zabit Samedov, Keijiro Maeda, Ray Sefo, Melvin Manhoef, Peter Aerts, Remy Bonjasky e Nathan Corbett.\nAttualmente \u00e8 sotto contratto con la promozione singaporiana di kickboxing Glory nella quale ha vinto il torneo \"2013 Glory 95kg Slam\"; per i ranking ufficiali \u00e8 il contendente numero 1 nella divisione dei pesi mediomassimi.\nTyrone \u00e8 nato a Paramaribo, Suriname, il 3 settembre 1985. Nel 1990 si \u00e8 spostato nei Paesi Bassi all'et\u00e0 di 5 anni.\nCarriera nel kickboxing.\nLa gloriosa carriera di Tyrone Spong come professionista di kickboxing inizia nel 2001 con la partecipazione ad alcuni gala e tornei nei Paesi Bassi; qui nell'arco di due anni colleziona 10 vittorie ed una sola sconfitta contro l'egiziano Amir Zeyada, avvenuta per KO.\nProsegue il suo trend positivo fino al suo debutto fuori dai circuiti olandesi, quando nel 2004 viene sconfitto a Tokyo dal beniamino di casa Ryuji Goto.\n\u00c8 comunque nel 2004 che vince il suo primo titolo, ovvero il titolo europeo di muay thai WKN nella categoria dei pesi medi contro lo spagnolo Rafi Zoufeir.\nTerminer\u00e0 il 2004 con 17 vittorie, 2 sconfitte e un pareggio.\nNel 2005 arriva il secondo titolo europeo di muay thai ancora una volta nella divisione dei pesi medi, questa volta per la promozione WPKL contro il marocchino Mohammed Ouali.\nLo stesso anno inizia a combattere in Germania per la A-1 Combat League, dove vince il titolo del mondo contro il turco Senol Kiziltas.\nIl 2006 consacra definitivamente Spong come un lottatore di vertice: in quell'anno vince sei incontri consecutivi, il primo di questi in Corea del Sud e gli ultimi tre match furono vinti contro Sem Braan (futuro campione It's Showtime), Kaoklai Kaennorsing (campione asiatico K-1) e Joerie Mes.\nNel 2007 ha la possibilit\u00e0 di vendicare la prima sconfitta in carriera contro Amir Zeyada, ma l'avversario sconfigge ancora una volta il surinamese.\nSuccessivamente vince il titolo mondiale SLAMM fino ai 79kg contro il thailandese Yodchai Wor Petchpun, e nel match seguente sconfigge il pluricampione bielorusso e futuro campione It's Showtime Dmitry Shakuta.\nIl 2008 \u00e8 l'anno pi\u00f9 prolifico della sua carriera, in quanto vince subito il titolo mondiale di muay thai WFCA per i pesi cruiser contro il francese Aurelien Duarte, in Nuova Zelanda vince il KO World Series 2008 contro il greco Nikos Sokolis e in marzo difende il titolo WFCA contro Ond\u0159ej Hutn\u00edk in una gara per la promozione It's Showtime.\nQuell'anno si ritrova a lottare ai vertici, prendendo parte al K-1 World Grand Prix 2008 dove sconfigge Azem Maksutaj per KO.\nSuccessivamente batte il campione britannico di K-1 Gary Turner e infine diviene il nuovo campione It's Showtime quando sconfigge il quotato azero Zabit Samedov.\nNel 2009 in un incontro per la K-1 viene sconfitto dal fuoriclasse G\u00f6khan Saki per KO durante la quarta ripresa.\nSuccessivamente ottiene ottime vittorie su Attila Karacs e soprattutto su Keijiro Maeda.\nNel 2010 sempre in K-1 deve arrendersi ai punti contro il fenomeno francese J\u00e9r\u00f4me Le Banner.\nQuell'anno riesce comunque a qualificarsi per le finali del K-1 World Grand Prix sconfiggendo il neozelandese Ray Sefo, un sei volte campione del mondo di muay thai.\nNei quarti di finale del torneo dovette per\u00f2 arrendersi ad Alistair Overeem, il quale poi vincer\u00e0 il torneo.\nNegli anni a seguire ottiene ottime vittorie contro Igor Mihaljevi\u0107, Loren, Melvin Manhoef e Peter Aerts.\nNel 2013 prende parte al torneo dei pesi mediomassimi Glory al quale parteciparono i pi\u00f9 forti kickboxer di categoria; negli ottavi di finale sconfigge Remy Bonjasky per KO, nei quarti di finale stese Michael Duut in soli 31 secondi, in semifinale si impose sul belga Filip Verlinden ed infine vinse la finale contro Danyo Ilunga (record: 46-4) in soli 16 secondi.\nLo stesso anno affront\u00f2 il quotato Nathan Corbett e lo sconfisse per KO tecnico durante la seconda ripresa.\nNel 2014 fu tra i favoriti in un nuovo torneo dei pesi mediomassimi che avrebbe premiato il vincitore con la cintura di campione di categoria: l'evento venne ospitato ad Istanbul, dove Spong sconfisse in semifinale il brasiliano Saulo Cavalari ai punti, ma in finale contro il forte idolo di casa G\u00f6khan Saki dovette dare forfait per infortunio dopo un minuto e mezzo di combattimento, in quanto un calcio basso del surinamese parato da Saki provoc\u00f2 la frattura della gamba calciante.\nCarriera nelle arti marziali miste.\nNel 2012 Tyrone Spong si disse pronto a debuttare nel mondo delle arti marziali miste e il tanto atteso esordio nella divisione dei pesi mediomassimi avvenne il 3 novembre nella promozione statunitense WSOF contro Travis Bartlett: Spong si impose per KO durante il primo round.\nNel 2013 sconfisse Angel DeAnda ai punti.\nCarriera nella boxe.\nNel 2015 Spong ha fatto il suo debutto nel pugilato, sconfisse Gabor Farkas per KO durante il primo round. Nel 2017 ha vinto il titolo di campione WBC Latino nella divisione dei pesi massimi."}
{"id": "2544043", "revid": "1444345", "url": "https://it.wikipedia.org/wiki?curid=2544043", "title": "Beat Boy", "text": "Beat Boy \u00e8 il terzo album in studio del gruppo musicale britannico Visage, pubblicato il 22 ottobre 1984 dalla Polydor.\nDescrizione.\nL'album, registrato tra il 1982 e il 1983, venne pubblicato in ritardo a causa dei problemi contrattuali che stava affrontando il gruppo in quel periodo.\nSuccesso commerciale.\nL'album raggiunse la posizione #79 della Official Albums Chart."}
{"id": "2544045", "revid": "767487", "url": "https://it.wikipedia.org/wiki?curid=2544045", "title": "Eliminate Smoochy", "text": "Eliminate Smoochy (\"Death to Smoochy\") \u00e8 un film del 2002 diretto da Danny DeVito.\nTrama.\n\"Rainbow Randolph\" \u00e8 la star indiscussa di un programma televisivo dedicato ai bambini. Quando viene beccato a prendere bustarelle dai genitori per fare in modo che i propri figli siano in primo piano, viene licenziato.\nI produttori, dovendo riguadagnare la fiducia del pubblico, ingaggiano \"Smoochy\", paffuto pupazzo che ha le sembianze di un rinoceronte rosa; l'intento \u00e8 quello di riportare al successo la trasmissione sfruttando la sua ingenuit\u00e0. Non solo \"Smoochy\" riesce nel progetto televisivo, ma ottiene successo anche nella vita personale, riuscendo a riconquistare una sua ex fiamma. Ma si dovr\u00e0 scontrare con l'ira di \"Rainbow Randolph\", che cercher\u00e0 in tutti i modi di eliminarlo sia dalla scena che dalla vita.\nCritica.\nPer questo film l'attore Robin Williams \u00e8 stato nominato ai Razzie Awards 2002 come Peggior attore non protagonista."}
{"id": "2544047", "revid": "110157", "url": "https://it.wikipedia.org/wiki?curid=2544047", "title": "Old Crows/Young Cardinals", "text": "Old Crows/Young Cardinals \u00e8 il quarto album in studio della band post-hardcore Alexisonfire, pubblicato il 23 giugno 2009. L'album avrebbe dovuto chiamarsi con la sola prima parte, \"Young Cardinals\", ma il 1\u00b0 di aprile del 2009 \u00e8 stato annunciato il titolo ufficiale."}
{"id": "2544049", "revid": "599013", "url": "https://it.wikipedia.org/wiki?curid=2544049", "title": "Giorgio Valli", "text": "Carriera.\nInizia la sua carriera nel 1979 da allenatore delle giovanili femminili dell'Anzola Emilia; dopo varie esperienze in serie B femminile nel 1993 approda alle giovanili della Virtus Bologna, dove vince uno scudetto nella categoria Allievi.\nNel 1997 diventa assistente allenatore di Ettore Messina, con cui vince nel 1998 il Campionato e l'Eurolega. L'anno successivo la Virtus Bologna vince anche la Coppa Italia. Nel 2000 esordisce come capo allenatore a Treviglio in Serie B d'Eccellenza.Gli ottimi risultati raccolti lo fanno diventare capo allenatore alla Virtus Ragusa in Legadue per 2 anni e poi per un anno, il 2004-05 alla Dinamo Sassari. Nel 2005-06 \u00e8 alla guida del Basket Scafati con cui conquista la promozione in Serie A.\nDal 2006 al 2010 \u00e8 capo allenatore di Ferrara con cui nel campionato 2007-2008 conquista la promozione in Serie A (pallacanestro maschile).Resta alla guida della squadra estense in massima serie fino alla retrocessione del 2010.\nLa stagione successiva \u00e8 vice allenatore nell'Armani Jeans Milano.\nDal 15 novembre 2011 ricopre il ruolo di capo allenatore della Sutor Basket Montegranaro subentrando al posto di Sharon Drucker..\nA fine stagione ottiene la salvezza con la Sutor Montegranaro.\nNel luglio 2012 firma un contratto che lo lega ad Avellino.. Il 13 novembre, complice l'andamento negativo della squadra in campionato (due vittorie e cinque sconfitte), viene annunciata la risoluzione del contratto.\nIl 27 gennaio 2014 viene ingaggiato dalla Virtus Pallacanestro Bologna.\nIl 17 marzo 2015 firma un rinnovo biennale con la squadra bolognese. Il 6 maggio 2016, dopo la retrocessione in Serie A2, rescinde il contratto che lo legava al club bolognese."}
{"id": "2544051", "revid": "767487", "url": "https://it.wikipedia.org/wiki?curid=2544051", "title": "Lamsongkram Chuwattana", "text": "Ha un record attuale di 243-45-7, con 50 successi prima del limite. Attualmente si allena al Chuwattana Gym sotto la tutela di Kongdet Chuwattana"}
{"id": "2544053", "revid": "195739", "url": "https://it.wikipedia.org/wiki?curid=2544053", "title": "Campionamento a due o pi\u00f9 stadi", "text": ""}
{"id": "2544054", "revid": "404137", "url": "https://it.wikipedia.org/wiki?curid=2544054", "title": "Fascinaro", "text": ""}
{"id": "2544065", "revid": "1226", "url": "https://it.wikipedia.org/wiki?curid=2544065", "title": "Cross-validation", "text": ""}
{"id": "2544066", "revid": "1632387", "url": "https://it.wikipedia.org/wiki?curid=2544066", "title": "Dsquared\u00b2", "text": "DSQUARED2 \u00e8 una casa di moda di tipo Luxury-streetwear fondata nel 1995 dai gemelli canadesi Dean e Dan Caten.\nStoria.\nFigli di genitori italiani, originari di Casalvieri (Frosinone) ed emigrati in Canada, precisamente a Willowdale in Ontario, i gemelli canadesi Dean e Dan Caten (vero cognome Catenacci) lavorano nella moda a livello internazionale dal 1984.\nSi trasferirono a New York nel 1983 per frequentare la Parson's School of Design e nel 1991 giunsero in Italia dove nel 1994, dopo numerose collaborazioni con alcune case di moda, realizzarono la loro prima collezione maschile.\nNel 2000 hanno disegnato 150 completi per i ballerini del video musicale \"Don't Tell Me\" di Madonna e per il \"Drowned World Tour\" del 2001, tour in cui Madonna \u00e8 stata vestita anche da Jean-Paul Gaultier. Successivamente la casa di moda ha aperto la stagione autunno/inverno '03-'04 con un'intera collezione donna, a cui hanno preso parte supermodel come Naomi Campbell, Eva Herzigov\u00e1, Karol\u00edna Kurkov\u00e1 e Fernanda Tavares.\nNel 2002 Staff International \u00e8 divenuta licenziataria del marchio. Nel 2003 Dsquared\u00b2 ha ricevuto il premio \"La Kore\" come \"Disegnatori pi\u00f9 originali\". Poi nell'ottobre dello stesso anno Dean e Dan Caten sono stati nominati Uomini dell'anno da GQ USA per la categoria \"Miglior gruppo di stilisti rivoluzionari\".\nSempre nel 2003 Christina Aguilera ha vestito Dsquared\u00b2 durante il \"Stripped World Tour\". Successivamente la Aguilera ha sfilato come ospite d'onore durante la sfilata uomo primavera/estate 2005.\nNel 2006 Dean e Dan hanno vinto il premio spagnolo \"Aguja de Oro\" (\"Ago d'Oro\"); per l'occasione, i due fratelli hanno realizzato un abito che rimarr\u00e0 in mostra al Museo del Traje di Madrid. Nel dicembre del 2007 Dean e Dan hanno vinto il Premio uomo dell'anno GQ Spagna come \"Miglior disegnatore dell'anno\".\nDal 2006 al 2010 Dsquared\u00b2 ha realizzato le divise ufficiali della Juventus.\nNel 2007 i gemelli Caten hanno disegnato gli abiti per Laura Pausini per l'unica data del suo tour mondiale allo Stadio San Siro di Milano il 2 giugno 2007. Sempre nel 2007 viene lanciato il primo profumo maschile Dsquared\u00b2 \"He Wood\", mentre nel 2008 \u00e8 stato lanciato il primo profumo femminile \"She Wood\"; negli anni successivi sono stati lanciati altri profumi.\nA settembre 2007 Rihanna ha fatto il suo debutto in passerella per la collezione Donna P/E '08 Dsquared\u00b2.\nNello stesso periodo Fergie ha presentato il suo nuovo video, \"Clumsy\", in cui i gemelli Caten l'accompagnano lungo la passerella di una sfilata.\nIl 17 aprile 2008 l'organizzazione Fashion Group International, ha premiato Dean e Dan Caten. Il 13 novembre dello stesso anno, la rivista GQ Germania ha conferito a Dean e Dan Caten il premio Uomo dell'anno per la categoria \"Miglior disegnatore dell'anno\". Nel 2008, inoltre, hanno siglato un contratto con Gruppo Marcolin per la produzione e la distribuzione mondiale di montature da vista e occhiali da sole.\nI due hanno ricevuto la stella del Canada's Walk of Fame e del Canada Honour per il 2009. La cerimonia ufficiale \u00e8 avvenuta a Toronto l'11 e il 12 settembre 2009. Nel 2009 Dsquared\u00b2 ha realizzato i costumi di scena per Britney Spears da indossare durante il tour mondiale, \"\". L'anno seguente hanno realizzato i costumi di scena per i tour \"Welcome to Humanoid City Tour\" dei Tokio Hotel, il cui leader Bill Kaulitz ha debuttato come modello per Dsquared\u00b2 per la sfilata Uomo A/I 2010-2011.\nDal 2009 al 2011 hanno realizzato le divise ufficiali per il Futbol Club Barcelona.\nSono stati nominati costumisti per le cerimonie di apertura e di chiusura dei XXI Giochi olimpici invernali del 2010 a Vancouver; i gemelli hanno inoltre portato la torcia olimpica.\nSedi.\nLa prima boutique del marchio \u00e8 stata aperta a Milano successivamente sono state aperte sedi anche nel 2008 a Capri, Kiev, Istanbul e Hong Kong, nel 2009 a Cannes, Dubai, Singapore e Kowloon, nel 2010 ad Atene, Salonicco, Monte Carlo e Shanghai, nel 2011 a Pechino e Parigi.\nNel 2020 \u00e8 stata aperta una nuova sede a Lisbona.\nProfumi.\nDi seguito sono elencati i profumi maschili e femminili Dsquared\u00b2"}
{"id": "2544067", "revid": "599013", "url": "https://it.wikipedia.org/wiki?curid=2544067", "title": "Konzert f\u00fcr Chile", "text": "Konzert f\u00fcr Chile \u00e8 un disco che documenta un concerto tenuto il 31 maggio 1974 alla Grugahalle di Essen (Germania Ovest) in solidariet\u00e0 con il popolo del Cile a circa 9 mesi dal colpo di Stato di Augusto Pinochet. Al concerto parteciparono alcuni celebri musicisti cileni (Quilapay\u00fan, Inti-Illimani, Isabel Parra e Patricio Castillo) insieme ad alcuni artisti tedeschi (Floh de Cologne, Dieter S\u00fcverkr\u00fcp, Franz Josef Degenhardt, Reinhold Ohngemach e Dietrich Kittner). Ad introdurre il tutto la voce registrata di V\u00edctor Jara, cantautore cileno ucciso dai militari nei giorni immediatamente seguenti il golpe. L'LP venne pubblicato dalla Pl\u00e4ne records che ne ha anche curato la riedizione in CD nel 1998 all'interno della sua collana Die Siebziger (\"I settanta\"). Questo disco non ha mai circolato in Italia e i brani ivi contenuti non sono mai apparsi in raccolte o altri dischi."}
{"id": "2544068", "revid": "1543377", "url": "https://it.wikipedia.org/wiki?curid=2544068", "title": "Tennis Channel Open 1996", "text": "Il Tennis Channel Open 1996 \u00e8 stato un torneo di tennis giocato sul cemento.\n\u00c8 stata la 9\u00aa edizione del Tennis Channel Open,che fa parte della categoria World Series nell'ambito dell'ATP Tour 1996.\nSi \u00e8 giocato a Scottsdale in Arizona dal 4 marzo all'11 marzo 1996.\nCampioni.\nSingolare.\n Wayne Ferreira ha battuto in finale Marcelo R\u00edos 2-6, 6-3, 6-3\nDoppio.\n Rick Leach / Patrick Galbraith hanno battuto in finale Richey Reneberg / Brett Steven 5-7, 7-5, 7-5"}
{"id": "2544070", "revid": "298229", "url": "https://it.wikipedia.org/wiki?curid=2544070", "title": "Campionati africani di nuoto 2006", "text": "Gli VIII Campionati africani di nuoto si sono svolti dall'11 al 16 settembre 2006 a Dakar, Senegal."}
{"id": "2544071", "revid": "15756", "url": "https://it.wikipedia.org/wiki?curid=2544071", "title": "Blackmore's Night", "text": "I Blackmore's Night sono una band folk rock fondata da Ritchie Blackmore, ex chitarrista dei Deep Purple e Rainbow. La loro musica si ispira a quella rinascimentale: non per niente, Blackmore stesso ha definito il genere del gruppo \"rock rinascimentale\".\nStoria.\nLe origini della band risalgono al 1990 quando Candice Night lavorava in una stazione radio locale di New York e incontr\u00f2 Ritchie Blackmore prima per lavoro, poi in uno stadio di calcio dove lui suonava con i Deep Purple. Tra i due nacque una relazione e scoprirono di essere entrambi interessati al Rinascimento.\nDopo aver lasciato i Deep Purple nel 1993 e aver registrato un album con i Rainbow chiamato \"Stranger in Us All\" nel 1995, per il quale Candice scrisse alcuni testi e cant\u00f2 come corista, Ritchie si interess\u00f2 all'idea di portare la musica rinascimentale al pubblico contemporaneo. Candice fu la naturale scelta come cantante del gruppo, grazie alla sua personalit\u00e0 frizzante e al suo talento.\nNel 1997 la coppia fu pronta a fondare la band, il cui nome \u00e8 la fusione dei loro cognomi. I componenti iniziali furono Blackmore, Night e alcuni turnisti; dopo qualche anno i membri si stabilizzarono nella formazione attuale.\nL'album di debutto, \"Shadow of the Moon\" \u00e8 stato un successo immediato soprattutto in Europa. Negli album successivi, soprattutto \"Fires at Midnight\", c'\u00e8 stata una progressiva introduzione della chitarra elettrica, nonostante i toni si siano mantenuti sul genere folk. Nel tempo Candice partecip\u00f2 sempre pi\u00f9 spesso alla strumentazione, pur continuando a cantare, ed \u00e8 ora esperta di molti strumenti rinascimentali.\nGli arrangiamenti dei brani contenuti in tutti gli album sono raffinatissimi, cos\u00ec come le produzioni, e Blackmore conferma anche nel ruolo di chitarrista acustico, la sua spiccata ed imprevedibile originalit\u00e0 supportata dalla grande capacit\u00e0 tecnica e dal tocco ineccepibile, difficilmente imitabile.\nIl gruppo si esibisce in fiere e festival Rinascimentali, ma anche in tour individuali in teatri e castelli in Europa e Nord America. Le performance sono caratterizzate da una suggestiva ambientazione storica e dal forte coinvolgimento del pubblico: le prime file sono sempre riservate ai fan in costume.\nLa band ha avuto una notevole influenza, tanto da avere cinque tribute band: \"Renaissance Night\", \"Wandering Minstrels\", \"Morning Star\", \"Medieval Gypsies\" e \"The Midnight\" che proprio ai Blackmore's Night si sono anche ispirati per comporre la loro musica originale."}
{"id": "2544075", "revid": "287204", "url": "https://it.wikipedia.org/wiki?curid=2544075", "title": "Palazzo Priuli Ruzzini", "text": "Palazzo Priuli Ruzzini (o, col nome completo, Palazzo Loredan Ruzzini Priuli) \u00e8 un palazzo di Venezia, ubicato nel sestiere di Castello, in Campo Santa Maria Formosa, del quale chiude il lato nord-occidentale.\nStoria.\nPalazzo Ruzzini fu edificato come dimora gentilizia dei Ruzzini nel tardo XVI secolo, su progetto attribuito a Bartolomeo Manopola. Le precedenti dimore della famiglia Ruzzini erano infatti state distrutte da un incendio divampato nel 1586. A tale famiglia, divisa per\u00f2 in numerosi rami, appartenne pure Carlo Ruzzini, centotredicesimo doge della Serenissima Repubblica di Venezia: valente diplomatico, ambasciatore veneziano presso le principali corti europee (Spagna, Vienna, Costantinopoli), sal\u00ec al soglio dogale nel 1732. Unico suo legame con questo edificio sta nella sua disposizione secondo la quale aveva stabilito che questa dimora sarebbe stata abitata in perpetuo dai suoi eredi. Nel XVIII secolo fu chiamato Gregorio Lazzarini per gli affreschi dei saloni interni. Nel 1801 il conte Pietro Priuli, estinta la famiglia fondatrice, divenne proprietario dell'edificio. L'edificio, che all'inizio del XXI secolo si trovava in uno stato di profondo abbandono, \u00e8 stato completamente ristrutturato ed attualmente ospita un hotel.\nArchitettura.\nIl palazzo ha due facciate: una rinascimentale sul rio e una tardo rinascimentale sul campo.\nLa facciata sul rio evidenzia i tre livelli con mezzanino, caratterizzandosi per le aperture a tutto sesto dei due piani nobili e per uno spesso cornicione dentellato. La parte centrale, spostata asimmetricamente verso sinistra, \u00e8 la pi\u00f9 interessante: al piano terra due portali a tutto sesto con cornice lapidea danno direttamente sull'acqua; ad essi corrispondono ai piani superiori due ordini di quadrifore con balaustra.\nLa facciata principale, su Campo Santa Maria Formosa, \u00e8 la pi\u00f9 adorna e moderna delle due, presentando anticipazioni barocche, pur possedendo la medesima impostazione della facciata sul rio.\nGli elementi peculiari di questo prospetto sono la presenza di tre ordini di lesene, al primo piano tuscaniche, al secondo ioniche, al terzo corinzie; la presenza di marcapiani e di una balaustra per ogni monofora; la presenza sul tetto di due alti comignoli e di un grande abbaino che, con bifora, timpano e volute, continua la facciata al di sopra delle quadrifore."}
{"id": "2544076", "revid": "1305887", "url": "https://it.wikipedia.org/wiki?curid=2544076", "title": "Wu di Shan Bao Mei", "text": "Wu di Shan Bao Mei (caratteri cinesi: \u7121\u6575\u73ca\u5bf6\u59b9; titolo internazionale: Invicible Shan Bao Mei), conosciuto anche come I Love Shan Bao Mei (\u6211\u611b\u73ca\u5bf6\u59b9) o Woody Sambo, \u00e8 una commedia romantica taiwanese i cui protagonisti sono Nicholas Teo ed Amber Kuo. \u00c8 stato trasmesso per la prima volta il 24 agosto 2008. Il picco di ascolti \u00e8 stato del 10.57, mentre gli indici di ascolto del primo episodio sono stati del 7.25.\nTrama.\nSun Wu Di (Nicholas Teo) e suo padre furono rapiti quando Wu Di (il cui nome vuol dire \"invincibile\") era solo un bambino. Diventato adulto, \u00e8 molto difficile per lui fidarsi delle persone che lo circondano, fatta eccezione per la sua fidanzata Zu An (Hong Xiao Ling). Egli ha un'altissima opinione di s\u00e9, mentre si cura poco degli altri. Conduce una vita dissipata, senza preoccupazioni e senza pensieri, credendo che l'unica persona in cui pu\u00f2 avere fiducia \u00e8 se stesso. Il suo mondo viene ribaltato totalmente quando incontra una ragazza che si chiama Hu Shan Bao (Amber Kuo).\nProduzione.\nDopo il successo di \"Ming zhong zhu ding wo ai ni\", \"Wu di Shan Bao Mei\" fu lanciato come suo successore. Durante le loro apparizioni da ospiti, Chen Qiao En ed Ethan Ruan hanno ripreso i ruoli che avevano in \"Ming zhong zhu ding wo ai ni\", rispettivamente come Chen Xin Yi e Ji Cun Xi. Altri attori comparso in entrambe le serie sono Na Wei Xun nel ruolo di Anson e Jessica Song nel ruolo di Chen Qing Xia, sorella di Chen Xin Yi."}
{"id": "2544081", "revid": "339392", "url": "https://it.wikipedia.org/wiki?curid=2544081", "title": "Il prigioniero della Seconda Strada", "text": ""}
{"id": "2544091", "revid": "88740", "url": "https://it.wikipedia.org/wiki?curid=2544091", "title": "Schiava", "text": ""}
{"id": "2544099", "revid": "344646", "url": "https://it.wikipedia.org/wiki?curid=2544099", "title": "Brachicera", "text": ""}
{"id": "2544100", "revid": "30909", "url": "https://it.wikipedia.org/wiki?curid=2544100", "title": "Hagane no renkinjutsushi", "text": ""}
{"id": "2544101", "revid": "124712452", "url": "https://it.wikipedia.org/wiki?curid=2544101", "title": "George Carey", "text": "Carey \u00e8 stato teologo britannico, il primo arcivescovo di Canterbury nei tempi moderni a non aver frequentato le Universit\u00e0 di Oxford o di Cambridge. Durante il suo episcopato la Chiesa anglicana ha permesso l'ordinazione delle donne e ha iniziato un dibattito sul tema dell'omosessualit\u00e0 alla Conferenza di Lambeth del 1998.\nFrequent\u00f2 la Bonham Road Primary School a Dagenham della contea dell'Essex, e fu bocciato all\"'Eleven-plus exam\". Quindi frequent\u00f2 la Bifrons Secondary Modern School a Barking, ma la lasci\u00f2 a 15 anni. Lavor\u00f2 come impiegato presso il \"London Electricity Board\", prima di partire per il servizio militare all'et\u00e0 di 18 anni; prest\u00f2 servizio nella RAF come \"Wireless Operator\" in Iraq.\nConversione e ordinazione.\nSi convert\u00ec al Cristianesimo a 17 anni, quando partecipava alla messa con i suoi amici. Pi\u00f9 tardi dir\u00e0: \"Ho avuto un'esperienza di conversione molto reale\u00a0... Non ci furono luci accecanti, semplicemente una tranquilla consapevolezza del fatto che avevo trovato qualcosa\".\nDurante il servizio militare decise di chiedere l'ordinazione, e dopo il congedo studi\u00f2 intensamente, ottenendo 6 \"Ordinary-level\" e 3 \"Advanced-level\" in 15 mesi, prima di frequentare il King's College London. Si laure\u00f2 nel 1962 ottenendo il titolo di Bachelor of Divinity (BD), e fu poi ordinato. In seguito continu\u00f2 gli studi, ottenendo i titoli di Master of Theology (MTh) e di Doctor of Philosophy (PhD).\nIncarichi.\nFu curato di St Mary's Islington, lavor\u00f2 presso l'Oak Hill Theological College e presso il St John's College di Nottingham, e divenne vicario di Saint Nicholas a Durham nel 1975.\nNel 1982 fu nominato Principe del Trinity College di Bristol e nel 1988 divenne vescovo di Bath e Wells.\nQuando Robert Runcie si dimise dall'incarico di arcivescovo di Canterbury, il Primo Ministro, Margaret Thatcher, incoraggiata dal suo ex Segretario Privato Parlamentare, Michael Alison MP, segnal\u00f2 alla regina il nome di Carey perch\u00e9 fosse nominato. Il corrispondente religioso del \"The Times\", Clifford Longley, comment\u00f2 che \"La nota impazienza della signora Thatcher ...sar\u00e0 un fattore.\"\nFu intronato arcivescovo di Canterbury il 19 aprile 1991. Si dimise il 31 ottobre 2002 e fu creato \"pari a vita\" col titolo di Barone Carey di Clifton, il 5 novembre successivo.\nIn qualit\u00e0 di arcivescovo di Canterbury, promosse un \"decennio dell'evangelismo\". Era anche elogiato per l'efficienza amministrativa. Ebbe tuttavia anche una forte opposizione, in parte sul piano personale. Ad esempio, un noto giornale chiese \"\u00c8 il peggior Arcivescovo che abbiamo mai avuto?\" nel 1999 - prima di concludere che non lo era, ma che era \"senza dubbio il peggior Arcivescovo immaginabile nell'era della comunicazione.\" Michael Arditti, nella sua recensione delle memorie di Lord Carey scrisse: \"I suoi undici anni di carica furono marchiati da un criticismo pubblico senza precedenti. Fece in modo di alienare molti dei suoi sostenitori naturali tanto nell'ala evangelica della Chiesa quanto nelle opposizioni liberale e conservatrice. \"\nAttualmente \u00e8 Cancelliere dell'Universit\u00e0 del Gloucestershire.\nPosizioni teologiche e sociali.\nLe radici teologiche di George Carey sono nella parte evangelica della Chiesa anglicana. Support\u00f2 con forza l'ordinazione delle donne, ma ebbe anche stretti rapporti ecumenici con la Chiesa cattolica, venendo scelto nel 1976 a rappresentare la Chiesa anglicana ad un incontro del Pontificio consiglio per la promozione dell'unit\u00e0 dei cristiani a Roma.\n\u00c8 tollerante in materia di divorzio e divorziati e sul nuovo matrimonio dopo un divorzio. Suo figlio \u00e8 divorziato, e egli sostenne il nuovo matrimonio di Carlo, principe di Galles con Camilla Parker-Bowles, il cui primo marito \u00e8 ancora in vita.\nSi oppose alle relazioni omosessuali tra membri del clero, bench\u00e9 ammetta di aver consacrato due vescovi che sospettava avere partner dello stesso sesso. Presiedette la Conferenza di Lambeth del 1998 e sostenne attivamente la risoluzione di quella conferenza che senza compromessi rigettava tutta la pratica omosessuale come \"incompatibile con le Scritture\". Carey fu criticato per la mancanza di neutralit\u00e0 sulla questione da coloro che tentavano di raggiungere una posizione di compromesso che era stata presentata alla conferenza da un gruppo di lavoro di vescovi sulla sessualit\u00e0 umana. George Carey vot\u00f2 anche contro un'espressa condanna (presente nella forma originale della risoluzione) dell'omofobia. La risoluzione nel complesso fu descritta da uno dei primati colleghi di Carey, il vescovo di Edimburgo e Primus della Chiesa episcopale scozzese (Richard Holloway), come un tradimento. Carey disse: \"Se questa conferenza sar\u00e0 nota per ci\u00f2 che abbiamo detto sull'omosessualit\u00e0, allora avremo fallito\". La risoluzione, tuttavia, fu l'inizio di una crisi in continua crescita e tuttora in corso nell'unit\u00e0 all'interno della Comunione anglicana intorno alla questione della sessualit\u00e0 umana. Questa risoluzione \u00e8 alla base delle attuali divisioni sulla questione all'interno della Comunione anglicana. Carey fu anche uno di quelli che espressamente rifiutarono di firmare l\"'Accordo di Cambridge\", che cercava di raggiungere un consenso almeno sui diritti umani degli omosessuali. In un'intervista con Sir David Frost nel 2002 disse: \"Non credo nella benedizione delle relazioni omosessuali perch\u00e9 francamente non so cosa sto benedicendo.\"\nCarey fu il primo ex-arcivescovo di Canterbury a pubblicare le proprie memorie. Il libro, \"Conosci la Verit\u00e0\", menziona gli incontri con Carlo, principe di Galles, e con Camilla, duchessa di Cornovaglia e i suoi pensieri sul fatto che si dovessero sposare. Alcuni nei media suggerirono che questo potesse essere stato una breccia nella fiducia, ma Carey ripudi\u00f2 quest'ipotesi.\nNel 1998 fece un pubblico appello per il trattamento umano del generale Augusto Pinochet, ex dittatore del Cile, che era al tempo in custodia in Gran Bretagna.\nNel 2000 fu critico riguardo alla dichiarazione Dominus Iesus, dicendo che \"... non riflette la profonda comprensione raggiunta tramite il dialogo ecumenico e la cooperazione [tra cattolici e anglicani] durante i passati 30 anni... la Chiesa anglicana e la Comunione anglicana mondiale non accettano che i suoi ordini di ministero ed Eucaristia siano mancanti in qualche modo. Si ritengono parte della Chiesa Una, Santa, Cattolica e Apostolica di Cristo, nel cui nome servono e portano testimonianza, qui e in tutto il mondo.\"\nDichiarazioni pubbliche dopo il ritiro.\nCome Arcivescovo fu attivo nel lavoro interreligioso, e si adoper\u00f2 per cercare migliori relazioni con l'Islam, chiedendo \"un dialogo pi\u00f9 profondo\" tra le due fedi. Il 25 marzo 2004, dopo il suo ritiro, tenne un discorso in cui lament\u00f2 la mancanza di democrazia e innovazione nelle nazioni islamiche, additando una mancanza di approccio critico nei confronti del Corano e dicendo che i musulmani moderati dovrebbero \"resistere con forza\" alla conquista dell'Islam da parte degli estremisti. Critic\u00f2 anche la maggioranza dei musulmani, che non sostengono gli estremisti, per il fatto che non li denunciano. Alcuni videro il suo discorso come un aperto attacco all'Islam; Carey rispose \"Quelli che si sono presi il disturbo di leggere la mia lettura avranno notato che sono stato altrettanto critico con l'Occidente della cristianit\u00e0 e, per quel problema, anche fortemente critico verso la politica di Israele riguardo alla Palestina.\" Carey scrisse un pezzo di opinione sul \"The Times\" il 10 settembre 2008 (pag. 26), nel quale disse \"L'immigrazione dev'essere tenuta sotto controllo se intendiamo mantenere le caratteristiche essenziali della societ\u00e0 britannica che sono state costruite nel corso delle generazioni\". Disse anche: \"Se continuer\u00e0 questo livello di immigrazione, con persone di diverse fedi, culture e tradizioni che vengono qui, cosa significher\u00e0 essere britannici?\".\nNel febbraio 2006, attir\u00f2 una grande controversia dichiarando in una lettera al \"The Times\" che una mozione del Sinodo generale supportata dal suo successore in favore del disinvestimento in una societ\u00e0 attiva nei territori occupati di Israele lo aveva fatto vergognare di essere anglicano.\nDal momento del ritiro, ha sostenuto le relazioni fra persone dello stesso sesso in materia di legislazione secolare, ma continua ad opporsi al matrimonio fra persone dello stesso sesso e alla benedizione delle relazioni omosessuali in chiesa. Nel marzo 2006, ha personalmente approvato \"con entusiasmo\" un questionario proposto ai vescovi americani da ci\u00f2 che descrisse come \"episcopaliani laici che desiderano che la loro Chiesa rimanga fedele alla cristianit\u00e0 ortodossa\" in relazione alla controversia in quella Chiesa sull'ordinazione di Gene Robinson, vescovo dichiaratamente omosessuale. Per questa ragione fu rimproverato da Frank Griswold, Vescovo Presidente della Chiesa episcopale degli Stati Uniti d'America, \"per essersi permesso di essere usato da altri la cui ambizione politica \u00e8 di seminare divisione\".\nCarey inizialmente disse che non era \"troppo arrabbiato\" per la controversia ma nell'aprile 2006, quando il criticismo sul suo attivismo post-ritiro su molti fronti fu espresso in una lettera aperta, pubblic\u00f2 una dichiarazione pubblica lamentando che simili commenti erano \"maliziosi e dannosi per la Comunione anglicana\". In un'intervista per la BBC il 23 aprile 2006 disse \"Penso che questa sia una lettera maliziosa dall'Australia, e spero che gli autori riflettano e si pentano\".\nNel maggio 2006, tenne un discorso presso il \"Virginia Theological Seminary\", successivamente pubblicato sul suo sito personale, che diceva \"Quando ho lasciato l'incarico alla fine del 2002 sentivo che la Comunione anglicana era in buona salute\" ma che, come risultato di eventi successivi \"\u00e8 difficile dire in che modo ora siamo una Comunione.\" Questo fu riportato l'11 giugno 2006 sul Sunday Telegraph (\"Church has fallen apart since I was in charge, says Carey\") e il 12 giugno 2006 sul \"Guardian\" e sull'Independent come un attacco al suo successore. Fu fatta circolare un'email di Lord Carey inviata il giorno della pubblicazione in cui egli neg\u00f2 fermamente questa affermazione e disse \"Sono estremamente arrabbiato e voglio una ritrattazione da parte del [Sunday Telegraph], altrimenti presenter\u00f2 un reclamo.\"\nNel settembre 2006, sostenne il Papa nella controversia sui suoi commenti sull'Islam e dichiar\u00f2 che \"non ci sar\u00e0 un significativo progresso materiale ed economico [nelle comunit\u00e0 musulmane] finch\u00e9 al pensiero musulmano non sar\u00e0 permesso di sfidare lo status quo delle convenzioni musulmane e perfino i loro pi\u00f9 preziosi shibboleth.\" Tuttavia, i suoi commenti attirarono molta meno attenzione e interesse rispetto a quelli del Papa.\nNel novembre 2006 fu escluso dal rilasciare una lettura della \"Church Mission Society\" nella cattedrale di Bangor dal Decano di Bangor, che considerava che Carey era divenuto \"un fattore di disunit\u00e0 e di slealt\u00e0 a Rowan Williams, una forza divisiva.\"\nFamiglia.\nLord Carey \u00e8 sposato con Eileen. Hanno due figli maschi, Mark (a sua volta presbitero anglicano) e Andrew (in precedenza vice editore del \"Church of England Newspaper\", attualmente giornalista freelance), e due figlie, Rachel ed Elizabeth.\nGenealogia episcopale.\nLa genealogia episcopale \u00e8:"}
{"id": "2544102", "revid": "131145", "url": "https://it.wikipedia.org/wiki?curid=2544102", "title": "1000 metri", "text": ""}
{"id": "2544103", "revid": "599013", "url": "https://it.wikipedia.org/wiki?curid=2544103", "title": "Christian Noboa", "text": "Caratteristiche tecniche.\nNoboa \u00e8 un jolly del centrocampo: molto dotato tecnicamente, gioca prevalentemente da regista con compiti sia di impostazione del gioco, che di contenimento, talvolta \u00e8 stato impiegato con buoni risultati anche come esterno. Si dimostra inoltre molto abile sui calci piazzati.\nCarriera.\nClub.\nHa giocato per tre stagioni negli ecuadoriani dell'Emelec; nel 2007 \u00e8 passato ai russi del Rubin Kazan, con i quali ha vinto il Prem'er-Liga 2008 e quello del 2009.\nDopo l'esperienza alla Dinamo Mosca, a inizio 2015 il giocatore dell'Ecuador gioca per mezza stagione con i greci del PAOK Salonicco; il 29 luglio 2015 la squadra greca ha comunicato il trasferimento di Noboa all'Rostov. Segna un gol da fuori area nell'angolino basso nel match contro l'Anderlecht valido per il terzo turno preliminare della UEFA Champions League 2016-2017. Questo gol risulter\u00e0 decisivo ; il Rostov passer\u00e0 il turno per 2-0 e quello di Christian Fernando Noboa \u00e8 stato il primo gol in ordine temporale. Segna anche nei Paesi Bassi, contro l'Ajax, nell'andata dei playoff di Champions;la sfida terminer\u00e0 in un 1-1. Il 23 novembre, contro il Bayern Monaco su punizione, segna la rete decisiva che sancir\u00e0 la fine della gara con il risultato di 3-2 per i Russi; che ottengono cos\u00ec la loro prima vittoria nella storia della Champions League.\nSi trasferisce allo nel giugno del 2017.\nNazionale.\nAd inizio 2009 ha debuttato nella nazionale ecuadoriana; ad ora ha segnando 2 reti, entrambe decisive contro il Brasile (1-1) ed il Paraguay (1-1) durante le Qualificazioni sudamericane per i mondiali di Sudafrica 2010.\nViene convocato per la Copa Am\u00e9rica Centenario negli Stati Uniti."}
{"id": "2544104", "revid": "2056951", "url": "https://it.wikipedia.org/wiki?curid=2544104", "title": "Valida", "text": "Una battuta valida o valida (in inglese, \"hit\" o \"base hit\"), viene assegnata in un incontro di baseball quando un battitore raggiunge la prima base, dopo aver colpito la palla in territorio buono e senza il beneficio di un errore o di una scelta dei giocatori.\nPer fare questo, il battitore deve raggiungere la prima base prima che un qualsiasi giocatore avversario possa toccarlo con la palla, lanciarla al giocatore che difende la base oppure tentare una eliminazione forzata.\nLa valida \u00e8 assegnata al momento in cui il battitore raggiunge la prima base. Se questi \u00e8 eliminato mentre tenta di ottenere un doppio o un triplo nella stessa azione, ottiene comunque l'assegnazione della valida."}
{"id": "2544105", "revid": "149587", "url": "https://it.wikipedia.org/wiki?curid=2544105", "title": "Arrondissement di Moscerone", "text": ""}
{"id": "2544106", "revid": "1318658", "url": "https://it.wikipedia.org/wiki?curid=2544106", "title": "Divina Commedia", "text": "La Comed\u00eca, o Commedia, conosciuta soprattutto come Divina Commedia, \u00e8 un poema allegorico-didascalico di Dante Alighieri, scritto in terzine incatenate di endecasillabi (poi chiamate per antonomasia terzine dantesche) in lingua volgare fiorentina.\nL'opera non esiste nella sua forma originale: essendo stata prodotta prima della diffusione della stampa in Europa, veniva scritta e ricopiata a mano; tra tutti i manoscritti giunti a noi oggigiorno non esistono due versioni uguali, come per tutti i testi antichi, i casi di diversificazione sono tantissimi e variano da semplici modifiche ortografiche, (\"diritta via\" o \"diricta via\") fino all'uso di versi simili, ma diversi, o parole completamente differenti che danno anche significati diversi, ad esempio il ruscello che esce dalle sorgenti di acqua bollente \"...esce ruscello che parton poi tra lor le peccatrici\" che fu analizzato e commentato con il presupposto che ci fossero delle donne peccatrici, forse prostitute (?), lasciando molti dubbi, ma con un significato completamente stravolto rispetto al pi\u00f9 ragionevole \"pettinatrici\" o \"pettatrici\" o \"pectatrici\" cio\u00e8 le operaie che lavoravano la cardatura e la pettinatura dell lino nelle acque termali.\nIl titolo originale, con cui lo stesso autore designa il suo poema, fu \"Comedia\" (probabilmente pronunciata con accento tonico sulla \"i\"); e cos\u00ec \u00e8 intitolata anche l\"'editio princeps\" del 1472. L'aggettivo \u00abDivina\u00bb le fu attribuito dal Boccaccio nel \"Trattatello in laude di Dante\", scritto fra il 1357 e il 1362 e stampato nel 1477. Ma \u00e8 nella prestigiosa edizione giolitina, a cura di Ludovico Dolce e stampata da Gabriele Giolito de' Ferrari nel 1555, che la \"Commedia\" di Dante viene per la prima volta intitolata come da allora fu sempre conosciuta, ovvero \"La Divina Comedia\".\nComposta secondo i critici tra il 1304/07 e il 1321, anni del suo esilio in Lunigiana e Romagna, la \"Commedia\" \u00e8 il capolavoro di Dante ed \u00e8 universalmente ritenuta una delle pi\u00f9 grandi opere della letteratura di tutti i tempi, nonch\u00e9 una delle pi\u00f9 importanti testimonianze della civilt\u00e0 medievale, tanto da essere conosciuta e studiata in tutto il mondo. Si narra, inoltre, di stranieri che imparano l'italiano al solo scopo di leggerne il testo nella sua lingua originale.\nIl poema \u00e8 diviso in tre parti, chiamate \u00abcantiche\u00bb (Inferno, Purgatorio e Paradiso), ognuna delle quali composta da 33 canti (tranne l'Inferno, che contiene un ulteriore canto proemiale) formati da un numero variabile di versi, fra 115 e 160, strutturati in terzine. Il poeta narra di un viaggio immaginario, ovvero di un \"Itinerarium mentis in Deum\", attraverso i tre regni ultraterreni che lo condurr\u00e0 fino alla visione della Trinit\u00e0. La sua rappresentazione immaginaria e allegorica dell'oltretomba cristiano \u00e8 un culmine della visione medievale del mondo sviluppatasi nella Chiesa cattolica. \u00c8 stato notato come tutte e tre le cantiche terminino con la parola \u00abstelle\u00bb (\"Inferno\": \"\"E quindi uscimmo a riveder le stelle\"; \"Purgatorio\": \"Puro e disposto a salir a le stelle\"; \"Paradiso\": \"L'amor che move il sole e l'altre stelle\"\").\nL'opera ebbe subito uno straordinario successo e contribu\u00ec in maniera determinante al processo di consolidamento del dialetto toscano come lingua italiana. Il testo, del quale non si possiede l'autografo, fu infatti copiato sin dai primissimi anni della sua diffusione e fino all'avvento della stampa in un ampio numero di manoscritti. Parallelamente si diffuse la pratica della chiosa e del commento al testo (si calcolano circa sessanta commenti e tra le e le pagine), dando vita a una tradizione di letture e di studi danteschi mai interrotta: si parla cos\u00ec di \"secolare commento\". La vastit\u00e0 delle testimonianze manoscritte della \"Commedia\" ha comportato un'oggettiva difficolt\u00e0 nella definizione del testo: nella seconda met\u00e0 del Novecento l'edizione di riferimento \u00e8 stata quella realizzata da Giorgio Petrocchi per la Societ\u00e0 Dantesca Italiana. Pi\u00f9 di recente due diverse edizioni critiche sono state curate da Antonio Lanza e Federico Sanguineti. A partire dal 2018, una nuova edizione critica basata sul codice Laurenziano Pluteo XL 12, definito \u00abil pi\u00f9 antico codice di sicura fiorentinit\u00e0\u00bb, \u00e8 stata curata da Federico Sanguineti ed Eloisia Mandola.\nLa \"Commedia\", pur proseguendo molti dei modi caratteristici della letteratura e dello stile medievali (ispirazione religiosa, scopo didascalico e morale, linguaggio e stile basati sulla percezione visiva e immediata delle cose), \u00e8 profondamente innovativa poich\u00e9, come \u00e8 stato rilevato in particolare negli studi di Erich Auerbach, tende a una rappresentazione ampia e drammatica della realt\u00e0, espressa anche con l'uso di neologismi creati da Dante come \u00abinsusarsi\u00bb, \u00abinluiarsi\u00bb e \u00abinleiarsi\u00bb.\n\u00c8 una delle letture obbligate del sistema scolastico italiano.\nTitolo.\nProbabilmente il titolo originale dell'opera fu \"Commedia\", o \"Comed\u00eca\", dal greco \u03ba\u03c9\u03bc\u1ff3\u03b4\u03af\u03b1 (\"k\u014dm\u014dd\u00eda\", composto di \"\u03ba\u03ce\u03bc\u03b7\", \"villaggio\", e \"\u1fa0\u03b4\u03ae\", \"canto\"; letteralmente \"canto del villaggio\"). \u00c8 infatti cos\u00ec che Dante stesso chiama la sua opera (\"Inferno\" XVI, ; XXI, ). Nell\"Epistola XIII\" (la cui paternit\u00e0 dantesca non \u00e8 del tutto certa), indirizzata a Cangrande della Scala, Dante ribadisce in latino il titolo dell'opera: \"Incipit Comedia Dantis Alagherii, Florentini natione, non moribus\" (\"Incomincia la Commedia di Dante Alighieri, fiorentino di nascita, non di costumi\").\nIn essa vengono addotti due motivi per spiegare il titolo conferito: uno di carattere letterario, secondo cui col nome di \"commedia\" era usanza definire un genere letterario che, da un inizio difficoltoso per il protagonista, si conclude con un lieto fine, e uno stilistico. Infatti lo stile nonostante sia sublime, tratta anche tematiche turpi tipiche di uno stile umile, secondo l'ottica cristiana di accogliere anche gli aspetti pi\u00f9 bassi del reale, pur di raggiungere il cuore di tutta l'umanit\u00e0. Nel poema infatti si ritrovano entrambi questi aspetti: dalla \"selva oscura\", allegoria dello smarrimento del poeta, si passa alla redenzione finale, alla visione di Dio nel Paradiso; e in secondo luogo, i versi sono scritti in volgare e non in latino che, sebbene esistesse gi\u00e0 una ricca tradizione letteraria in lingua del s\u00ec, continuava ad essere considerata la lingua per eccellenza della cultura.\nL'aggettivo \"divina\", riferito alla \"Commedia\" per via dei temi riguardanti il divino, fu usato per la prima volta da Giovanni Boccaccio nel \"Trattatello in laude di Dante\", scritto circa quarant'anni dopo il periodo in cui si pensa sia stato terminato il poema dantesco. La locuzione \"Divina Commedia\", per\u00f2, divenne comune solo dalla met\u00e0 del Cinquecento in poi, da quando Ludovico Dolce, nella sua edizione del 1555, stampata a Venezia da Gabriel Giolito de' Ferrari, riprese nel titolo l'attributo datole dal Boccaccio.\nIl nome \"Commedia\" (nella forma \"comed\u00eca\") appare solo due volte all'interno del poema, mentre nel \"Paradiso\" Dante lo definisce \"poema sacro\". Dante non rinnega il titolo \"Commedia\", anche perch\u00e9, data la lunghezza dell'opera, le cantiche o i singoli canti vennero pubblicati volta per volta, e l'autore non aveva la possibilit\u00e0 di revisionare ci\u00f2 che gi\u00e0 era stato reso pubblico. Il termine \"Commedia\" dovette sembrare riduttivo a Dante nel momento in cui componeva il \"Paradiso\", in cui lo stile, ma anche la sintassi, sono profondamente cambiati rispetto ai canti che compongono l\"'Inferno\"; infatti nell'ultimo canto, il sostantivo Commedia viene sostituito da \"poema sacro\". Il discorso sulle palinodie, ovvero le correzioni che Dante fa all'interno della sua opera, contraddicendo se stesso ma anche le sue fonti, \u00e8 molto pi\u00f9 vasto ed esteso.\nNelle ultime edizioni, a partire da quella di Petrocchi (1966-67) fino a quelle di Lanza (1995), di Sanguineti (2001) e di Inglese (2016), si assiste all'abbandono dell'attributo \"Divina\" nel titolo, dopo quattro secoli di tradizione editoriale.\nArgomento.\nL'Inferno, la prima delle tre cantiche, si apre con un Canto introduttivo (che serve da proemio all'intera opera), nel quale il poeta Dante Alighieri racconta in prima persona del suo smarrimento spirituale e dell\u2019incontro con Virgilio, che lo condurr\u00e0 poi ad intraprendere il viaggio ultraterreno raccontato magistralmente nelle tre cantiche. Dante si ritrae, infatti, \"in una selva oscura\", allegoria del peccato, nella quale era giunto avendo smarrito la \"retta via\", la via della virt\u00f9, e giunto alla fine della valle (\u201cvalle\u201d come \u201cselva oscura\u201d sono allegorie entrambe dell\u2019abisso della perdizione morale ed intellettuale) scorge un colle illuminato dal sole \"vestito gi\u00e0 dei raggi del pianeta/che mena dritto altrui per ogne calle\".\nDante descrive con una similitudine il suo stato d\u2019animo, come quello di chi salvatosi dai flutti giunge a riva e si volge indietro a scrutare le acque pericolose alle quali \u00e8 appena scampato, cos\u00ec l\u2019animo del poeta si volge a \u201c\"rimirar lo passo\"\u201d che non pu\u00f2 essere superato da persona vivente. Ma ecco che, dopo essersi riposato e poi incamminato lungo la spiaggia deserta verso il colle, mentre si appresta ad affrontare la salita \"quasi al cominciar de l'erta\" gli si parano davanti, in sequenza, una lince (lonza) dal pelo maculato, un leone e una lupa. Le tre fiere sono il simbolo, rispettivamente, di lussuria, superbia e cupidigia. La lince gli sbarra il cammino, impedendogli di avanzare e quasi forzandolo a tornare sui suoi passi \"\u2018mpediva tanto il mio cammino/ch'i' fui per ritornar pi\u00f9 volte v\u00f2lto\", il leone pareva andargli incontro fiero, affamato e ruggente, mentre la lupa, ultima delle tre fiere a pararglisi davanti, incede verso il poeta, respingendolo indietro, verso l\u2019abisso dal quale Dante sta tentando di allontanarsi. Ed ecco che, mentre Dante rovina indietro in \u201c\"basso loco\"\u201d, gli appare alla vista \u201c\"chi per lungo silenzio parea fioco\"\u201d, qualcuno la cui immagine era resa pi\u00f9 flebile dal lungo silenzio, cio\u00e8 morto da lunghissimo tempo. Dante invoca aiuto \"\u00ab\"Miserere di me\u00bb, gridai a lui\" pur non riuscendo a distinguere se ci\u00f2 che scorge \u00e8 una persona o un\u2019ombra.\nL\u2019anima di Virgilio risponde \"non omo, omo gi\u00e0 fui\" e si presenta dichiarando le sue origini mantovane, il tempo in cui visse e le sue opere, si che Dante lo riconosce. Trovandosi di fronte a cotanto personaggio Dante, con una punta di vergogna, dichiarandosi suo discepolo e dichiarando l\u2019opera sua figlia dell\u2019opera Virgiliana chiede aiuto per sfuggire alla lupa \"la bestia per cu\u2019 io mi volsi\". Importante sottolineare che l\u2019atteggiamento di Dante nei confronti di Virgilio non \u00e8 di deferenza ma di ammirazione vera, Dante ha esplorato e conosce a menadito l\u2019opera Virgiliana e la stessa Divina Commedia vi si ispira e ne attinge direttamente. Virgilio redarguisce Dante riguardo alla strada che ha imboccato, che non \u00e8 quella giusta \"a te convien tenere altro viaggio\"\", si sofferma sulla natura mortifera e malvagia della \"bestia\" che gli sbarra il cammino e accenna una profezia sibillina circa il \"Veltro\" che ricaccer\u00e0 la lupa nell'inferno dal quale proviene. Profezia che trova riscontro in altre profezie complementari molto pi\u00f9 avanti nell'opera enunciate da Beatrice (Purgatorio XXXIII 34-45) e da San Pietro (Paradiso XXVII 55-63), mentre sul Veltro, indubbiamente figura della provvidenza, innumerevoli teorie sono state proposte per identificarlo con un personaggio storico definito (Cristo, Cangrande, Dante stesso, ecc.).\nInfine Virgilio comunica al poeta smarrito che per il suo bene (\"\"per lo tuo me\u2019\" \" \u2013 dove \u201cme\u2019\u201d sta per meglio) Dante dovr\u00e0 seguirlo e Virgilio gli far\u00e0 da guida \u201c\"per loco eterno\"\u201d, prima nell\u2019inferno \"ove udirai le disperate strida\", poi in purgatorio \"e vederai color che son contenti/nel foco, perch\u00e9 speran di venire/quando che sia alle beate genti\", ma non in paradiso. Essendo un\u2019anima del limbo a Virgilio non \u00e8 permesso di ascendere fino a quelle altezze, un\u2019anima pi\u00f9 pura lo condurr\u00e0 nell'ultima parte del viaggio \"anima fia a ci\u00f2 pi\u00f9 di me degna:/con lei ti lascer\u00f2 nel mio partire\" e quell\u2019anima pura \u00e8, ovviamente, Beatrice, sostituita da San Bernardo al termine del viaggio, in paradiso (Paradiso XXXI 105). Il gioco \u00e8 fatto, Dante in nome di Dio e per salvarsi dalla misera condizione morale e intellettuale nella quale si trova \"a ci\u00f2 ch'io fugga questo male e peggio\" prega Virgilio di condurlo nei luoghi ultraterreni che gli ha appena descritto \"che tu mi meni l\u00e0 dov' or dicesti\". L\u2019ultimo verso non ha bisogno di commenti, \u00e8 chiarissimo, e ci spalanca le porte dell\u2019opera intera: \"Allor si mosse, e io li tenni dietro\".\nInferno.\nIl vero e proprio viaggio attraverso l'Inferno ha inizio nel Canto III (nel precedente Dante esprime i suoi dubbi e le sue paure a Virgilio riguardo al viaggio che stanno per compiere e l'azione si svolge sulla Terra presso la selva). Dante e Virgilio si trovano sotto la citt\u00e0 di Gerusalemme, davanti alla grande porta su cui sono impressi i versi celeberrimi che aprono questo canto. L'ultimo di quei versi: \"Lasciate ogne speranza, voi ch'intrate\", incute nuovi dubbi e nuovo timore in Dante, ma il suo maestro e guida gli sorride e lo prende per mano perch\u00e9 ormai bisogna andare avanti. In questo luogo senza tempo e senza luce, l'Antinferno, stazionano per sempre gli ignavi, ossia quelli che in vita non vollero prendere posizioni, ed ora sono ritenuti indegni sia di premio (Paradiso) che di castigo (Inferno) perch\u00e9 il primo sarebbe macchiato della loro presenza e nel secondo sarebbero un motivo di possibile vanto. La loro punizione consiste nel correre nudi dietro a una bandiera senza stemma ed essere perennemente punti da vespe e da mosconi; poco pi\u00f9 in l\u00e0, sulla riva dell'Acheronte (il primo fiume infernale), stanno provvisoriamente le anime che devono raggiungere l'altra riva, in attesa che Caronte, il primo guardiano infernale, le spinga nella sua barca e le traghetti di l\u00e0.\nL'inferno dantesco \u00e8 immaginato come una serie di anelli numerati, sempre pi\u00f9 stretti, che si succedono in sequenza e formano un tronco di cono rovesciato; l'estremit\u00e0 pi\u00f9 stretta si trova in corrispondenza del centro della Terra ed \u00e8 interamente occupata da Lucifero che, muovendo le sue enormi ali, produce un vento gelido: \u00e8 il ghiaccio la massima pena. In questo Inferno, ad ogni peccato corrisponde un cerchio, ed ogni cerchio successivo \u00e8 pi\u00f9 profondo del precedente e pi\u00f9 vicino a Lucifero; pi\u00f9 grave \u00e8 il peccato, maggiore sar\u00e0 il numero del cerchio.\nAl di l\u00e0 dell'Acheronte si trova il primo cerchio, il Limbo. Qui stanno le anime dei puri che non ricevettero il battesimo e che per\u00f2 vissero nel bene; vi si trovano anche \u2014 in un luogo a parte dominato da un \"nobile castello\" \u2014 gli antichi \"spiriti magni\" che compirono grandi opere a vantaggio del genere umano (Virgilio stesso \u00e8 tra loro). Oltre il Limbo, Dante e il suo maestro entrano nell'Inferno vero e proprio. All'ingresso sta Minosse, il secondo guardiano infernale che, da giudice giusto quale fu, indica in quale cerchio infernale ogni anima dovr\u00e0 scontare la sua pena, avvolgendo la coda tante volte quanti cerchi l'anima dovr\u00e0 scendere. Superato Minosse, i due si ritrovano nel secondo cerchio, dove sono puniti i lussuriosi: tra essi le anime di Semiramide, Cleopatra, Elena di Troia ed Achille. Celebri i versi del quinto canto su Paolo e Francesca che raccontano la loro storia e passione amorosa. Ai lussuriosi, travolti dal vento, succedono nel terzo cerchio i golosi; questi sono immersi in un fango puzzolente, sotto una pioggia senza tregua, e vengono morsi e graffiati da Cerbero, terzo guardiano infernale; dopo di loro, nel quarto cerchio, presidiato da Plutone, stanno gli avari e i prodighi, divisi in due schiere destinate a scontrarsi per l'eternit\u00e0 mentre fanno rotolare massi di pietra lungo la circonferenza del cerchio.\nDante e Virgilio giungono poi al quinto cerchio, davanti allo Stige (il secondo fiume infernale), nelle fangose acque del quale sono puniti iracondi e accidiosi, e qui i protagonisti hanno un alterco con Filippo Argenti; i due Poeti vengono traghettati sulla riva opposta dalla barca di Flegias, quinto guardiano infernale. L\u00ec, sull'altra sponda, sorge la Citt\u00e0 di Dite, in cui sono puniti i peccatori consapevoli del loro peccare. Davanti alla porta chiusa della citt\u00e0, i due sono bloccati dai demoni e dalle Erinni; entreranno solo grazie all'intervento dell'Arcangelo Michele, e vedranno come sono puniti coloro \"che l'anima col corpo morta fanno\", cio\u00e8 gli epicurei e gli eretici in generale: essi si trovano all'interno di grandi sarcofaghi infuocati; tra gli eretici incontrano il ghibellino Farinata degli Uberti, uno dei pi\u00f9 famosi personaggi dell'Inferno dantesco. Assieme a lui \u00e8 presente Cavalcante dei Cavalcanti, padre di Guido, amico di Dante.\nOltre la citt\u00e0, il poeta e la sua guida scendono verso il settimo cerchio lungo uno scosceso burrone (burrato), alla fine del quale si trova il terzo fiume infernale, il Flegetonte, un fiume di sangue bollente presidiato dai Centauri. Questo fiume costituisce il primo dei tre \"gironi\" in cui \u00e8 diviso il VII cerchio. Vi sono puniti i violenti contro il prossimo; tra essi il Minotauro, ucciso da Teseo con l'aiuto di Arianna. Oltre il fiume, sull'altra sponda \u00e8 il secondo girone, (che Dante e Virgilio raggiungono grazie all'aiuto del centauro Nesso); qui stanno i violenti contro s\u00e9 stessi, i suicidi, trasformati in arbusti secchi, feriti e straziati per l'eternit\u00e0 dalle Arpie (tra loro troviamo Pier della Vigna); nel secondo girone stanno anche gli scialacquatori, inseguiti e sbranati da cagne. L'ultimo girone, il terzo, \u00e8 una landa infuocata, ed ospita i violenti contro Dio nella Parola, nella Natura e nell'Arte, ossia i bestemmiatori (Capaneo), i sodomiti (tra cui Brunetto Latini, maestro di Dante, quando il poeta era giovane) e gli usurai. A quest'ultimo girone Dante dedicher\u00e0 molti versi dal Canto XIV al Canto XVII.\nAlla fine del VII cerchio, Dante e Virgilio scendono per un \"burrone\" (ripa discoscesa) in groppa a Gerione, il mostro infernale dal volto umano, zampe leonine, corpo di serpente e coda di scorpione. Cos\u00ec raggiungono l'VIII cerchio chiamato \"Malebolge\", dove sono puniti i traditori in chi non si fida. L'ottavo cerchio \u00e8 diviso in dieci \"bolge\"; ogni bolgia \u00e8 un fossato a forma di cerchio. I cerchi sono concentrici, scavati nella roccia e digradanti verso il basso, alla base di essi si apre il \"Pozzo dei Giganti\". Nelle bolge sono puniti, nell'ordine, ruffiani e seduttori, adulatori, simoniaci, indovini, barattieri, ipocriti, ladri, consiglieri fraudolenti \u2014 tra cui Ulisse e Diomede, i seminatori di discordia (Maometto) e i falsari.\nInfine i due accedono al IX ed ultimo cerchio, dove sono puniti i traditori in chi si fida.\nQuesto cerchio \u00e8 diviso in quattro zone, coperte dalle acque gelate di Cocito. Nella prima zona, chiamata \"Caina\" (dal nome di Caino, che uccise il fratello Abele), sono puniti i traditori dei parenti; nella seconda, \"Antenora\" (dal nome Antenore, il troiano che consegn\u00f2 il Palladio ai nemici greci), stanno i peccatori come lui, traditori della patria; nella terza, \"Tolomea\" (dal nome del re Tolomeo XIII, che al tempo di Cesare fece uccidere il suo ospite Pompeo), si trovano i traditori degli ospiti; infine nella quarta, \"Giudecca\" (dal nome di Giuda Iscariota, che trad\u00ec Ges\u00f9), sono puniti i traditori dei benefattori. Nell'Antenora Dante incontra il Conte Ugolino della Gherardesca che narra della sua segregazione nella Torre della Muda con i figli e la loro morte per fame voluta dall'Arcivescovo Ruggieri. Ugolino appare nell'Inferno sia come un dannato che come un demone vendicatore, che rode per l'eternit\u00e0 il capo del suo aguzzino. Nell'ultima zona si trovano i tre grandi traditori: Cassio, Bruto (che complottarono contro Cesare) e Giuda Iscariota; la loro pena consiste nell'essere maciullati dalle tre bocche di Lucifero, che qui ha la sua dimora. Giuda si trova nella bocca centrale, a suggello della maggiore gravit\u00e0 del proprio tradimento.\nScendendo lungo il suo corpo peloso, Dante e Virgilio raggiungono una grotta e scendono alcune scale. Dante \u00e8 stupito: non vede pi\u00f9 la schiena di Lucifero e Virgilio gli spiega che ora si trovano nell'Emisfero Australe. Attraversano quindi la \"natural burella\", il canale che li condurr\u00e0 alla spiaggia del Purgatorio, alla base della quale usciranno poco dopo \"a riveder le stelle\".\nPurgatorio.\nUsciti dall'Inferno attraverso la \"natural burella\", Dante e Virgilio si ritrovano nell'emisfero australe terrestre (che si credeva interamente ricoperto d'acqua), dove, in mezzo al mare, s'innalza la montagna del Purgatorio, creata con la terra che avanz\u00f2 dallo scavo del baratro dell'Inferno, quando Lucifero fu buttato fuori dal Paradiso dopo la rivolta contro Dio. Usciti dal cunicolo, i due giungono su una spiaggia, dove incontrano Catone Uticense, che svolge il compito di guardiano del Purgatorio. Dovendo cominciare a salire la ripida montagna, che si dimostra impossibile da scalare, tanto \u00e8 ripida, Dante chiede ad alcune anime quale sia il varco pi\u00f9 vicino; sono questi la prima schiera dei negligenti, i morti scomunicati, che hanno dimora nell'antipurgatorio. Nella I schiera di negligenti dell'antipurgatorio Dante incontra Manfredi di Sicilia. Assieme a coloro che tardarono a pentirsi per pigrizia, ai morti per violenza e ai principi negligenti, infatti, essi attendono il tempo di purificazione necessario a permettere loro di accedere al Purgatorio vero e proprio. All'ingresso della valletta dove si trovano i principi negligenti, Dante, su indicazione di Virgilio, chiede indicazioni ad un'anima che si rivela essere una sorta di guardiano della valletta, il concittadino di Virgilio Sordello, che sar\u00e0 la guida dei due fino alla porta del Purgatorio.\nGiunti alla fine dell'Antipurgatorio, superata una valletta fiorita, i due varcano la porta del Purgatorio; questa \u00e8 custodita da un angelo recante in mano una spada fiammeggiante, che sembra avere vita propria, e preceduta da tre gradini, il primo di marmo bianco, il secondo di una pietra scura e il terzo in porfido rosso. L'angelo, seduto sulla soglia di diamante e appoggiando i piedi sul gradino rosso, incide sette \"P\" sulla fronte di Dante, poi apre loro la porta tramite due chiavi (una d'argento e una d'oro) che aveva ricevuto da San Pietro; quindi i due poeti si addentrano nel secondo regno.\nIl Purgatorio \u00e8 diviso in sette 'cornici', dove le anime scontano la loro inclinazione al peccato per purificarsi prima di accedere al Paradiso. Al contrario dell'Inferno, dove i peccati si aggravavano maggiore era il numero del cerchio, qui alla base della montagna, nella prima cornice, stanno coloro che si sono macchiati delle colpe pi\u00f9 gravi, mentre alla sommit\u00e0, vicino al Paradiso terrestre, i peccatori pi\u00f9 lievi. Le anime non vengono punite in eterno, e per una sola colpa, come nel primo regno, ma scontano una pena pari ai peccati commessi durante la vita.\nNella prima cornice, Dante e Virgilio incontrano i superbi, nella seconda gli invidiosi, nella terza gli iracondi, nella quarta gli accidiosi, nella quinta gli avari e i prodighi. In questa cornice ai due viaggiatori si unisce l'anima di Stazio dopo un terremoto e un canto \"Gloria in excelsis Deo\" (Dante riteneva Stazio convertito al cristianesimo); questi si era macchiato in vita di eccessiva prodigalit\u00e0: proprio in quel momento egli, che dopo cinquecento anni di espiazione in quella cornice aveva sentito il desiderio di assurgere al Paradiso, si offre di accompagnare i due fino alla sommit\u00e0 del monte, attraverso le cornici sesta, dove espiano le loro colpe i golosi che appaiono magrissimi, e settima, dove stanno i lussuriosi avvolti dalle fiamme. Dante ritiene che Stazio si sia convertito grazie a Virgilio e alle sue opere, che hanno aperto gli occhi al poeta latino: egli, infatti, grazie all'Eneide e alle Bucoliche ha capito l'importanza della fede cristiana e l'errore del vizio della prodigalit\u00e0: come un lampadoforo, Virgilio ha fatto luce a Stazio rimanendo per\u00f2 al buio; fuor di metafora, Virgilio \u00e8 stato un profeta inconsapevole: ha portato Stazio alla fede ma lui, avendo fatto in tempo solo ad intravederla, non ha potuto salvarsi, ed \u00e8 costretto a soggiornare per l'eternit\u00e0 nel Limbo. Ascesi alla settima cornice, i tre devono attraversare un muro di fuoco, oltre il quale si diparte una scala, che d\u00e0 accesso al Paradiso terrestre. Paura di Dante e conforto da parte di Virgilio. Giunti qui, il luogo dove per poco dimorarono Adamo ed Eva prima del peccato, Virgilio e Dante si devono congedare, poich\u00e9 il poeta latino non \u00e8 degno di guidare il toscano fin nel Paradiso, e sar\u00e0 Beatrice a farlo.\nQuindi Dante s'imbatte in Matelda, la personificazione della felicit\u00e0 perfetta, precedente al peccato originale, che gli mostra i due fiumi Lete, che fa dimenticare i peccati, ed Euno\u00e8, che restituisce la memoria del bene compiuto, e si offre di condurlo all'incontro con Beatrice, che avverr\u00e0 poco dopo. Beatrice rimprovera duramente Dante e dopo si offre di farsi vedere senza il velo: Dante durante i rimproveri cerca di scorgere il suo vecchio maestro Virgilio che ormai non c'\u00e8 pi\u00f9. Dopo avere bevuto prima le acque del Lete e poi dell'Euno\u00e8, infine, Dante segue Beatrice verso il terzo ed ultimo regno: il Paradiso.\nParadiso.\nLibero da tutti i peccati, adesso Dante pu\u00f2 ascendere al Paradiso e, accanto a Beatrice, vi accede volando ad altissima velocit\u00e0. Egli sente tutta la difficolt\u00e0 di raccontare questo \"trasumanare\", andare cio\u00e8 al di l\u00e0 delle proprie condizioni terrene, ma confida nell'aiuto dello Spirito Santo (il \"buon Apollo\") e nel fatto che il suo sforzo descrittivo sar\u00e0 continuato da altri nel tempo (\"Poca favilla gran fiamma seconda...\" canto I, 34).\nIl Paradiso \u00e8 composto da nove cieli concentrici, al cui centro sta la Terra; in ognuno di questi \"cieli\", dove risiede un pianeta diverso, stanno i beati, pi\u00f9 vicini a Dio a seconda del loro grado di beatitudine. In verit\u00e0, Dante capir\u00e0 in seguito che le anime del Paradiso si trovano tutte nell'Empireo, a contemplare Dio, e vengono incontro a lui nei vari cieli secondo il loro grado di beatitudine, per l'amore che nutrono per lui e spiegare i vari misteri sacri. Inoltre, nessun'anima desidera una condizione migliore di quella che gi\u00e0 ha, poich\u00e9 la carit\u00e0 non permette di desiderare altro se non quello che si ha, e non possono far altro che volere ci\u00f2 che Dio vuole (\"in sua volontade \u00e8 nostra pace\", dice Piccarda); Dio, al momento della nascita, ha donato secondo criteri inconoscibili ad ogni anima una certa quantit\u00e0 di grazia, ed \u00e8 in proporzione a questa che esse godono diversi livelli di beatitudine. Prima di raggiungere il primo cielo i due attraversano la \"Sfera di Fuoco\".\nNel primo cielo, quello della Luna, stanno coloro che mancarono ai voti fatti (Angeli); nel secondo, il cielo di Mercurio, risiedono coloro che in Terra fecero del bene per ottenere gloria e fama, non indirizzandosi al bene divino (Arcangeli); nel terzo cielo, quello di Venere, stanno le anime degli \"spiriti amanti\" (Principati); nel quarto, il cielo del Sole, gli \"spiriti sapienti\" (Potest\u00e0); nel quinto, il cielo di Marte, gli \"spiriti militanti\" dei combattenti per la fede (Virt\u00f9); e nel sesto, il cielo di Giove, gli \"spiriti governanti giusti\" (Dominazioni)\nGiunti al settimo cielo, quello di Saturno dove risiedono gli \"spiriti contemplativi\" (Troni), Beatrice non sorride pi\u00f9, come invece aveva fatto finora; il suo sorriso, infatti, da qui in poi, a causa della vicinanza a Dio, sarebbe per Dante insopportabile alla vista, tanto luminoso risulterebbe. In questo cielo risiedono gli \"spiriti contemplativi\", e da qui Beatrice innalza Dante fino al cielo delle Stelle fisse, dove non sono pi\u00f9 ripartiti i beati, ma nel quale si trovano le \"anime trionfanti\", che cantano le lodi di Cristo e della Vergine Maria, che qui Dante riesce a vedere; da questo cielo, inoltre, il poeta osserva il mondo sotto di s\u00e9, i sette pianeti e i loro moti e la Terra, piccola e misera in confronto alla grandezza di Dio (Cherubini). Prima di proseguire Dante deve sostenere una sorta di \"esame\" in Fede, Speranza, Carit\u00e0, da parte di tre esaminatori particolari: San Pietro, San Giacomo e San Giovanni. Quindi, dopo un ultimo sguardo al pianeta, Dante e Beatrice assurgono al nono cielo, il \"Primo mobile\" o \"Cristallino\", il cielo pi\u00f9 esterno, origine del movimento e del tempo universale (Serafini).\nIn questo luogo, sollevato lo sguardo, Dante vede un punto luminosissimo, contornato da nove cerchi di fuoco, vorticanti attorno ad esso; il punto, spiega Beatrice, \u00e8 Dio, e attorno a lui stanno i nove cori angelici, divisi per quantit\u00e0 di virt\u00f9. Superato l'ultimo cielo, i due accedono all'Empireo, dove si trova la \"rosa dei beati\", una struttura a forma di anfiteatro, sul gradino pi\u00f9 alto della quale sta la Vergine Maria. Qui, nell'immensa moltitudine dei beati, risiedono i pi\u00f9 grandi santi e le pi\u00f9 importanti figure delle Sacre Scritture, come Sant'Agostino, San Benedetto, San Francesco, e inoltre Eva, Rachele, Sara e Rebecca.\nDa qui Dante osserva finalmente la luce di Dio, grazie all'intercessione di Maria alla quale San Bernardo (guida di Dante per l'ultima parte del viaggio) aveva chiesto aiuto perch\u00e9 Dante potesse vedere Dio e sostenere la visione del divino, penetrandola con lo sguardo fino a congiungersi con Lui, e vedendo cos\u00ec la perfetta unione di tutte le realt\u00e0, la spiegazione del tutto nella sua grandezza. Nel punto pi\u00f9 centrale di questa grande luce, Dante vede tre cerchi, le tre persone della Trinit\u00e0, il secondo del quale ha immagine umana, segno della natura umana, e divina allo stesso tempo, di Cristo. Quando egli tenta di penetrare ancor pi\u00f9 quel mistero il suo intelletto viene meno, ma in un \"excessus mentis\" la sua anima \u00e8 presa da un'illuminazione e si placa, realizzata dall'armonia che gli dona la visione di Dio, de l\"'amor che move il sole e l'altre stelle\".\nData di composizione.\nNon conosciamo con esattezza in che periodo Dante scrisse ciascuna delle cantiche della Commedia: gli studiosi hanno formulato ipotesi anche contrastanti in base a prove e indizi talvolta discordanti. In linea di massima la critica odierna colloca:\nNon ci \u00e8 pervenuta alcuna firma autografa di Dante, ma sono conservati tre manoscritti della \"Commedia\" copiati integralmente da Giovanni Boccaccio, il quale non si serv\u00ec di una fonte originaria, ma di manoscritti a loro volta copiati. Si deve anche immaginare che Dante si spost\u00f2 molto in vita per via dell'esilio, quindi non pot\u00e9 portarsi dietro molte carte: probabilmente, pertanto, i manoscritti originali si dispersero sin dalle prime diffusioni.\nStruttura.\nLa Divina Commedia \u00e8 composta da tre \"cantiche\" che comprendono un totale di cento \"canti\": la prima cantica (Inferno) \u00e8 di 34 canti (33 hanno argomento l\"Inferno\"; uno, il primo, \u00e8 proemio all'opera intera), le altre due cantiche, Purgatorio e Paradiso, sono di 33 canti ciascuna. Il primo canto dell'Inferno viene considerato un prologo a tutta l'opera: in questo modo si ha un canto iniziale pi\u00f9 33 canti per ciascuna cantica. Come si pu\u00f2 notare, l'opera \u00e8 impostata sulla simbologia cristiana del numero 3 (Padre, Figlio e Spirito Santo, ovvero la Trinit\u00e0) e dei suoi multipli, dell'1 (Dio unico) e del 100 (totalit\u00e0 di Dio).\nTutti i canti sono scritti in terzine incatenate di versi endecasillabi. La lunghezza di ogni canto va da un minimo di 115 versi ad un massimo di 160; l'intera opera conta complessivamente versi. La Divina Commedia \u00e8 dunque superiore in lunghezza sia all\"Eneide\" virgiliana ( esametri), sia all\"Odissea\" omerica ( esametri), ma pi\u00f9 breve dell\"Iliade\" omerica ( esametri). In ogni caso, se altre opere, anche molto pi\u00f9 lunghe, sono state composte dalla tradizione e dai vari poeti che nel tempo le hanno ampliate ed arricchite, la Divina Commedia \u00e8 un'opera straordinaria perch\u00e9 frutto dell'intelletto di un solo uomo, autore di tutti e i versi.\nLa \"Commedia\" \u00e8 anche una drammatizzazione della teologia cristiana medievale, arricchita da una straordinaria creativit\u00e0 immaginativa.\nLa struttura ha tra i suoi modelli un resoconto arabo del mi'raj, l'ascensione al cielo di Maometto, la cui traduzione latina nota in Europa come \"Liber Scalae Machometi\" venne fatta nel 1264 da Bonaventura da Siena, un dotto con cui collabor\u00f2 per un certo tempo Brunetto Latini, uno dei maestri di Dante.\nStruttura cosmologica.\nLa struttura testuale della \"Commedia\" coincide esattamente con la rappresentazione cosmologica dell'immaginario medievale. Il viaggio all'Inferno e nel monte del Purgatorio rappresentano infatti l'attraversamento dell'intero pianeta, concepito come una sfera, dalle sue profondit\u00e0 alle regioni pi\u00f9 elevate; mentre il Paradiso \u00e8 una rappresentazione simbolico-visuale del cosmo tolemaico.\nL'Inferno era rappresentato all'epoca di Dante come una cavit\u00e0 di forma conica interna alla Terra, allora concepita come divisa in due emisferi, uno di terre e l'altro di acque. La caverna infernale era nata dal ritrarsi delle terre inorridite al contatto con il corpo maledetto di Lucifero e delle sue schiere, cadute dal cielo dopo la ribellione a Dio. La voragine infernale aveva il suo ingresso esattamente sotto Gerusalemme, collocata al centro della semisfera occupata dalle terre emerse, ovvero dal continente euroasiatico. Agli antipodi di Gerusalemme, e quindi al centro della semisfera acquea, si ergeva l'isola montagnosa del Purgatorio, composta appunto dalle terre fuoriuscite dal cuore del mondo all'epoca della ribellione degli angeli. In cima al Purgatorio, Dante colloca il Paradiso terrestre del racconto biblico, il luogo terrestre pi\u00f9 vicino al cielo. Come si vede, Dante riprende dalla concezione tolemaica l'idea di una Terra sferica, ma le sovrappone un universo sostanzialmente pre-tolemaico, privo di simmetria sferica. Alla sfericit\u00e0 della Terra, infatti, non corrisponde una simmetria generale nella distribuzione delle terre emerse e della presenza umana; le direzioni passanti per il centro della Terra non sono equivalenti: quella che passa per Gerusalemme e per la montagna del Purgatorio ha un ruolo privilegiato, il che richiama le concezioni della Grecia arcaica, ad esempio di Anassimandro.\nIl Paradiso \u00e8 strutturato secondo la rappresentazione cosmologica nata all'epoca ellenistica con gli scritti di Tolomeo, e risistemata dai teologici cristiani secondo le esigenze della nuova religione. Nel suo rapimento celeste dietro l'anima di Beatrice, Dante attraversa dunque i nove cieli del cosmo astronomico-teologico, al di sopra dei quali si distende il Pleroma infinito (Empireo) in cui ha sede la Rosa dei Beati, posti a diretto contatto con la visione di Dio. Ai nove cieli corrispondono nell'Empireo i nove cori angelici che, col loro movimento circolare intorno all'immagine di Dio, provocano il relativo movimento rotatorio del cielo a cui ciascuno di essi \u00e8 preposto - questo secondo la dottrina dell'Atto Puro o Primo Mobile desunta dalla Metafisica di Aristotele.\nLa struttura cosmologica della \"Commedia\" \u00e8 strettamente connessa alla struttura dottrinale del poema, per cui la collocazione dei tre regni, e, al loro interno, l'ordine delle anime (ovvero delle pene e delle grazie), corrisponde a precisi intendimenti di ordine morale e teologico.\nIn particolare, \"la topografia dell'Inferno\" comprende i seguenti luoghi:\n\"La topografia del Purgatorio\" \u00e8 invece cos\u00ec strutturata: un Antipurgatorio, costituito da una spiaggia, su cui vengono traghettate le anime dall'angelo nocchiero che le preleva alla foce del Tevere, e da una valletta fiorita; specularmente all'Inferno, in essa attendono di iniziare la loro purificazione i negligenti, i tardi cio\u00e8 a pentirsi. Il purgatorio vero e proprio \u00e8 un monte scosceso, formato da ampi dirupi e cerchi rocciosi, a ciascuno dei quali \u00e8 preposto un angelo guardiano. Sulla cima del monte c'\u00e8 il Paradiso terrestre, che ha l'aspetto di una foresta rigogliosa, popolata di figure allegoriche.\n\"I nove cieli del Paradiso\" sono i sette del sistema tolemaico - Luna, Mercurio, Venere, Sole, Marte, Giove, Saturno - pi\u00f9 il cielo delle Stelle fisse e del Primo Mobile.\nStruttura dottrinale.\nLa struttura dottrinale coincide con l'impianto teologico-filosofico proprio della poetica di Dante. La complessit\u00e0 degli schemi adottati dal poeta richiede che la materia venga trattata in apposite voci di approfondimento.\nCronologia.\nLe date in cui Dante fa svolgere l'azione della Commedia si ricavano dalle indicazioni disseminate in diversi passi del poema.\nIl riferimento principale \u00e8 Inferno XXI, : in quel momento sono le sette del mattino del sabato santo del 1300, 9 aprile o, secondo altri commentatori, del 26 marzo del 1300. L'anno \u00e8 confermato da Purgatorio II, , che fa riferimento al Giubileo in corso. Tenendo questo punto fermo, in base agli altri riferimenti si ottiene che:\nQuindi con un tempo totale stimato in sette giorni di viaggio.\nTematiche e contenuti.\nNella Divina Commedia, Dante si prefigge il ruolo di poeta vate in quanto universalizza il proprio viaggio verso la purificazione, per tutti gli uomini. Leggendo, infatti, la Divina Commedia ogni uomo ripercorre il viaggio dantesco purificandosi anch'esso dai sette vizi capitali.\nDante rappresenta cielo e terra, ma la terra trova nel poema una rappresentazione nuova, una profonda comprensione della realt\u00e0 umana. In Dante \u00e8 presente un modo nuovo e disincantato di percepire la storia: il racconto storico abbraccia il corso dei secoli con la storia dell'Impero romano e cristiano, delle lotte fiorentine tra guelfi bianchi e neri, una larga considerazione prospettica della storia della Chiesa e della storia contemporanea del papato.\nL'osservazione della natura \u00e8 accurata e armoniosa, accentuata nel suo valore prospettico, ricca e determinata. Le note geografiche e visive si succedono.\nIl paragone \u00e8 lo strumento con cui il poeta ritrae il reale mediante un intreccio di notazioni varie e reali. La natura dantesca scaturisce sempre da un riferimento personale ed \u00e8, non di rado, attratta nell'orbita drammatica della rappresentazione. Tutto in Dante ha un valore soggettivo, il poema non \u00e8 solo la storia dell'anima cristiana che si volge a Dio, ma anche la vicenda personale di Dante, inestricabilmente intrecciata agli avvenimenti che narra. Dante \u00e8 sempre attore e giudice.\nIl poeta ci presenta l'uomo nella sua complessit\u00e0 e ne mostra il rapporto con Dio, alla luce della tradizione ebraico-cristiana la quale si innestava su quella classica, greca e latina.\nLa profezia religiosa e politica si sviluppa su un terreno di esperienze personali, dichiaratamente espresse, e di aspirazioni precise. Dante sovrappone la profezia ai fatti concreti e non li dimentica, n\u00e9 insegue sogni vaghi e irrealizzabili di rinnovamento come i profeti medievali, infatti il suo vagheggiamento di un rinnovamento religioso, morale e politico ha obiettivi ben precisi: una ritrovata moralit\u00e0 della Chiesa, la restaurazione dell'Impero, la fine delle lotte civili nelle citt\u00e0.\nL'allegoria e la concezione figurale sono il fondamento del poema ed il segno pi\u00f9 scoperto del suo medievalismo; il mondo \u00e8 raffigurato suddiviso: da un lato la realt\u00e0 storica e concreta, dall'altro il sopramondo, ossia il significato della realt\u00e0 storica trasferita sul piano morale e su quello ultraterreno. Il costante riferimento al sopramondo attesta la subordinazione medievale di ogni realt\u00e0 a un fine morale e religioso. Siffatta subordinazione \u00e8 rigida e imperante e nell'assoluto valore dell'allegoria, nella fedelt\u00e0 ai modi e allo stile ereditati dalla letteratura precedente \u00e8 il medievalismo di Dante.\nI \"sesti canti\" del poema sono di contenuto politico, secondo una visione che si amplia da Firenze (Ciacco, Inferno), all'Italia (Sordello da Goito, Purgatorio), all'impero (Giustiniano I, Paradiso). Nell'Inferno \u00e8 presente un dialogo fra Dante e Ciacco in cui viene condannata la decadenza morale e civile di Firenze (\"superbia, invidia e avarizia sono/ le tre faville c'hanno i cuori accesi\"; Inf. VI, vv. 74-75). Nel Purgatorio \u00e8 Dante stesso che affronta la tematica politica. Il poeta, in veste di autore, in una digressione deplora gli imperatori germanici suoi contemporanei poich\u00e9 non si occupano pi\u00f9 del \"giardino dell'impero\" (\"giardin de lo imperio\"; Purg. VI, v. 105), cio\u00e8 dell'Italia (\"Che val perch\u00e9 ti racconciasse il freno / Iustin\u00efano, se la sella \u00e8 v\u00f2ta?\"; Purg. VI, vv. 88-89). La scelta del numero 6 non \u00e8 casuale, perch\u00e9 6 \u00e8 multiplo del 3, numero centrale nella Commedia. I tre testi contengono una profezia (VI Inferno), un compianto (VI Purgatorio) e una narrazione (VI Paradiso). In tutti e tre i canti l'intento del poeta \u00e8 sempre lo stesso: criticare le divisioni politiche che minano la solidit\u00e0 dell'Impero creato da Dio unico ed indivisibile.\nNel Paradiso la tematica \u00e8 quella della legittimit\u00e0 dell\"'impero universale\", istituzione voluta dalla Provvidenza, garante di pace e di giustizia, ed \u00e8 affidata all'imperatore bizantino Giustiniano, personaggio fondamentale della storia antica, colui che aveva riordinato le leggi romane (Corpus iuris civilis) consentendo la loro trasmissione alle epoche successive. Quindi sia i guelfi, simpatizzanti per la monarchia francese (\"i gigli gialli\"; Par. VI, v. 100), opponendosi all'impero, sia i ghibellini, che strumentalizzano il \"pubblico segno\" per interessi privati e particolari, sono in errore ed ostacolano i disegni della Provvidenza. Il pensiero politico del poeta ruota perci\u00f2 attorno alle istituzioni del Papato e dell'Impero e alle loro funzioni, motivi gi\u00e0 trattati nel Convivio e nel De Monarchia.\nDal punto di vista filosofico Aristotele \u00e8 \"il maestro di color che sanno\" (Inferno, IV,131), il cui pensiero, ripreso e interpretato in chiave cristiana da Alberto Magno e Tommaso d'Aquino, \u00e8 fondamentale nella filosofia dantesca. \"Un peso maggiore sulla base dottrinale della Commedia lo assume il neoplatonismo, soprattutto perch\u00e9 in esso, soprattutto ad opera dei Padri della Chiesa alessandrini (per esempio Origene, III secolo) e dello stesso Pseudo-Dionigi l'Areopagita (V secolo) si fusero concezioni cristiane e platoniche sulla base di un criterio sincretistico. A questo proposito va notato che la disposizione e la struttura stessa di Inferno e Paradiso risentono in modo determinante delle dottrine neoplatoniche: Satana \u00e8 collocato nel punto del cosmo pi\u00f9 lontano da Dio ed \u00e8 caratterizzato dalla brutalit\u00e0 meccanica tipica delle creature che costituiscono l'ultimo gradino della scala degli esseri, in cui prevale la materia.\nQuanto al criterio complementare, fatto proprio da figure fondamentali come sant'Agostino che considera l'influsso divino in termini di irradiazione di luce, esso \u00e8 assunto da Dante come grande sistema di collegamento della terza cantica, accogliendo le suggestioni che erano venute dalla metafisica della luce, elaborata in particolare dalla Scuola di Chartres (XII secolo) e dal teologo inglese Roberto Grossatesta (XIII secolo) nonch\u00e9 da san Tommaso e san Bonaventura.\nPer quanto riguarda l'ordine delle gerarchie angeliche, Dante abbandona la proposta di Gregorio Magno (VI secolo), le cui dottrine aveva utilizzato nella sistemazione delle pene purgatoriali, per passare alla \"Gerarchia celeste\" dello Pseudo-Dionigi a conferma dell'importanza strutturale della cultura neoplatonica della \"Commedia\". \nUn tema ricorrente nella \"Commedia\" \u00e8 la profezia. Il profetismo era largamente diffuso ai tempi del poeta, come del resto lo fu durante tutto il Medioevo ed era caratterizzato da un'attesa escatologica. Inoltre nel 1300 papa Bonifacio VIII indisse il primo Giubileo, segno di una volont\u00e0 di rinnovamento spirituale. Nel XII secolo, in un clima di rinnovamento spirituale, il profetismo si svilupp\u00f2 in due principali direzioni: una, legata ad un diretto contatto con Dio da ricondurre alla monaca benedettina Ildegarda di Bingen ed alle sue \"visioni\"; l'altra, che ebbe il suo maggior esponente in san Bernardo di Chiaravalle, avente come base l'esame della complessa realt\u00e0 del proprio tempo con il fine di apportarvi miglioramenti dettati dalla carit\u00e0. \"Ad alimentare questo clima di attesa e di speranze contribu\u00ec inoltre il commento all'Apocalisse del francescano Pietro di Giovanni Olivi (Pierre Olieu, 1248-1298), le cui idee Dante conobbe frequentando a Firenze la scuola conventuale francescana di Santa Croce, dove conobbe anche uno dei suoi pi\u00f9 ferventi discepoli, Ubertino da Casale (1259 - 1330 circa). Proprio nel 1300 Dante colloca il suo viaggio nell'oltretomba, non a caso strutturato in forma di visione, attraverso cui denunciare agli uomini i mali del mondo e della Chiesa e indicandone allo stesso tempo i correttivi, mostrando a tutti gli uomini quale fosse la giusta strada da percorrere per il rinnovamento dello spirito.\nIl profetismo della \"Commedia\", oltre che richiamarsi in generale alla Bibbia ha radici nel gioachimismo, col quale condivide la visione di una profonda decadenza dei valori e della corruzione della Chiesa, identificata con la prostituta dell\"Apocalisse di Giovanni\" (Purg. XXXII, 160), e l'esigenza di combatterle nella speranza di un rinnovamento. Garanzia di tale speranza sono la gravit\u00e0 del dolore sopportato da coloro che sono rimasti fedeli a Cristo e la promessa di Cristo stesso di non abbandonarli, nonch\u00e9 la certezza, basata sull\"Apocalisse di Giovanni\", della sconfitta finale dei malvagi. Dante ritiene infatti non lontana la fine dei tempi: \"Vedi nostra citt\u00e0 quant'ella gira;/vedi li nostri scanni s\u00ec ripieni,/che poca gente pi\u00f9 ci si disira\" (Par. XXX 130 - 132). Come Gioacchino da Fiore e la linea spirituale del francescanesimo, anche Dante, nel suo messaggio profetico, prospetta \"l'ideale di una Chiesa povera e aderente ai princ\u00ecpi evangelici, che dopo Cristo \u00e8 stato sostenuto solo da San Francesco, ritenuto per questo da Dante un secondo Cristo (v. Paradiso XI), iniziatore di una svolta decisiva nella storia cristiana. Mentre per\u00f2 il gioachimismo identificava nell'Ordine francescano l'artefice del processo di redenzione, Dante se ne distacca, escludendo che il rinnovamento potesse scaturire dall'interno della Chiesa. Egli basa invece il proprio messaggio profetico sul veltro (Inferno I, 101), ossia un riformatore laico voluto da Dio (identificabile con l'imperatore), unica forza in grado di realizzare il piano provvidenziale svelato a Dante nell'oltretomba\".\nIn varie occasioni alcuni personaggi incontrati da Dante durante il suo viaggio oltremondano, grazie alla loro capacit\u00e0 di prevedere il futuro, preannunciano al poeta il suo esilio. Dopo Ciacco (Inferno, VI, vv. 58-75), il primo che pronuncia contro Dante \"parole gravi\" \u00e8 Farinata degli Uberti (Inferno X, 79 e ss.); seguono Brunetto Latini (Inferno XV, 61-72); Vanni Fucci (Inferno XXIV, 140-151);Corrado Malaspina (Purgatorio VIII, 133-139); Oderisi da Gubbio (Purgatorio XI, 139-141); Bonagiunta Orbicciani (Purgatorio, XXIV, 43-48); Forese Donati (Purgatorio XXIV, 88-90) e infine Cacciaguida nel Paradiso (canto XVII).\nIl ricorso alla profezia consente a Dante-personaggio (agens) anche di anticipare narrativamente la drammatica evoluzione che il Dante scrittore (auctor) vede dispiegarsi sotto i suoi occhi. Nella Commedia sono dunque disseminate molte profezie post-eventum, che riguardano fatti della biografia dell'autore (l'esilio) o collettivi (per esempio il trasferimento della sede papale ad Avignone ad opera di Papa Clemente V sotto la pressione dei sovrani di Francia). Tuttavia il messaggio di Dante riguarda anche un misterioso piano provvidenziale, personificato dall'enigmatico veltro, che interverrebbe a punire i responsabili della corruzione morale, come la curia papale e il re di Francia. I vari commenti sull'Apocalisse fioriti nel Medioevo influirono notevolmente sull'atteggiamento profetico di Dante nel suo poema. La prima linea di sviluppo di tali commenti \u00e8 molto attenta all'interpretazione letterale del testo e mira ad un'interpretazione in senso morale (san Girolamo, Beda il Venerabile, Riccardo di San Vittore, Alberto Magno). La seconda linea si basa su un'interpretazione allegorica e tende a vedere rappresentata nel testo apocalittico una successione storica delle vicende della Chiesa. Questa linea interpretativa ha i suoi maggiori esponenti in Gioacchino da Fiore e Pietro di Giovanni Olivi, i cui commenti probabilmente influenzarono molto Dante. Dante si riferisce a san Giovanni e all\"Apocalisse di Giovanni\" nell'Inferno (XIX, 106-111) e nel Paradiso (XXXII, 127-128). Nella processione mistica del Paradiso terrestre (Purgatorio, XXIX) vari elementi sono ripresi dal testo di san Giovanni (i sette candelabri, i ventiquattro seniori, i quattro animali, il drago, ecc.) ed il libro dell\"Apocalisse di Giovanni\" viene rappresentato simbolicamente come un vecchio solo, che avanza dormendo, con la faccia arguta (Purgatorio, XXIX, 143-144).\nUn'altra tematica frequentemente rintracciabile nel poema \u00e8 il valore-simbolo del numero. Secondo la Bibbia, Dio ha organizzato il cosmo secondo criteri armonici: \"tu hai tutto disposto con misura, calcolo e peso\" (\"Sapienza\" 11, 21). I Padri della Chiesa avevano dedicato grande attenzione alla numerologia, come attestano le opere \"Libro dei numeri\" di Isidoro di Siviglia e il libro XV (\"De Numero\") dell'enciclopedia di Rabano Mauro. Dante aveva gi\u00e0 sperimentato il simbolismo del nove, multiplo del tre simbolo della Trinit\u00e0, nella \"Vita Nuova\", dove lo applica a Beatrice: i due si incontrano la prima volta a nove anni, Beatrice rivolger\u00e0 il suo primo saluto all'ora nona, ecc.Nella Commedia i canti sono 100 numero perfetto poich\u00e9 rappresenta il 10 (moltiplicato per se stesso) denotante compiutezza. Dieci sono Le zone dell'Inferno (nove pi\u00f9 l'antinferno); dieci le zone del Purgatorio (antipurgatorio, formato da spiaggia pi\u00f9 primi due balzi, poi le sette cornici ed infine il paradiso terrestre); dieci sono le zone del Paradiso (sette cieli planetari, cielo delle stelle fisse, Primo Mobile, Empireo). Il numero simbolico trinitario 3 si trova nel numero delle cantiche, nei versi in terzine, nelle tre guide (Publio Virgilio Marone, Beatrice, San Bernardo) oltre che nelle tre facce di Lucifero, nelle tre fiere del primo canto dell'Inferno, nei tre gradini della porta del Purgatorio. Tre sono i gruppi di peccatori nell'Inferno (incontinenti, violenti, fraudolenti); nel Purgatorio le anime sono divise fra coloro che indirizzarono il loro amore su un oggetto sbagliato, quelli che furono poco solleciti al bene e quelli che amarono troppo i beni mondani; nel Paradiso i beati sono divisi fra gli spiriti che furono dediti alla ricerca della gloria terrena, gli spiriti attivi e gli spiriti contemplativi. Per quanto concerne il 9, i cerchi dell'Inferno sono nove, le cornici del Purgatorio 7 a cui si devono aggiungere Antipurgatorio e Paradiso Terrestre; 9 sono poi le sfere dei cieli (il decimo, l'Empireo, non \u00e8 un luogo fisico).\nLa musica \u00e8 un altro motivo ricorrente nel poema ed \u00e8 quindi una presenza frequente nella Commedia. Nel Medioevo le teorie musicali furono influenzate dal trattato \"De Musica\" di Severino Boezio che si rifaceva alla dottrina di Pitagora e al principio di proporzione basato sul numero. L'atmosfera terrifica e dolente dell'Inferno \u00e8 caratterizzata dalla disarmonia (III, 22-28; V, 46; XX, 8-9; XXXII, 36). Nel Purgatorio il canto delle anime ha effetto catartico (purificatorio), creando effetti di rasserenamento e i riferimenti musicali hanno valore etico. Lo si vede in vari canti: la canzone intonata dal musico Casella (II, 107-108); poi in II, 47; V, 24; VIII, 13-18; X, 58-60; XII, 110-111; XXIII, 11-12. Nel Paradiso Terrestre la musica \u00e8 frequente con le sue melodie (lo stormire delle foglie XXVIII, 13-18; l'apparizione di Matelda XXVIII 40-42; XXVIII 85; la melodia XXIX, 22-23; XXXI, 97-99; XXXII, 61-63). Il Paradiso \u00e8 la cantica in cui la musica, intrecciandosi con le immagini luminose, costituisce la sostanza della cantica stessa. Numerosi sono gli esempi di una celeste musica polifonica: XXVII, 1-6, VI, 124-126; VIII, 16-20; X, 139-148; XIV, 28-32 e 118-123; XVII, 43-44; XXVIII, 118-120; XXIII, 97-102 e 109-111; XXVIII, 118-120; XXXII, 95-98; XXXIII, 68-75.\nLa rappresentazione della luce \u00e8 frequente nel poema e ad essa si contrappongono le tenebre. Tutte le divinit\u00e0 dell'antichit\u00e0 si identificavano con la luce ed il Bene: il \"Bel\" semitico, il Ra egizio, l'Ahura Mazd\u0101 iranico, il Bene di Platone. Attraverso il neoplatonismo la luce entra nella tradizione cristiana soprattutto grazie a Sant'Agostino e a Dionigi l'Areopagita in cui sono frequenti le immagini di Dio come luce, fuoco, fontana luminosa. Nella filosofia Scolastica fu elaborata la \"teologia della luce\" da Roberto Grossatesta e san Bonaventura da Bagnoregio nel XIII secolo. L'Inferno \u00e8 invece il regno delle tenebre. Dante si smarrisce nella \"selva oscura\" (I, 2) e cerca di salire su un colle illuminato dal sole (I, 13-18, 37-43). La prima cantica \u00e8 il regno che scaturisce dalla privazione di Dio e quindi \u00e8 senza luce. L'Inferno \u00e8 \"cieco mondo\" (IV, 13; XXVII, 25), \"cieco / carcere\" (X, 58-59; XXII, 103), \"valle buia\" (XII, 86), \"loco d'ogne luce muto\" (V, 28). I cerchi infernali sono \"scuri\" (XXV, 13), l'aria \u00e8 \"morta\" (I, 17), \"nera\" (V, 51), \"sanza tempo tinta\" (III, 29); l'acqua dell'Acheronte \u00e8 \"bruna\" (III, 118) e quella dello Stige \"buia assai pi\u00f9 che persa\" (VII, 103); la vegetazione della selva dei suicidi \u00e8 di \"color fosco\" (XIII, 4). Attraverso la scura \"natural burella\" (Inf. XXXIV, 98) Dante e Virgilio giungono nel Purgatorio dove la luce riconquista lo spazio. Il sole \u00e8 simbolo di Dio, l\"alto Sol\" (Purg. VII, 26), l\"'alto lume\" (Purg. XIII, 85). Dante giunge sull'Antipurgatorio alle prime ore del mattino (I, 13-30; 107, 115), l'ascesa alla montagna avviene al sorgere del sole (II, 1) e l'arrivo sul Paradiso Terrestre al momento dello splendere della luce (XXVII, 112, 133). Il sole concede ai due poeti di vedere l'accesso alla montagna (I, 107-108). La luce solare \u00e8 presente in vari passi (XIII, 16-18; XVII, 70-75). Ovviamente \u00e8 il Paradiso il regno della luce che \u00e8 la sostanza stessa del regno celeste. Dante guidato da Beatrice, allegoria della grazia e della teologia, sale \"per lo ciel di lume in lume\" (XVII, 115) attraverso la materia eterea dei cieli: Luna (II, 34-36), Mercurio (V, 94-96), Venere (VIII, 13-15), Sole (X, 41), Marte (XIV, 85-86), Giove (XVIII; 68-69), Saturno (XXI, 13). I cieli sono fatti di materia eterea e pertanto riflettono all'esterno la luce che ricevono dal sole (III, 109-111; VIII, 19; X, 40-42). Gli angeli vengono rappresentati come \"fuochi\" (IX, 77), \"facelle\" (XXIII, 94), \"scintille\" (XXVIII, 91), \"splendori\" (XXIX, 138). I beati hanno un corpo etereo e sono \"luci, lumi, faville\" (VIII, 8; XVIII, 101), \"stelle cadenti\" (XV, 16), \"rubini\" (XIX, 4-6), \"gioie\" (IX, 37), \"lapilli\" (XX, 16), \"fuochi\" (XX, 34; XXII, 119), \"fiammelle\" (XXI, 136), \"lucerne\" (VIII, 19; XXIII, 28), \"lampe\" (XVII, 5). Dio \u00e8 \"etterna luce\" (V, 7-8), \"viva luce\" (XIII, 55-57). Dio \u00e8 definito \"lume\" (XXXIII, 43, 110), \"Sol dei beati\" (IX, 8; XV, 76; XVIII, 105; XXX, 126) e nell'Empireo appare a Dante come \"stella\", punto luminoso molto acuto (XXVIII, 16-18; XXX, 11), \"favilla pura\" che illumina i cori angelici (XXVIII, 37-39). Nell'Empireo Dante pu\u00f2 contemplarlo come \"trina luce...'n unica stella\" (XXXI, 28). La \"Candida rosa\" dei beati \u00e8 fatta di luci e fiamme splendenti (XXXI, 1-24) e, alla fine del poema, all'arcobaleno \u00e8 associata la sostanza stessa della luce divina (XXXIII, 116-120).\nNel poema dantesco frequente \u00e8 l'invettiva. Le pi\u00f9 famose sono le seguenti: Ciacco contro Firenze (\"Inferno - Canto sesto\"); contro i papi simoniaci (\"Inferno - Canto diciannovesimo\"); contro Pistoia (\"Inferno - Canto venticinquesimo\"); contro Firenze (\"Inferno - Canto ventiseiesimo\"); contro Pisa e contro Genova nel canto del conte Ugolino (\"Inferno - Canto trentatreesimo\"); Sordello da Goito contro l'Italia ed invettiva contro l'imperatore tedesco Alberto d'Asburgo (\"Purgatorio - Canto sesto\"); Marco Lombardo contro la corruzione umana, contro Papato e Impero (\"Purgatorio - Canto sedicesimo\"); contro la cupidigia (\"Purgatorio - Canto ventesimo\"); Giustiniano contro guelfi e ghibellini (\"Paradiso - Canto sesto\"); San Tommaso d'Aquino contro la corruzione fra i domenicani (\"Paradiso - Canto undicesimo\"); San Pietro contro la corruzione nella Chiesa (\"Paradiso - Canto ventisettesimo\").\nIl poema dantesco riprende quindi i seguenti motivi: il topos del viaggio nell'oltretomba presente nella poesia epica greco-latina; il \"topos\" del viaggio-percorso di formazione presente nel romanzo cortese-cavalleresco; il tema della fine del mondo presente nel francescanesimo e nei movimenti ereticali medievali. \nLa Divina Commedia contiene inoltre la sintesi della poetica dantesca espressa attraverso il valore profetico dell'opera confermato dalla guida e presenza di Beatrice, attinto dalla forza trascendente di Dio che conduce ad un rinnovamento morale. La sintesi della poetica dantesca \u00e8 espressa anche da una nuova teoria dell'amore secondo una prospettiva di itinerario verso Dio che porta ad un rinnovamento morale e spirituale.\nScienza e tecnologia nella Divina Commedia.\nNel poema dantesco vi sono diversi riferimenti alla scienza ed alla tecnologia. I temi affrontati nell'ambito della fisica sono: la gravit\u00e0 (\"Inferno - Canto trentaduesimo\", vv. 73-74 e \"Inferno - Canto trentaquattresimo\", vv. 110-111); la precessione degli equinozi (\"Inferno - Canto trentunesimo\", vv. 78-84); le luci telluriche (\"Inferno - Canto terzo\", vv. 130-135 e \"Purgatorio - Canto ventunesimo\", v. 57); le grandi frane (\"Inferno - Canto dodicesimo\", vv. 1-10); la formazione dei cicloni (\"Inferno - Canto nono\", vv. 67-72); la Croce del Sud (\"Purgatorio - Canto primo\", vv. 22-27); l'arcobaleno (\"Purgatorio - Canto venticinquesimo\", vv. 91-93); il ciclo dell'acqua (\"Purgatorio - Canto quinto\", vv. 109-111 e \"Purgatorio - Canto ventottesimo\", vv. 121-123); la relativit\u00e0 del moto (\"Inferno - Canto trentunesimo\", vv. 136-141 e \"Paradiso - Canto ventinovesimo\", vv. 25-27); la propagazione della luce (\"Purgatorio - Canto secondo\", vv. 99-107); le due velocit\u00e0 di rotazione (\"Purgatorio - Canto ottavo\", vv. 85-87); gli specchi al piombo (\"Inferno - Canto ventitreesimo\", vv. 25-27); la riflessione della luce (\"Purgatorio - Canto quindicesimo\", vv. 16-24). Sono presenti riferimenti ai dispositivi militari (\"Inferno - Canto ottavo\", vv. 85-87); all'accensione del fuoco con esca e acciarino (\"Inferno - Canto quattordicesimo\", vv. 34-42), al mimetismo (\"Paradiso - Canto terzo\", vv. 12-17). Nel settore tecnologico ci sono riferimenti alla cantieristica navale (\"Inferno - Canto ventunesimo\", vv. 7-19); alle dighe degli olandesi (\"Inferno - Canto quindicesimo\", vv. 4-9). Vi sono inoltre riferimenti ai mulini (\"Inferno - Canto ventitreesimo\", vv. 46-49); agli occhiali (\"Inferno - Canto trentatreesimo\", vv. 99-101); agli orologi (\"Paradiso - Canto decimo\", v. 139-146 e \"Paradiso - Canto ventiquattresimo\", vv. 13-15) nonch\u00e9 alla bussola magnetica (\"Paradiso - Canto dodicesimo\", vv. 29-31).\nLe tre guide.\nIl viaggio ultraterreno di Dante richiede l'appoggio di una guida, in quanto il protagonista rappresenta l'uomo smarrito in conseguenza del peccato e pertanto incapace di recuperare da solo la retta via. Per l'intero cammino che si svolge attraverso il baratro dell'Inferno e su per la montagna del Purgatorio la guida prescelta \u00e8 Virgilio, l'antico poeta latino autore dell\"'Eneide\". Egli, sebbene pagano, per l'alto valore morale della sua poesia, rappresenta la \"saggezza naturale\", la \"ragione\" della cui luce l'uomo ha bisogno per riscattarsi e rendersi disponibile a comprendere la Rivelazione.\nComunque la figura di Virgilio non rimane chiusa in una schematica funzione allegorica; essa, in virt\u00f9 della capacit\u00e0 poetica di Dante, assume il ruolo di un personaggio di grande rilievo: ora egli si anima di sollecitudine paterna e riesce a rassicurare con la sua rasserenante protezione Dante sbigottito dagli orrori dell'Inferno, ora, specialmente nel Purgatorio, resta soggetto all'incertezza, al timore e vive un suo dramma personale, in quanto diversamente da Dante egli \u00e8 escluso dalla salvezza. Il suo compito si conclude nel Paradiso terrestre in quanto Virgilio, estraneo al mondo della fede, non pu\u00f2 guidare Dante a comprendere il mistero divino che gli si sveler\u00e0 nel Paradiso. Per questo occorre l'intervento della \"Grazia\", della \"scienza teologica\", che viene rappresentata dalla nuova guida, Beatrice, la quale condurr\u00e0 Dante dalla cima del Purgatorio alle soglie dell'Empireo.\nAnche nel caso di Beatrice il significato allegorico si arricchisce di componenti che fanno della sua figura un personaggio altamente poetico. Beatrice \u00e8 pur sempre la donna angelica che ha illuminato la giovinezza del poeta: adesso, divenuta beata, risplende di una luce che si esprime nel suo sguardo e nel suo sorriso, rendendola bella in modo indicibile. Beatrice spiega al poeta con un linguaggio dotto ardui problemi teologici, ma lo fa salire attraverso i cieli con la forza del suo sorriso, cio\u00e8 con la forza di un amore che \u00e8 il riflesso di quello divino.\nDopo aver condotto Dante all'interno dell'anfiteatro occupato dai beati, Beatrice ritorna al suo seggio da dove appare al poeta cinta di un'aureola luminosa e il ruolo di guida viene assunto nel momento conclusivo del viaggio da San Bernardo, il quale per la sua vita dedita, gi\u00e0 in Terra, alla \"contemplazione\", appare singolarmente adatto a sostenere Dante nel momento in cui, con l'aiuto della preghiera di tutti i beati, e in particolare della Vergine, riuscir\u00e0 ad entrare in diretta comunione con la viva presenza di Dio.\nModelli e fonti.\nLingua.\nUno dei problemi pi\u00f9 ardui della filologia italiana \u00e8 lo studio della lingua dei principali autori della nostra tradizione letteraria. Tale problema \u00e8 connesso strettamente allo studio della \"tradizione manoscritta\" delle opere. Nel caso di Dante, la questione \u00e8 molto pi\u00f9 complessa e delicata in quanto nel poema dantesco si \u00e8 tradizionalmente identificata l'origine stessa della lingua italiana. La definizione di \"padre della lingua italiana\", spesso utilizzata per Dante, non \u00e8 solo una teoria della critica contemporanea; generazioni di lettori, a partire dai primi commentatori fino ai moderni esegeti, non hanno potuto fare a meno di confrontarsi, anche quando hanno anteposto alla \"Commedia\" altri modelli linguistici e letterari, con il \"poema sacro\". Ad esempio, la teorizzazione del Bembo nelle \"Prose della volgar lingua\", in quanto fondamentalmente normativa, tendeva a canonizzare un modello linguistico pi\u00f9 vicino a Petrarca che a Dante. Ciononostante, nelle \"Prose\", il poema \u00e8 comunque il testo pi\u00f9 importante cui fare riferimento, anche e soprattutto in prospettiva critica, per la sua ricchezza linguistica e lessicale.\nTuttavia, l'importanza irrinunciabile della \"Commedia\" \u00e8 dimostrata dal peso attribuito al poema dantesco nella compilazione del primo Vocabolario degli Accademici della Crusca. Poich\u00e9 il numero di citazioni della \"Commedia\" supera di gran lunga quello di qualsiasi altra opera e poich\u00e9 \u00e8 evidente che l'influenza di un vocabolario sullo sviluppo storico di una lingua \u00e8 senz'altro superiore a quello di ciascuna singola opera, ne risulta dimostrata la centralit\u00e0 del poema per la coscienza linguistica e letteraria italiana.\nLa storia della tradizione manoscritta dimostra d'altronde quanto il processo di copia del poema abbia contribuito fin dalle origini alla formazione di un volgare letterario italiano. Per\u00f2 l'esatta forma della lingua dantesca \u00e8 ancora oggetto di studio e di dibattito, cos\u00ec come accade per le maggiori opere della letteratura antica. Solitamente, viene considerata una soluzione efficace basarsi sulla lingua del testimone pi\u00f9 antico di un'opera.\nNel caso della \"Commedia\", si tratta del manoscritto Trivulziano 1080.\nNella Commedia notiamo un plurilinguismo ed un pluristilismo in cui convergono le pi\u00f9 diverse risorse linguistiche e letterarie dando contemporaneamente dignit\u00e0 letteraria a termini caratteristici del parlato popolare. Si tratta dunque di un crocevia di vari idiomi, con una straordinaria inventiva nelle scelte. Dante, ad esempio, coglie schietti dialettismi (pisano \"andonno\", settentrionale \"brolo\" e \"burlare\", meridionale \"sorpriso\" ecc.) e molti fiorentinismi. Voci nuove e locuzioni caratteristiche sono poi divenute parti integranti della lingua italiana (\"fiero pasto, vendetta allegra, morta gora, mondan romore, volgare schiera, il velen de l'argomento, far tremare le vene e i polsi\", ecc.). Sono presenti anche paralleli termini transalpini (\"frale / fragile; gioire / godere, sire / signore, augello / uccello, veglio / vecchio, disio o disire / desiderio\", ecc.), oscillazioni fra forme latineggianti e volgari (\"radiare / raggiare, vigilare / vegliare / vegghiare\", ecc.). Il poeta evoca spesso il valore semantico originario della parola (\"claustro / chiostro, nervo / nerbo, labore / lavoro, Mantua / Mantova\", ecc.). Dante cre\u00f2 inoltre molti neologismi come \"trasumanare\", \"indovarsi\", \"bolgia\", ecc.\nStile.\nDante non si pu\u00f2 scindere dalla tradizione poetica provenzale, come dalla poesia provenzale non si pu\u00f2 separare lo Stil Novo di cui Dante fu insigne rappresentante. Stile e linguaggio danteschi derivano da modi caratteristici della letteratura latina medievale: giustapposizione sintattica (brevi elementi successivi) cesure, stacchi, uno stile che non conosce la fluidit\u00e0 e il modo mediato e legato dei moderni. Dante ama l'espressione concentrata, il rilievo visivo e rifugge dai legami logici, il suo linguaggio \u00e8 essenziale.\nA differenza di Petrarca che utilizzava un linguaggio semplice e puro, caratterizzato da un ristrettissimo numero di parole, secondo un criterio unilinguistico, Dante nella \"Commedia\" adotta una grande ampiezza di lessico e di registri stilistici, dal pi\u00f9 basso e \"comico\" nel senso medioevale del termine, al pi\u00f9 alto e \"sublime\". Si parla dunque di plurilinguismo dantesco.\nStudi e fonti.\nSull'istruzione di Dante la ricerca \u00e8 tuttora aperta; quasi sicuramente non frequent\u00f2 regolarmente un'istituzione di studi superiori, e tuttavia la sua opera dimostra perfetta conoscenza delle discipline delle Arti, insegnate come base comune a tutte le facolt\u00e0 universitarie. \u00c8 stata avanzata l'ipotesi di suoi contatti con un gruppo di filosofi averroisti bolognesi. Quasi sicuramente studi\u00f2 la poesia toscana, nel momento in cui la Scuola poetica siciliana, un gruppo culturale originario della Sicilia, stava cominciando ad essere conosciuta in Toscana. I suoi interessi lo portarono a scoprire i menestrelli e i poeti provenzali e la cultura latina.\nEvidente \u00e8 la sua devozione per \"Virgilio\" \"(Tu se' lo mio maestro e 'l mio autore, / tu se' solo colui da cu'io tolsi / lo bello stilo che m'ha fatto onore, Inferno v. 85 canto I),\" anche se la \"Divina Commedia\" mette in gioco una complessa tradizione classica e cristiana esaltando la cultura del Nostro; volendo ricordare alcune fonti si pu\u00f2 iniziare dal verso 32 dell'Inferno \"Io non Enea, io non Paulo sono\" in cui sono presentati i due testi chiave sui quali si basa la sua opera: l\"'Eneide\", (in particolare il canto VI) e la \"Seconda lettera ai Corinzi\" di san Paolo, l\u00e0 dove racconta del suo rapimento estatico.\nNumerosi altri testi agiscono sulla fantasia di Dante, dal Commentario di Macrobio al \"Somnium Scipionis\" (su una parte del libro VI della \"Repubblica\" di Cicerone), in cui viene narrata la visione delle sfere celesti e la dimora delle grandi anime, all\"'Apocalisse\" di S. Giovanni, come la meno nota \"Apocalisse apocrifa\" di s. Paolo (condannata da sant'Agostino, ma molto diffusa nel basso Medioevo), che contiene alcune descrizioni delle pene infernali e la prima generica definizione dell'esistenza del Purgatorio. Il tema della visione ebbe grande fortuna nel Medioevo, e molti di questi racconti d'esperienze mistiche erano noti a Dante, come la \"Navigatio sancti Brendani\", la \"Visio Tnugdali\", il \"Purgatorio di san Patrizio\" e \"i Dialoghi\" di san Gregorio Magno. Vanno pure menzionate le seguenti \"visioni\" medievali: la \"Visione di Ansello\" (secolo XII) e la \"Visione di Eynsham\" (secolo XII).\nBisogna ricordare altres\u00ec il viaggio oltremondano (catabasi) di \"Drythelm\" nella \"Storia ecclesiastica d'Inghilterra\" scritta da Beda il Venerabile nel secolo VIII. In essa l'anima del protagonista, guidata da uno spirito luminoso, visita i luoghi infernali dei dannati dove teme di essere presa dai diavoli ma viene salvata dallo spirito-guida e condotta ad ammirare i prati luminosi e profumati delle anime elette che cantano cori celestiali. Dopo questa esperienza oltremondana l'anima rientra nel corpo e il protagonista vive una vita santa per meritarsi la beatitudine celeste. Nella \"Leggenda del viaggio di tre santi monaci al Paradiso terrestre\" (X secolo) si racconta invece di tre monaci di enorme bont\u00e0 che dal fiume di Sion arrivano al Paradiso terrestre la cui porta \u00e8 custodita da un cherubino. All'interno incontrano i profeti Enoch ed Elia. Poi ripartono credendo di essere vissuti all'interno del Paradiso terrestre tre giorni mentre in realt\u00e0 vi hanno trascorso tre anni.\nAnche la coeva escatologia ebraica sembra essere stata presente a Dante: in particolare, si pensa abbia potuto leggere le opere di Hillel da Verona, che trascorse gli ultimi anni della sua vita a Forl\u00ec, morendovi poco prima dell'arrivo di Dante in quella citt\u00e0.\nMolto spesso \u00e8 Dante, presentando i vari autori nella sua opera, a lasciare una visione superficiale della sua biblioteca; ad esempio, nel cielo del Sole (canti X e XII) del Paradiso incontra due corone di spiriti sapienti, e tra questi mistici, teologi, canonisti e filosofi si trovano Ugo di San Vittore, Graziano, Pietro Lombardo, Gioacchino da Fiore ecc.\nAltre fonti pi\u00f9 recenti e di pi\u00f9 superficiale incidenza nella \"Commedia\" vanno considerati i rozzi poemetti di Giacomino da Verona \"(De Ierusalem coelesti\" e \"De Babilonia civitate infernali)\" il \"Libro delle tre scritture\" di Bonvesin de la Riva, con la descrizione dei regni dell'Aldil\u00e0, e la \"Visione\" del monaco cassinese Alberico. Da ricordare anche il poemetto allegorico-didascalico \"Detto del Gatto lupesco\" (XII secolo), viaggio allegorico di un cavaliere-eroe che deve superare tre ostacoli, simbolo del male, per raggiungere la beatitudine eterna.\nSulla biblioteca classica di Dante ci si deve accontentare di deduzioni interne ai suoi testi, delle citazioni dirette e indirette che essi contengono; si pu\u00f2 affermare che accanto al nome di Virgilio compaiono Ovidio, Stazio e Lucano, cui seguono i nomi di Tito Livio, Plinio, Frontino, Paolo Orosio, che gi\u00e0 erano presenti, con l'aggiunta di Orazio e l'esclusione di Stazio, nella \"Vita Nuova\" (XXV, 9-10), cos\u00ec ci si accorge che questi erano i poeti pi\u00f9 diffusi e pi\u00f9 letti nelle \"scholae\" medievali lasciando aperta l'ipotesi di una loro frequentazione da parte di Dante.\nFilosofia islamica.\nNel 1919 il professor Miguel As\u00edn Palacios, studioso e prete cattolico spagnolo, pubblica \"La Escatolog\u00eda musulmana en la Divina Comedia\", un saggio sui parallelismi fra i contenuti dell'antica filosofia islamica e il testo di Dante. Secondo Palacios, Dante si sarebbe ispirato ai trattati spirituali del celebre mistico Ibn Arabi e ai contenuti dell'\"Isr\u0101\u02be e Mi\u02bfr\u0101j\", narrante l'ascesa notturna di Maometto al Cielo (\"mi\u02bfr\u0101j\"). Il \"Kitab al-Miraj\" (Libro dell'Ascensione), tradotto in latino dall'arabo nel 1264 con il titolo di \"Liber Scalae Machometi \"(\"Il Libro della Scala di Maometto\", in arabo Isr\u0101\u02be e Mi\u02bfr\u0101j) conterrebbe significative similitudini con l'opera di Dante.\nSecondo il filosofo Frederick Copleston, il rispetto nutrito da Dante nei confronti di Averro\u00e8 (\"Averrois, che'l gran comento feo\" Commedia, Inferno, IV, 144), Avicenna e Sigieri da Brabante sarebbe il frutto di un \"notevole debito\" del poeta nei confronti della filosofia islamica.\nSecondo la filologa Maria Corti, Brunetto Latini, mentore di Dante, potrebbe aver incontrato Bonaventura da Siena, traduttore in latino del \"Kitab al Miraj\", durante un suo soggiorno alla corte di Alfonso X. Secondo la Corti, Latini avrebbe potuto fornire a Dante una copia del \"Miraj\".\nAttualit\u00e0 della Divina Commedia.\nIl poema dantesco \u00e8 un'altissima testimonianza della civilt\u00e0 medievale, sintesi di modelli culturali, cosmologici, storico - filosofici e teologici di quella civilt\u00e0. L'opera per\u00f2 possiede anche una sua perenne validit\u00e0 e ha una fondamentale funzione storica e civile. Scrive lo storico Giuliano Procacci: \"Attraverso Dante venne per la prima volta posta in evidenza e resa esemplare la particolare funzione pedagogica e civile assolta dagli intellettuali nella formazione di una \"koin\u00e9\" italiana (la lingua italiana, ovvero il volgare illustre) e, leggendo la \"Divina Commedia\", il pubblico colto italiano ebbe per la prima volta la netta sensazione di appartenere a una civilt\u00e0 che, pur nella sua variet\u00e0 e nel suo policentrismo, possedeva dei fondamenti comuni\". Dante concep\u00ec poi l'opera come una missione morale che trasmettesse valori quali l'ordine, la giustizia, la pace, la libert\u00e0, la razionalit\u00e0, la dignit\u00e0 morale. Si tratta di un sistema di valori contrapposto alle logiche di molti poteri politici e religiosi nonch\u00e9 alla logica del profitto della borghesia mercantile. Il poema dantesco contiene inoltre l'analisi di problemi eterni per l'uomo quali il Bene e il Male, la vita e la morte, la vita ultraterrena.\nStoria della critica.\nL'opera ebbe grande fortuna gi\u00e0 nei primi anni in cui venne diffusa: a parte il fiorire di manoscritti e citazioni, alcune ancora precedenti alla morte di Dante, gi\u00e0 nel XIV secolo vengono composti commenti all'intera opera o solo all'Inferno. Fra i primi commentatori annoveriamo anche i figli di Dante, Jacopo e Pietro Alighieri, ma anche Giovanni Boccaccio che negli ultimi anni della sua vita tenne delle letture pubbliche, le \"Esposizioni sopra la Comedia\".\nTradizione manoscritta e proposte di edizioni critiche.\nDal punto di vista filologico, il caso della \"Commedia\" \u00e8 tra i pi\u00f9 complessi nel panorama delle lingue romanze e delle letterature occidentali pi\u00f9 in generale, a causa della vastit\u00e0 delle testimonianze e per la conseguente difficolt\u00e0 di stabilire con certezza i rapporti tra i manoscritti. I testimoni oggi noti sono infatti circa ottocento. Per i manoscritti pi\u00f9 antichi del poema (1330-1350) si possono quindi distinguere, secondo lo \"stemma codicum\" approntato da Giorgio Petrocchi per la sua edizione del 1966-7, una tradizione fiorentina molto antica, rappresentata sostanzialmente dal manoscritto Trivulziano 1080, datato 1337, e dalle postille collazionate dall'umanista Luca Martini su una stampa cinquecentesca e da un codice approntato da un pievano, Forese Donati, databile al 1330 circa; una tradizione toscana occidentale; una tradizione emiliana; infine, un'ulteriore tradizione fiorentina, alla quale si pu\u00f2 ricondurre la maggioranza dei manoscritti trecenteschi e quattrocenteschi.\nDopo l'edizione a cura di Giorgio Petrocchi, il dibattito sulla tradizione manoscritta si \u00e8 ravvivato in reazione all'edizione di Federico Sanguineti, che suscit\u00f2 vivaci critiche e adesioni. Quindi una nuova edizione, con una rinnovata indagine dei rapporti genetici tra i manoscritti, \u00e8 stata annunciata da Paolo Trovato.\n\u00c8 probabile tuttavia che la \"Commedia\" sia stata inizialmente diffusa per cantiche o gruppi di canti; non sarebbe quindi mai esistito un \"originale\" esplicitamente pubblicato dall'autore; in questo senso vanno citati gli studi di Riccardo Viel, che ritiene impossibile disegnare un unico \"stemma codicum\" dell'opera, dovendosi procedere per singole cantiche o addirittura per gruppi di canti.\nAlla tradizione toscana derivata dal codice Trivulziano 1080 si ispira l'edizione curata da Antonio Lanza. Negli ultimi anni, infine, in prospettiva del 2021, data del settecentenario della morte del poeta (1321-2021), sono state avanzate ulteriori tre proposte per una nuova edizione critica del poema dantesco, su basi molto diverse fra di loro, se non opposte:\nPrime edizioni a stampa.\nL\"editio princeps\" della \"Divina Commedia\" fu finita di stampare a Foligno l'11 aprile 1472 dal tedesco Johannes Numeister e dal \u00abfulginato Evangelista mei\u00bb (come risulta dal colophon), che alcuni identificano con il mecenate folignate Emiliano Orfini, altri con il tipografo Evangelista Angelini. Tuttavia, a breve distanza dall\"'editio princeps\" di Foligno, sempre nello stesso anno, escono altre due edizioni della \"Divina Commedia\": a Jesi (o a Venezia, il luogo \u00e8 dubbio) per le stampe di Federigo de' Conti da Verona; e infine a Mantova, dai tipografi tedeschi Georg e Paul Butzbach, curata dall'umanista Colombino Veronese.\nLe edizioni a stampa del Quattrocento (incunaboli).\nNel corso del Quattrocento vengono stampate in tutto 15 edizioni della \"Divina Commedia\" (\"quattrocentine\" o, pi\u00f9 comunemente, \"incunaboli\", da un termine latino che significa \"in culla\" e con cui convenzionalmente si indicano tutte le stampe realizzate da met\u00e0 Quattrocento all'anno 1500 compreso). Da un punto di vista filologico le edizioni si dividono in due gruppi: quelle derivate dall'edizione di Foligno, ma pi\u00f9 o meno corretta o modificata (in tutto quattro edizioni), e quelle derivate dall'edizione di Mantova (undici in tutto); nel secondo gruppo rientra anche la pi\u00f9 famosa edizione del secolo, destinata ad avere molte ristampe e grande successo anche nei secoli successivi, soprattutto nel Cinquecento: si tratta della stampa curata dall'umanista fiorentino Cristoforo Landino (Firenze, 1481). Va ricordata anche l'edizione stampata da Vindelino da Spira (Venezia, 1477), che contiene la \"Vita di Dante\", ossia il \"Trattatello in laude di Dante\", del Boccaccio, all'interno del quale compare per la prima volta l'espressione \"divina commedia\".\nLe edizioni a stampa del Cinquecento (cinquecentine).\nIl Cinquecento si apre con un'edizione famosissima, destinata ad imporsi su tutte le altre e a diventare il modello di tutte le edizioni della \"Divina Commedia\" dei secoli successivi, fino al XIX secolo compreso: \"Le terze rime\" di Dante, a cura di Pietro Bembo per la tipografia di Aldo Manuzio (Venezia, agosto 1502), ristampata poi tale e quale nel 1515. In tutto furono 30 le edizioni dantesche del secolo (il doppio del secolo precedente), la maggior parte delle quali stampate a Venezia. Fra esse si ricordano l'edizione di Lodovico Dolce, stampata a Venezia da Gabriele Giolito de' Ferrari nel 1555, che fu la prima ad attribuire l'aggettivo \"Divina\" a \"Commedia\" (tra i possessori pi\u00f9 illustri di questa edizione troviamo Galileo Galilei, la cui copia ci \u00e8 pervenuta fino ad oggi); l'edizione curata da Antonio Manetti (Firenze, Giunta, 1506); quella con il commento di Alessandro Vellutello (Venezia, Francesco Marcolini, 1544); e infine l'edizione curata dall'Accademia della Crusca (Firenze, 1595).\nEdizioni moderne.\nIl Seicento fu il secolo della grande crisi per Dante e la Divina Commedia, che non venne molto letta n\u00e9 apprezzata: sono solo tre le edizioni della Divina Commedia stampate nell'intero secolo. Nel Settecento rinascono gli studi danteschi che raggiungono il loro apice nel secolo successivo, in particolare con una nuova edizione della Crusca (Firenze, Le Monnier 1837-1839); e con l'edizione critica curata dal tedesco Karl Witte nel 1862. Fra Ottocento e Novecento le figure pi\u00f9 importanti per gli studi relativi all'edizione critica della Divina Commedia furono l'inglese Edward Moore (1835-1916); e gli italiani Michele Barbi, Giuseppe Vandelli e Mario Casella. Degli ultimi due si ricordano le rispettive edizioni della Divina Commedia, le pi\u00f9 importanti prima di quella realizzata da Giorgio Petrocchi.\nL'edizione Petrocchi.\nL'edizione critica ancor oggi di riferimento \u00e8 quella di Giorgio Petrocchi; tale edizione non segue precipuamente i canoni lachmanniani: Petrocchi ritiene impossibile tracciare uno stemma codicum viste la diffusa contaminazione, gi\u00e0 frequente in testimoni molto alti, e la perdita di tutta la prima tradizione manoscritta, dalla morte di Dante (1321) al primo testimone rimastoci, \"Triv\", datato 1337. Pertanto Petrocchi, dopo aver eliminato tutti i codici successivi al 1355 come \"codices descripti\" nonch\u00e9 corrotti dall'intervento destabilizzante di Giovanni Boccaccio come copista, ritiene di poter risalire non tanto al testo originale, quanto alla \"vulgata\", ossia al testo conosciuto all'altezza di quel periodo. Tuttavia, negli ultimi anni, l'esistenza di questo \"sbarramento cronologico del Boccaccio\" \u00e8 stata contestata, con il risultato che l'edizione di Petrocchi \u00e8 stata giudicata infondata dal punto di vista filologico.\nLe ultime edizioni.\nOltre l'edizione critica a cura di Giorgio Petrocchi, esiste un'edizione a cura da Antonio Lanza, di tipo b\u00e9dieriano, basata sostanzialmente sul manoscritto Trivulziano, scelto in base allo stemma disegnato da Petrocchi stesso.\nSuccessivamente \u00e8 apparsa l'edizione curata da Federico Sanguineti, che invece si basa su un impianto di tipo lachmanniano, ovvero su un procedimento teso all'esame esaustivo della tradizione manoscritta e alla decifrazione dei rapporti tra i codici. In pratica, come \u00e8 stato sottolineato da pi\u00f9 parti, l'edizione giunge essenzialmente alla pubblicazione di un unico manoscritto (l\"Urbinate lat. 366\"). Infatti Sanguineti, dopo aver scartato i testimoni \"recentiores\" in base ad errori comuni, senza tuttavia averne scientificamente dimostrato l'apografia, traccia uno stemma bipartito, di cui il ramo beta \u00e8 rappresentato praticamente solo dal manoscritto Urbinate \"Urb\", che pertanto conta da solo per il 50% per l'accertamento della lezione da mettere a testo.\nUltima in ordine di tempo \u00e8 l'edizione di Giorgio Inglese. Sostenendo l'impossibilit\u00e0 di un'edizione bedieriana per la \"Commedia\", e vista la precoce contaminazione, egli ha pertanto concentrato la propria attenzione sulla revisione dello stemma Petrocchi, di cui risulta, a parte alcune modifiche (quali l'ipotesi di una contaminazione extrastemmatica), la sostanziale validit\u00e0, pur nella maggiore attenzione dedicata alla famiglia settentrionale. \u00c8 netto il favore concesso al ramo fiorentino che deriverebbe in ultima analisi dal codice migrato nel 1322 a Firenze nella bisaccia di Jacopo Alighieri. Per quanto riguarda il testo, Inglese si affida ancora a pi\u00f9 antichi testimoni.\nTraduzioni.\nLa \"Divina Commedia\" ha avuto innumerevoli traduzioni in lingue ed epoche diverse: qui se ne ricordano alcune.\nLa Divina Commedia nell'arte.\nPittura.\nIl Parco della Divina Commedia (conosciuto anche come Valle delle Pietre Dipinte) a Campobello di Licata \u00e8 un grande parco letterario, realizzato negli anni '90 nella sede di una vecchia cava di pietra dall'artista italo-argentino Silvio Benedetto. Qui sono presenti 110 monoliti di travertino dalle dimensioni di 1,50 per 2,50 metri su cui sono stati dipinti vari episodi del poema che, complessivamente, consentono al visitatore di vivere in prima persona il viaggio dantesco.\nNel fumetto.\nL'Inferno \u00e8 stato oggetto di due parodie disneyane.\nIl numero 153 di \"Martin Myst\u00e8re\", intitolato appunto \"Diavoli dell'inferno!\", ruota attorno ai \"Fedeli d'amore\" che sarebbe stato un gruppo iniziatico al quale avrebbe preso parte lo stesso Dante. Nel racconto si descrive anche l'apertura della porta dell'Inferno attraverso un oggetto che raffigura Bafometto e che sfrutta alcune propriet\u00e0 di meccanica quantistica (\"emana un tipo di energia che permette di comunicare con l'orizzonte degli eventi del buco nero...\"); inoltre si dice che ognuno vede l'Aldil\u00e0 in modo differente (Dante aveva una spiccata fantasia in questo) e che il \"primo passaggio\" corrisponderebbe a una particolare frequenza (non citata nel racconto).\nL'autore giapponese G\u014d Nagai, per il suo capolavoro \"Devilman\", ha dichiarato pi\u00f9 volte di essere stato ispirato dalla \"Divina Commedia\" di Dante. Non a caso, Go Nagai intitol\u00f2 \"Mao Dante\" il manga che divenne poi il prototipo di Devilman. Inoltre, in Devilman vengono esplicitamente citati il Sommo Poeta e il suo immortale capolavoro. Go Nagai ha anche scritto una trasposizione fumettistica della stessa opera intitolata \"La Divina Commedia\" in cui si ripercorrono tutte le vicende di dante dall'inferno al paradiso, l'opera \u00e8 suddivisa in 3 volumi.\nInfine Marcello Toninelli, che inizi\u00f2 la sua esperienza fumettistica con una sua versione di Dante, ha realizzato negli anni novanta una parodia della Commedia.\nL'annual pubblicato nel 1980 degli X-Men vede una parte degli stessi attraversare l'inferno dantesco per salvare la vita di Nightcrawler. Ci sono alcune piccole differenze per\u00f2 con l'originale, non si cita il Limbo, Minosse viene mostrato all'interno di una specie di \"nightclub\" e con abiti moderni, Tempesta viene attaccata dalle Arpie nel Secondo Cerchio mentre in realt\u00e0 sono nel Settimo (nel girone dei suicidi) e Nightcrawler, che avendo ucciso un fratello, anche se adottivo, dovrebbe stare nella Caina, in realt\u00e0 viene imprigionato nella Giudecca, e il finto Satana ha tre teste mentre nell'originale ha una testa sola ma tre volti."}
{"id": "2544107", "revid": "125397611", "url": "https://it.wikipedia.org/wiki?curid=2544107", "title": "Mario Fiorentini", "text": "Biografia.\nGiovent\u00f9.\nMario nacque a Roma nel 1918 da Maria Moscatelli e da Pacifico Fiorentini. La madre, di religione cattolica, si trasfer\u00ec a Roma da Cittaducale in cerca di lavoro, come molte altre giovani all'epoca; il padre era invece di religione ebraica, di professione ragioniere e curatore fallimentare. Il giorno del rastrellamento del ghetto di Roma, il 16 ottobre 1943, i suoi genitori, anche se abitavano fuori dal ghetto, in via Capo le Case, furono presi e portati al Collegio militare di Palazzo Salviati, vicino al carcere di Regina Coeli, dove venne poi posta una lapide commemorativa dell'episodio. I due, con centinaia di altre persone, avrebbero dovuto essere caricati sui treni per essere deportati ma la donna corruppe una guardia con i gioielli di famiglia, riuscendo cos\u00ec a fuggire e a rifugiarsi dalla sorella. Mario, che quella notte aveva dormito dai genitori e che aveva delle bombe nascoste sotto il letto, non trovate perch\u00e9 la casa non fu perquisita, riusc\u00ec invece a fuggire attraverso i tetti.\nDurante la guerra.\nGi\u00e0 da studente collabor\u00f2 clandestinamente con Giustizia e Libert\u00e0 e con il partito comunista. All'inizio del 1943 allest\u00ec con Plinio De Martiis rappresentazioni al Teatro Mazzini e al Delle Arti con attori come Vittorio Gassman, Lea Padovani, Nora Ricci, Vittorio Caprioli, Carlo Mazzarella, Alberto Bonucci e Ave Ninchi, diretti da Luigi Squarzina, Adolfo Celi, e Mario Landi. Successivamente conobbe Lucia Ottobrini, che divenne sua compagna. Dopo il 25 luglio 1943, con Antonello Trombadori, form\u00f2 un gruppo di partigiani noto come Arditi del Popolo.\nIl 9 settembre 1943 partecip\u00f2 alla battaglia contro i tedeschi a Porta San Paolo tra le file degli aderenti al Partito d'Azione; in ottobre organizz\u00f2 e si pose al comando del GAP centrale \"Antonio Gramsci\", nella IV zona operativa \"Roma centro\", assumendo il nome di battaglia di \"Giovanni\"; questa formazione, insieme al GAP \"Carlo Pisacane\", apparteneva alla struttura partigiana facente capo alla rete comandata da Carlo Salinari. Una prima azione dei GAP, alla quale parteciparono Mario Fiorentini, Rosario Bentivegna \"Paolo\" e Franco di Lernia \"Pietro\", fu organizzata per assassinare il Ministro dell'Interno di Sal\u00f2 Guido Buffarini Guidi e il gerarca Francesco Maria Barracu, intenti a cenare in una trattoria nei dintorni di piazza Navona; l'azione fu revocata all'ultimo momento, quando il commando era gi\u00e0 sul posto (ottobre 1943). Il 31 ottobre ai tre si aggiunse anche Lucia Ottobrini, con compiti di copertura, per un'azione in corso Vittorio Emanuele II. I gappisti uccisero tre militi della RSI, usciti da Palazzo Braschi, dopo averli seguiti sin quasi a piazza Venezia.\nIl 18 novembre ebbe compiti di copertura di alcuni gappisti della Pisacane che entrarono nel teatro Adriano, essendo venuti a conoscenza che il giorno seguente avrebbe presenziato il generale Stahel, comandante della piazza di Roma, tra alti ufficiali tedeschi e autorit\u00e0 fasciste repubblicane (tra cui il maresciallo Rodolfo Graziani). I partigiani della Pisacane misero sotto il palco un estintore riempito circa 6\u00a0kg di tritolo e dotato di un dispositivo a orologeria, ma il congegno non funzion\u00f2 e non accadde niente.\nLa sera del 17 dicembre 1943 con Lucia Ottobrini, Carla Capponi e Rosario Bentivegna, prese parte a un'azione contro un ufficiale tedesco con una borsa piena di documenti. L'ufficiale fu ucciso dalla Capponi e da Bentivegna il quale si impadron\u00ec della borsa e la consegn\u00f2 alla Giunta militare.\nIl giorno dopo, il quartetto fu incaricato di porre una bomba all'uscita del cinema Barberini, frequentato da soldati tedeschi. L'azione fu conclusa da Bentivegna, in bicicletta, causando la morte di otto militari, oltre a un numero imprecisato di feriti.\nIl 26 dicembre, mentre un gruppo composto dalla Ottobrini, la Capponi, Bentivegna e Di Lernia faceva da copertura all'azione, Fiorentini, in bicicletta, dal lungotevere sovrastante via della Lungara, lanci\u00f2 un pacco esplosivo contenente due chili di tritolo in direzione dell'ingresso del carcere di Regina Coeli, nel momento in cui 28 militari tedeschi si stavano dando il cambio della guardia, provocando 5 morti e circa 20 feriti; altri 2 sarebbero morti a breve. Fiorentini riusc\u00ec a scampare ai colpi sparati da altri militari affacciati alle finestre del carcere. Il giorno dopo fu emanata un'ordinanza dal comando militare tedesco che proibiva l'uso della bicicletta a Roma.\nIl 10 marzo 1944, Fiorentini con Ottobrini, Bentivegna e Franco Ferri, sbucando da dietro i chioschi del mercato di piazza Monte d'Oro, lanci\u00f2 alcune bombe su un corteo di fascisti in via Tomacelli causando tre morti e numerosi feriti per poi dileguarsi, in un'azione che, per la sua perfezione tecnica, gi\u00e0 prefigura il successivo attentato di via Rasella. Fu proprio Fiorentini ad aver notato, dal suo nascondiglio dalle parti di via del Tritone, il passaggio quotidiano dei poliziotti altoatesini del Polizeiregiment \"Bozen\". A seguito di alcuni appostamenti, ben presto emerse che il luogo pi\u00f9 adatto per un attentato, nel tragitto del reparto, sarebbe stata la stretta via Rasella, dove i tedeschi transitavano puntualmente alle ore 14. La scelta fu approvata dall'esponente comunista nella Giunta militare, Giorgio Amendola che, in seguito, dichiarer\u00e0 di aver anch'egli notato il passaggio quotidiano della compagnia in piazza di Spagna. Nell'azione del 23 marzo 1944, dalla cui esecuzione Fiorentini fu escluso da Salinari poich\u00e9 rischiava di essere riconosciuto da un parente residente in zona, morirono trentatr\u00e9 militari e circa cinquanta furono feriti; vi furono due vittime tra i civili e i fra i gappisti non vi furono perdite. All'attentato, il giorno seguente, segu\u00ec la rappresaglia tedesca alle fosse Ardeatine.\nIl 23 marzo 2012, intervistato dal quotidiano Il Messaggero di Roma, Fiorentini raccont\u00f2 di essere venuto a conoscenza della rappresaglia solo il 26 seguente, ma che, in ogni caso, il pericolo delle rappresaglie era un pericolo costante e che l'alternativa di non agire comunque \"sarebbe stato un errore\".\nNelle settimane successive Fiorentini e la Ottobrini lasciarono Roma per dirigere le operazioni dei GAP tra Tivoli e Castel Madama. Dopo la liberazione di Roma, a partire dal luglio del 1944, Fiorentini fu posto al comando della missione \"Dingo\", dell'Office of Strategic Services (OSS) e prosegu\u00ec la Resistenza nel Nord Italia (Emilia e Liguria).\nNel dopoguerra.\nDal 1964 si occup\u00f2 di ricerca matematica, concentrandosi principalmente sui metodi omologici in algebra commutativa e in geometria algebrica, in stretto legame con le idee pi\u00f9 avanzate di Grothendieck e della sua scuola. Dal 1\u00ba novembre 1971 fu professore ordinario di geometria superiore all'Universit\u00e0 di Ferrara. Si dedic\u00f2 a diffondere la matematica nelle scuole, collaborando con molti giovani, come Ascanio Celestini e Veronica Cruciani. A lui si deve la \"riscoperta\" della figura di Giorgio Marincola."}
{"id": "2544108", "revid": "149587", "url": "https://it.wikipedia.org/wiki?curid=2544108", "title": "Moscerone", "text": ""}
{"id": "2544114", "revid": "1305887", "url": "https://it.wikipedia.org/wiki?curid=2544114", "title": "Ming zhong zhu ding wo ai ni", "text": "Ming zhong zhu ding wo ai ni (cinese tradizionale: \u547d\u4e2d\u6ce8\u5b9a\u6211\u611b\u4f60; cinese semplificato: \u547d\u4e2d\u6ce8\u5b9a\u6211\u7231\u4f60; titolo internazionale: Fated to Love You), conosciuto anche come You're My Destiny, Sticky Note Girl o Destiny Love, \u00e8 una commedia romantica taiwanese i cui protagonisti sono Chen Qiao En ed Ethan Ruan. \u00c8 stato messo in onda la prima volta il 16 marzo 2008. La media degli ascolti \u00e8 stata dell'8.13%.\nDall'opera taiwanese sono stati realizzati due riadattamenti, uno coreano nel 2014 dal titolo \"Unmyeongcheoreom neol saranghae\" e uno thailandese nel 2017 dal nome \"Tur keu prom likit\". Per il 2020 \u00e8 prevista la messa in onda di un terzo remake cinese.\nTrama.\nChen Xin Yi \u00e8 una giovane impiegata che non sa dire di no alle richieste degli altri pur di ottenere un po' di considerazione. Ji Cun Xi, invece, \u00e8 l'erede di un impero finanziario di prodotti di pulizia e bellezza. Entrambi si trovano sulla stessa nave da crociera, lei per riconciliarsi col fidanzato e lui per proporsi alla ballerina classica Anna, sua fidanzata storica, ma per entrambi le cose non vanno come si aspettavano, Xin Yi, infatti, scopre il fidanzato a corteggiare un'altra donna, mentre Anna non si presenta all'appuntamento per partire subito su un volo per New York dove ha ottenuto la parte di Odette nel \"Lago dei cigni\".\nIntontita dai farmaci per il raffreddore e dal numero della porta rotto, Xin Yi finisce nella stanza di Cun Xi, il quale, ubriaco, la scambia per Anna e i due fanno l'amore insieme, salvo poi scoprire la mattina dopo che non era il rispettivo partner quello con cui avevano giaciuto.\nLa notte trascorsa insieme, per\u00f2, non \u00e8 priva di conseguenze e Xin Yi scopre di essere incinta di un bimbo, i due decidono di sbarazzarsene, salvo poi ripensarci e tenerlo e, per volere della nonna di Cun Xi, si sposano. Xin Yi viene introdotta in societ\u00e0, dove la sua ingenuit\u00e0 le fa fare molti passi falsi. \nA complicare le cose subentra nuovamente Anna, ignara di quanto accaduto a Cun Xi, che decide di tornare a Taiwan dopo un incidente causato da un'altra ballerina e di sposarsi con Cun Xi. Appreso l'accaduto inizia a pensare ad un modo per separare i due.\nNel frattempo Cun Xi, che \u00e8 ancora innamorato di Anna nonostante inizi a sentire qualcosa anche per Xin Yi, propone alla moglie di divorziare dopo la nascita del bimbo lasciando il piccolo alle cure sue e di Anna e a lei di riottenere la sua vita normale e questo ferisce profondamente Xin Yi.\nSfruttando a suo vantaggio la situazione Anna consegna a Xin Yi un modulo di richiesta d'aborto, dicendole che si tratta di una richiesta di Cun Xi, amareggiata Xin Yi non accetta, ma perde ogni fiducia nel marito. A peggiorarle ulteriormente subentra un incidente stradale nel quale Xin Yi perde il bambino e decide quindi di allontanarsi dalla famiglia Ji, nella quale si sente ora un'estranea che abusa del suo ruolo vista la sua nuova condizione.\nAiutata da Dylan, il fratello adottivo di Cun Xi e a sua volta innamorato di Xin Yi, scappa a Shanghai dove si ricostruisce una vita col nome di Elaine e coltiva la sua passione per la ceramica diventando un'artista, anche Cun Xi acquista senza saperlo una sua opera. Nel frattempo Dylan la corteggia, ma nonostante l'affetto nei suoi confronti Xin Yi lo rifiuta, incapace di ricambiarlo del tutto senza per\u00f2 ammettere di provare ancora qualcosa per l'ex marito che nel frattempo sta per risposarsi con Anna.\nPoco prima delle nozze Cun Xi apprende da una registrazione del modulo d'aborto consegnato da Anna, deluso lascia la ballerina per chiarire con Xin Yi invitandola a cena, ma purtroppo Anna ha un incidente e cade nel lago e viene fortunosamente salvata da Dylan che ha scoperto che la ragazza \u00e8 in realt\u00e0 la sua sorellina biologica da cui era stato separato e, desideroso di proteggerla, chiede a Cun Xi di rimanerle al fianco e aiutarla per uscire dalla depressione; Xin yi, giunta al momento sbagliato in ospedale, equivoca nuovamente e pensa che Cun Xi e Anna si siano rimessi insieme e se ne va amareggiata e nuovamente delusa.\nSolo il ritrovamento di un iPod con una registrazione in cui due anni prima Cun Xi aveva parlato dei propri sentimenti la convince a dargli nuovamente una possibilit\u00e0. Tra mille disavventure i due finiranno finalmente per chiarirsi e ritornare insieme. Il loro matrimonio \u00e8 per\u00f2 nuovamente messo in discussione dall'esito delle analisi di Xin Yi che risulta sterile a causa dell'aborto subito e quindi inadeguata a sposare Cun Xi, che ha il dovere di dare alla famiglia un erede. Xin Yi lo lascia senza spiegargli la ragione e solo l'intermediazione di sua madre, che porter\u00e0 le analisi a Cun Xi rivelandogli il motivo della separazione, rimetter\u00e0 in moto il meccanismo: utilizzando la richiesta di divorzio ancora in sospeso Cun Xi riuscir\u00e0 a trascinare Xin Yi fino in chiesa con uno stratagemma e convincerla a sposarlo veramente.\nL'esito delle analisi grava per\u00f2 ancora sulla serenit\u00e0 della coppia, mentre Cun Xi pare aver accettato la cosa, Xin Yi ne \u00e8 oppressa sentendosi invidiosa delle altre donne incinte, sar\u00e0 nuovamente la pacatezza di Cun Xi e il suo amore incondizionato a rasserenarla. Gli antenati della famiglia Ji garantiscono ai due un desiderio e Xin Yi finalmente concepisce e si scopre che il centro che aveva fatto le sue analisi era una truffa per spillare soldi ai clienti con la prospettiva di sconti e offerte sulle cure per le malattie che inventavano. Cun Xi e Xin Yi daranno poi alla luce il piccolo Ji Niam Rei."}
{"id": "2544116", "revid": "767487", "url": "https://it.wikipedia.org/wiki?curid=2544116", "title": "Errore (baseball)", "text": "Nel baseball, un errore \u00e8 un atto di un giocatore che, a giudizio del classificatore, sbaglia a giocare una palla in maniera da concedere ad un battitore o ad un corridore di raggiungere una o pi\u00f9 basi, laddove una giocata normale, eseguita con sforzo ordinario, avrebbe impedito una tale realizzazione.\nNel gergo, il termine errore pu\u00f2 riferirsi anche ad una serie di azioni di gioco, nel quale rientra l'errore commesso.\nI casi in cui deve o non deve essere addebitato un errore, sono descritti nella sezione 10.12 del Regolamento Ufficiale del Baseball"}
{"id": "2544123", "revid": "400694", "url": "https://it.wikipedia.org/wiki?curid=2544123", "title": "Stereofotografia", "text": ""}
{"id": "2544129", "revid": "287204", "url": "https://it.wikipedia.org/wiki?curid=2544129", "title": "Alleanza per l'Integrazione Europea", "text": "L'Alleanza per l'Integrazione Europea \u00e8 la coalizione al governo della Moldavia a partire dalle elezioni parlamentari del 29 luglio 2009.\nContesto.\nDopo le elezioni parlamentari di aprile e dopo le proteste civili, il clima in Moldavia divenne molto polarizzato. Il Parlamento della Moldavia non riusc\u00ec ad eleggere un nuovo Presidente, e per questa ragione il Parlamento fu sciolto e si tennero le elezioni anticipate. Queste ultime furono vinte dal Partito dei Comunisti della Repubblica di Moldavia con il 44,7% dei voti, il che deve ottenere al PCRM 48 seggi, mentre i restanti 53 (sui 101 dell'Assemblea) andarono ai quattro partiti di opposizione. Per eleggere il Presidente del Parlamento ed il Primo ministro sono necessari 52 voti, mentre ne servono 61 (i tre quinti) per eleggere il Presidente della Moldavia.\nMembri.\nL'Alleanza fu costituita dai seguenti partiti: Partito Liberale Democratico di Moldavia (18 seggi), Partito Liberale (15 seggi), Partito Democratico della Moldavia (13 seggi) e il Partito Alleanza \"Moldavia Nostra\" (7 seggi).\nL'8 agosto 2009, i quattro partiti moldavi giunsero ad un accordo per creare una coalizione di governo per spingere il PCRM all'opposizione; il PCRM era al governo dal 2001.\nObiettivi dell'Alleanza.\nI leader dei quattro partiti \u2014 Vlad Filat, Mihai Ghimpu, Marian Lupu e Serafim Urechean \u2014 hanno firmato la dichiarazione di alleanza in 22 punti in una conferenza stampa sabato 8 agosto 2009.\nIl Partito Liberale Democratico di Moldavia, il Partito Liberale, Partito Democratico della Moldavia e il Partito Alleanza \"Moldavia Nostra\" si sono posti gli obiettivi di superare la crisi sociale ed economica, e di assicurare la crescita economica della nazione, reintegrando i territori, promuovendo l'integrazione europea, oltre che una politica estera bilanciata, consistente e responsabile.\nLa coalizione ha affermato di volere un accordo di associazione con l'Unione europea; inoltre, intende avere relazioni strategiche sia con la Russia che con gli Stati Uniti.\nLa prima seduta del Parlamento della Moldavia era in programma per il 28 agosto; l'Alleanza ha eletto Mihai Ghimpu Presidente del Parlamento ed a settembre ha eletto come Primo ministro Vlad Filat, presidente del Partito Liberale Democratico di Moldavia.\nElezione di un nuovo Presidente.\nUno degli obiettivi dell'Alleanza \u00e8 quello di eleggere il Presidente della Moldavia. I quattro partiti, per eleggere un nuovo Presidente, hanno bisogno di almeno 8 voti da parte dei comunisti, che possono decidere di bloccare l'elezione del nuovo presidente. Vladimir Voronin si \u00e8 dimesso dalla carica di presidente l'11 settembre 2009, e gli \u00e8 pertanto succeduto, ad interim, Mihai Ghimpu, in quanto Presidente del Parlamento. Egli rimarr\u00e0 in carica fino a che non verr\u00e0 eletto il nuovo Capo di Stato.\nI critici vicini al PCRM hanno affermato che la nuova coalizione \u00e8 di fatto la riedizione della passata Alleanza per la Democrazia e le Riforme, che non riusc\u00ec nel tentativo di governare. Dopo il 1999, il PCRM sfrutt\u00f2 con successo l'attivit\u00e0 incoerente dell'Alleanza per la Democrazia e le Riforme per screditare ogni forma di coalizione politica formatasi senza i comunisti.\nCon l'elezione del nuovo Presidente, il 16 marzo 2012, l'Alleanza \u00e8 riuscita a far eleggere un indipendente, Nicolae Timofti, alla carica di Presidente della Moldavia."}
{"id": "2544133", "revid": "1543377", "url": "https://it.wikipedia.org/wiki?curid=2544133", "title": "Sconfitta (baseball)", "text": "La sconfitta (\"loss\" in lingua inglese), nel baseball, \u00e8 la statistica attribuita al lanciatore della squadra perdente che \u00e8 responsabile del punto del vantaggio definitivo concesso alla squadra avversaria. \nNelle statistiche viene abbreviata in L."}
{"id": "2544135", "revid": "287204", "url": "https://it.wikipedia.org/wiki?curid=2544135", "title": "Tennis Channel Open 1996 - Singolare", "text": "Il singolare del Tennis Channel Open 1996 \u00e8 stato un torneo di tennis facente parte dell'ATP Tour.\nWayne Ferreira ha battuto in finale Marcelo R\u00edos 2-6, 6-3, 6-3."}
{"id": "2544136", "revid": "339392", "url": "https://it.wikipedia.org/wiki?curid=2544136", "title": "Destiny Love", "text": ""}
{"id": "2544137", "revid": "1232112", "url": "https://it.wikipedia.org/wiki?curid=2544137", "title": "Associazione Calcio Milan", "text": "LAssociazione Calcio Milan, meglio nota come A.C. Milan o anche Milan (: ), \u00e8 una societ\u00e0 calcistica italiana fondata nel 1899 con sede nella citt\u00e0 di Milano.\nLa squadra milita nella Serie A del campionato italiano di calcio dalla sua introduzione nella stagione 1929-1930, dove ha giocato pressoch\u00e9 stabilmente: da l\u00ec, infatti, ha partecipato a 88 campionati di Serie A a girone unico su 90, e a due campionati di Serie B nelle stagioni 1980-1981 e 1982-1983. L'esordio in massima serie nel periodo antecedente il girone unico risale al 1900.\n\u00c8 la terza squadra al mondo per numero di titoli internazionali vinti (18, a pari merito con il e l' e alle spalle di e , rispettivamente a quota 27 e 24). Nella sua bacheca figurano, a livello internazionale, 7 Coppe dei Campioni/UEFA Champions League, 2 Coppe delle Coppe, 5 Supercoppe europee, 3 Coppe Intercontinentali e una Coppa del mondo per club FIFA. Se in ambito internazionale il Milan \u00e8 la squadra italiana con pi\u00f9 successi, la prima italiana ad essersi aggiudicata la Coppa dei Campioni (nel 1962-1963) e la seconda squadra europea e prima italiana per numero di finali di Coppa dei Campioni/UEFA Champions League disputate (11, a pari merito con il Bayern Monaco), in ambito italiano \u00e8 il terzo club pi\u00f9 titolato, alle spalle della (59 trofei) e dell' (32 trofei), avendo vinto 30 trofei nazionali: 18 scudetti, 5 Coppe Italia e 7 Supercoppe italiane. Complessivamente, con 48 trofei ufficiali vinti (30 nazionali e 18 internazionali), \u00e8 il secondo club italiano pi\u00f9 titolato dietro alla Juventus (70). \u00c8 stata inoltre la prima squadra a vincere, nel 1991-1992, il campionato italiano a girone unico senza subire sconfitte, eguagliata dalla Juventus nel 2011-2012, e detiene il record assoluto di partite consecutive senza sconfitta (58) nei cinque principali campionati europei (dal 26 maggio 1991 al 14 marzo 1993). Numerosi calciatori sono stati premiati durante la militanza nel club con riconoscimenti quali il Pallone d'oro (8) e il FIFA World Player (3), entrambi record a livello italiano condivisi con la Juventus.\nIl club figura al settantottesimo posto della graduatoria continentale dell'UEFA, stilata in base ai risultati ottenuti nelle competizioni UEFA per club nell'ultimo quinquennio e al quarto posto nella classifica stilata dall'IFFHS dei migliori club europei del XX secolo.\nStoria.\nDagli esordi al secondo dopoguerra.\nIl \"Milan Football &amp; Cricket Club\" nacque grazie all'iniziativa di un gruppo di inglesi e italiani, riuniti all'hotel Du Nord e des Anglais, tra i quali Alfred Edwards, il primo presidente, Edward Nathan Berra, il vicepresidente e capitano della squadra di cricket, il segretario Samuel Richard Davies, e fra i soci fondatori David Allison (capitano della squadra), Daniele Angeloni, Giannino Camperio, Antonio Dubini, Guido Valerio e Herbert Kilpin. Della riunione diede notizia \"La Gazzetta dello Sport\" in un trafiletto del 15 o del 18 dicembre, ma non essendo rimasta una documentazione certa sull'atto costitutivo della societ\u00e0, la data di fondazione, che il club stesso fissa tradizionalmente al 16 dicembre 1899, resta incerta.\nIl 15 gennaio 1900 il club fu affiliato alla FIF, Federazione Italiana del Football e il 15 aprile, nelle semifinali del campionato 1900, la squadra esord\u00ec con una sconfitta per 3-0 contro il . Il 27 maggio dello stesso anno vinse la Medaglia del Re grazie al 2-0 ottenuto contro la .\nL'anno seguente il Milan si laure\u00f2 campione d'Italia, interrompendo la serie di vittorie consecutive del , sconfitto in finale per 3-0. Per il bis occorse aspettare il 1906, quando ad essere battuta fu la Juventus che rifiut\u00f2 di disputare la ripetizione della gara di spareggio sul campo dell', non condividendo la decisione della FIF sulla scelta della sede della partita. Nel 1907 arriv\u00f2 il terzo successo, grazie al primo posto nel girone finale a cui parteciparono e .\nNonostante i successi, nel 1908 un gruppo di soci, in disaccordo sul tesseramento dei giocatori stranieri, lasci\u00f2 i rossoneri per fondare un nuovo sodalizio, il Football Club Internazionale Milano. Dopo la separazione il Milan sfior\u00f2 due scudetti, nel 1910-1911 e nel 1911-1912, entrambi vinti dalla , mentre nel 1916 i rossoneri misero in bacheca la Coppa Federale. Nelle stagioni seguenti la squadra vinse due volte i campionati regionali, ma non riusc\u00ec a ottenere successi nelle fasi nazionali.\nNel marzo 1919 la denominazione fu mutata in \"Milan Football Club\" e nel 1926 venne inaugurato lo stadio San Siro, fatto costruire dal presidente Piero Pirelli e che, fino al 1947, ospit\u00f2 solo il Milan, dato che l'Inter avrebbe giocato all'Arena Civica. Nel periodo interbellico i \"diavoli\" ottennero solo piazzamenti di met\u00e0 classifica non andando mai oltre il terzo posto, ottenuto nelle stagioni 1937-1938 e 1940-1941. Le stelle dell'epoca furono Aldo Boffi e Giuseppe Meazza.\nNel 1936 la societ\u00e0 assunse la denominazione \"Milan Associazione Sportiva\", mutata nel febbraio 1939, quando le autorit\u00e0 fasciste imposero l'italianizzazione del nome in \"Associazione Calcio Milano\". Nell'immediato dopoguerra, mutata ancora la denominazione in \"Associazione Calcio Milan\", la squadra rossonera ripart\u00ec col quarto posto del 1946-1947 e col simbolico titolo di campione d'inverno la stagione successiva.\nGli anni cinquanta e sessanta.\nIl quarto scudetto arriv\u00f2 nel 1950-1951, dopo 44 anni di attesa, insieme alla prestigiosa Coppa Latina 1951, grazie ai gol del celebre trio svedese Gre-No-Li e alle parate di Lorenzo Buffon, sotto la guida tecnica dell'ungherese Lajos Czeizler. Negli anni seguenti si unirono alla squadra altri campioni come Juan Alberto Schiaffino, Osvaldo Bagnoli, Luigi Radice e Cesare Maldini che, capitanati da Nils Liedholm, furono fra i protagonisti delle vittorie nella Coppa Latina 1956 e di altri 3 campionati (1954-1955, 1956-1957 e 1958-1959). Nel 1958 il Milan raggiunse la sua prima finale di Coppa dei Campioni, perdendo per\u00f2 per 3-2 ai supplementari contro il grande , vincitore delle prime cinque edizioni del trofeo.\nNel 1961-62 il Milan vinse il suo ottavo titolo con Nereo Rocco in panchina, il capocannoniere Jos\u00e9 Altafini in attacco e un giovane Gianni Rivera in campo. Cambiata, all'inizio della stagione seguente, la denominazione in \"Milan Associazione Calcio\", il club ottenne il primo successo continentale trionfando per 2-1, grazie a una doppietta di Altafini, nella finale di Wembley contro il Benfica e Cesare Maldini fu il primo capitano di una squadra italiana a sollevare la Coppa dei Campioni. Il 16 novembre 1963 i rossoneri, con Giuseppe Viani in panchina dopo il passaggio di Rocco al , persero per\u00f2 per 1-0 lo spareggio della Coppa Intercontinentale giocato allo Stadio Maracan\u00e3 contro il di Pel\u00e9. Questa fu l'ultima stagione sotto la presidenza di Andrea Rizzoli, che si dimise dopo nove anni in cui vinse 4 scudetti, una Coppa Latina, una Coppa dei Campioni ed edific\u00f2 il centro sportivo di Milanello.\nDopo alcune stagioni opache, che videro come unico successo la Coppa Italia 1966-1967, il ritorno in panchina di Rocco port\u00f2, nel 1967-1968, a vincere il nono scudetto e la Coppa delle Coppe 1967-1968, messa in bacheca battendo al De Kuip di Rotterdam l' grazie ad una doppietta di Kurt Hamrin. Nel campionato successivo il Milan giunse secondo alle spalle della , ma vinse la sua seconda Coppa dei Campioni battendo per 4-1 nella finale di Madrid l' di Rinus Michels. In quell'anno il Milan si aggiudic\u00f2 la Coppa Intercontinentale, in virt\u00f9 del successo nella doppia finale contro gli argentini dell'Estudiantes (3-0; 1-2). A questi allori di squadra si aggiunse anche la vittoria di Rivera nel Pallone d'oro 1969, primo italiano a riuscirvi.\nGli anni settanta e ottanta.\nGli anni settanta si aprirono con tre secondi posti consecutivi in campionato, due dei quali ottenuti dopo aver subito brucianti rimonte da parte di Inter (1970-1971) e Juventus (1972-1973). In particolare nel 1972-1973 i rossoneri persero un campionato che sembrava gi\u00e0 vinto a causa di un'amara sconfitta nella \"Fatal Verona\". I secondi posti in campionato furono per\u00f2 compensati dalla vittoria di due Coppe Italia (1971-1972 e 1972-1973) e dalla seconda Coppa delle Coppe.\nDopo alcune stagioni non esaltanti, l'arrivo di Nils Liedholm in panchina e il 4\u00ba posto nel torneo 1977-1978, stagione di debutto di Franco Baresi, prelusero alla vittoria del decimo titolo nel 1978-1979. La squadra, guidata in campo da Gianni Rivera, alla sua ultima stagione da calciatore, vinse la concorrenza dell'ostico di Ilario Castagner, che concluse il campionato imbattuto (prima squadra a riuscirvi nella Serie A a girone unico) e si assicur\u00f2 l'agognato \"scudetto della stella\".\nGli anni ottanta si aprirono con la prima retrocessione in Serie B e la radiazione del presidente rossonero Felice Colombo a seguito dello scandalo del Totonero. Il pronto ritorno nella massima serie vincendo il campionato di Serie B 1980-1981 fu seguito da una stagione fallimentare che vide i rossoneri retrocedere nuovamente, questa volta sul campo, chiudendo il torneo al terz'ultimo posto della classifica con 24 punti in 30 giornate. Il ritorno in A fu ancora una volta immediato ma il Milan, dopo alcune stagioni di transizione, che il 20 gennaio 1985 videro l'esordio a Udine del sedicenne Paolo Maldini, dovette affrontare una grave crisi societaria. La societ\u00e0, fortemente indebitata e a rischio fallimento, fu rilevata il 20 febbraio 1986 dall'imprenditore milanese Silvio Berlusconi, che ne ripian\u00f2 il deficit economico.\nLa successiva campagna acquisti fu all'altezza del blasone rossonero: arrivarono Roberto Donadoni, Dario Bonetti, Giuseppe Galderisi, Daniele Massaro e Giovanni Galli e dopo una stagione di assestamento, che vide l'esonero di Liedholm e il quinto posto finale, l'anno successivo il Milan scelse di puntare sul giovane tecnico Arrigo Sacchi e ingaggi\u00f2 i due fuoriclasse olandesi Marco van Basten e Ruud Gullit, pallone d'oro 1987. Sacchi, dopo un inizio difficile, guid\u00f2 la squadra alla rimonta sul sino alla vittoria finale. Tale successo fu il preludio a un triennio d'oro in cui i rossoneri si aggiudicarono due Coppe dei Campioni (1989, 1990), due Supercoppe europee (1989, 1990), due Coppe Intercontinentali (1989, 1990) e la Supercoppa italiana 1989. Il Milan di Sacchi, ispirato al calcio totale, \u00e8 considerata dalla UEFA una delle pi\u00f9 forti squadre di club di sempre.\nGli anni novanta e duemila.\nLa serie di successi internazionali del Milan di Sacchi si interruppe il 20 marzo 1991 nella \"notte di Marsiglia\", quando Adriano Galliani, durante il ritorno del quarto di finale di Coppa dei Campioni giocato contro l', fece ritirare la squadra, in svantaggio per 1-0, per lo spegnimento di uno dei riflettori dello stadio. La scelta di non tornare in campo anche dopo il ripristino dell'illuminazione port\u00f2 alla sconfitta a tavolino per 3-0 e alla squalifica per un anno dalle coppe europee. Si chiuse cos\u00ec il ciclo di Sacchi che a fine stagione lasci\u00f2 la panchina a Fabio Capello per diventare commissario tecnico della nazionale italiana.\nEscluso dalle competizioni europee, il Milan si concentr\u00f2 sul campionato 1991-1992, vinto senza subire sconfitte, impresa eguagliata dalla Juventus nell'annata 2011-2012. L'anno seguente il Milan si aggiudic\u00f2 il secondo scudetto di fila (stabilendo il record assoluto di partite consecutive senza sconfitta, 58, considerando i primi cinque campionati europei) e la Supercoppa italiana 1993 e torn\u00f2 da protagonista nel palcoscenico europeo, arrivando a disputare la finale di UEFA Champions League, dove fu nuovamente sconfitto di misura dall'Olympique Marsiglia.\nSubentrati al Marsiglia, squalificato a seguito del caso Valenciennes-Olympique Marsiglia, i rossoneri persero ambedue le gare che assegnavano la Supercoppa UEFA 1993 (per 2-1 complessivo contro il ) e la Coppa Intercontinentale 1993 (per 3-2 contro il ). L'annata 1993-94 fu invece memorabile, impreziosita dal \"double\" scudetto-UEFA Champions League, coppa vinta in finale per 4-0 contro il Bar\u00e7a allenato da Johan Cruijff malgrado le assenze di Franco Baresi e Alessandro Costacurta per squalifica; si aggiudic\u00f2, poi, la Supercoppa italiana 1994 e la Supercoppa UEFA 1994, ma fu sconfitto per 2-0 nella Coppa Intercontinentale 1994 dagli argentini del e per 1-0 nella finale di UEFA Champions League 1994-1995, raggiunta per il terzo anno consecutivo, dal giovane del tecnico Louis van Gaal. Al termine della stagione 1995-96, conclusa con la vittoria del quarto scudetto in cinque anni, Capello lasci\u00f2 la panchina all'uruguaiano \u00d3scar Tab\u00e1rez.\nNei due anni seguenti il Milan, che pass\u00f2 nel dicembre 1996 da Tab\u00e1rez al rientrante Sacchi e, nell'estate 1997, da questi al rientrante Capello, visse la fine di un ciclo, segnata da una crisi di risultati e piazzamenti molto deludenti in campionato. Nel 1998 riusc\u00ec, tuttavia, a raggiungere dopo otto anni la finale di Coppa Italia, dove fu sconfitto dalla Lazio. L'ingaggio del tecnico Alberto Zaccheroni, che guid\u00f2 i rossoneri alla vittoria del sedicesimo scudetto nel 1998-1999, parve preludere ad un nuovo ciclo di successi, ma la squadra non ottenne risultati di rilievo e pass\u00f2 nel 2001 nelle mani di Cesare Maldini, prima dell'arrivo in panchina dell'ex calciatore rossonero Carlo Ancelotti, che, approdato nella stagione 2001-2002, inaugur\u00f2 un nuovo ciclo vincente. Sotto la sua guida, dopo la semifinale di Coppa UEFA 2001-2002, nel 2003 torn\u00f2 in bacheca la UEFA Champions League, che mancava da nove anni e fu vinta battendo ai tiri di rigore, nella finale all'Old Trafford di Manchester, i rivali della Juventus. Tre giorni dopo, contro la , la squadra si aggiudic\u00f2 l'unica Coppa Italia dell'era Berlusconi, la quinta della storia rossonera. Nella stagione 2003-2004, in cui la societ\u00e0 mut\u00f2 la denominazione in \"Associazione Calcio Milan\", la bacheca si arricch\u00ec con il diciassettesimo scudetto e la quarta Supercoppa europea, vinta allo Stadio Louis II di Monte Carlo battendo per 1-0 il di Jos\u00e9 Mourinho, mentre i rossoneri persero, sempre ai rigori, sia la Supercoppa italiana 2003 contro la Juventus che la Coppa Intercontinentale 2003 contro gli argentini del .\nNel 2004-2005 la squadra fu artefice di un'altra stagione ad alti livelli, aperta con la vittoria della Supercoppa italiana 2004 e chiusa con il secondo posto in campionato e la sconfitta-beffa nella finale di UEFA Champions League contro il , che nel secondo tempo rimont\u00f2 in soli sei minuti dallo 0-3 e vinse la coppa ai rigori. Nel 2005-2006 i rossoneri si fermarono in semifinale in UEFA Champions League e conclusero il campionato al secondo posto. Nell'estate seguente il club fu coinvolto nello \"scandalo Calciopoli\" e sub\u00ec una penalizzazione di 30 punti che lo releg\u00f2 al terzo posto e un'ulteriore penalizzazione di 8 punti da scontare nel campionato successivo.\nNel 2006-2007 il Milan giunse nuovamente in finale di Champions League (l'undicesima della propria storia), vinta per la settima volta con la doppietta di Inzaghi ancora contro gli inglesi del Liverpool. Kak\u00e1, che vinse poi il Pallone d'oro 2007, fu il capocannoniere della manifestazione con 10 gol. Nel 2007-2008 il Milan si aggiudic\u00f2 anche la sua quinta Supercoppa europea e la sua prima Coppa del mondo per club, ultimi successi del ciclo Ancelotti, che al termine della stagione 2008-2009, segnata anche dal ritiro di Paolo Maldini, lasci\u00f2 il testimone all'ex calciatore e dirigente Leonardo, alla sua prima esperienza da allenatore, ma rimasto in carica per una sola stagione.\nDagli anni duemiladieci ad oggi.\nNell'estate del 2010 arriv\u00f2 sulla panchina rossonera Massimiliano Allegri, che guid\u00f2 il Milan alla vittoria del campionato italiano nella stagione 2010-2011, quando il Milan, trascinato dai gol del neoacquisto Zlatan Ibrahimovi\u0107, vinse il diciottesimo scudetto. Nel 2011 il Milan mise in bacheca anche la sua sesta Supercoppa italiana, battendo a Pechino l'Inter per 2-1. Durante la gestione di Allegri giunsero un secondo posto in Serie A nel 2012 e un terzo posto nel 2013. Nel gennaio 2014 Allegri fu sollevato dall'incarico e sostituito con Clarence Seedorf.\nNel triennio successivo alla guida dei rossoneri si avvicendarono Clarence Seedorf, Filippo Inzaghi, Sini\u0161a Mihajlovi\u0107 e Cristian Brocchi, ma la squadra visse un periodo di declino. Nel dicembre 2016, sotto la guida di Vincenzo Montella, i rossoneri si aggiudicarono la loro settima Supercoppa italiana, vincendo l'ultimo trofeo ufficiale della presidenza Berlusconi. Il 13 aprile 2017 fu infatti ufficializzata la cessione della societ\u00e0 all'imprenditore cinese Li Yonghong, nuovo presidente del club. Tuttavia, dopo poco pi\u00f9 di un anno, il club assistette ad un nuovo ribaltone societario: il 21 luglio 2018 il fondo d'investimento americano Elliott subentr\u00f2 all'inadempiente Li Yonghong, nominando Paolo Scaroni nuovo presidente del club rossonero. Dopo aver conseguito la qualificazione all'Europa League per il terzo anno di fila nel campionato 2018-2019, il Milan fu successivamente escluso (di comune accordo con l'UEFA) dalla competizione per aver violato le norme del fair play finanziario.\nColori e simboli.\nColori.\nDurante tutta la sua storia il Milan ha avuto come colori distintivi il rosso e il nero. Tali colori furono scelti, come disse Kilpin, per rappresentare il fuoco dei diavoli milanisti (rosso) e la paura degli avversari nell'affrontarli (nero).\nI giocatori indossano una maglia a strisce rosse e nere, motivo per il quale fu dato loro il soprannome di \"rossoneri\", pantaloncini bianchi e calzettoni neri. La divisa di trasferta \u00e8 solitamente con colore di fondo bianco; con tale divisa il Milan ha vinto 6 finali su 8 di Coppa dei Campioni/Champions League, avendo perso solo contro l' nel 1994-1995 e contro il nel 2004-2005 mentre ha vinto solo una finale su 3 con la maglia rossonera. La terza maglia, invece, \u00e8 stata prevalentemente nera, ma anche gialla, azzurra, rossa o argentata e persino verde.\nSimboli ufficiali.\nStemma.\nPer diversi anni il logo del Milan fu semplicemente la bandiera di Milano. Un altro soprannome che deriva dai colori della societ\u00e0 \u00e8 \"Il Diavolo\" e di conseguenza come logo della societ\u00e0 fu usata anche l'immagine di un diavolo rosso stilizzato alla destra di una stella, riconoscimento della vittoria di 10 scudetti. Lo stemma riporta i colori sociali rosso e nero a sinistra e la bandiera del Comune di Milano (una croce rossa su sfondo bianco) sulla destra, con la sigla \"ACM\" sopra e l'anno della fondazione (1899) sotto.\nInno.\nDal 2015 il rapper Emis Killa e il bassista Saturnino sono gli interpreti dell'inno ufficiale del Milan, \"#Rossoneri\", lanciato in occasione del 116-esimo compleanno del club in sostituzione di \"Milan, Milan\", scritto dal cantautore Tony Renis, tifoso rossonero, e da Massimo Guantini, con piccoli contributi nel testo da parte del \"patron\" Silvio Berlusconi. In precedenza, nel 1984 un altro musicista di fede rossonera, Enzo Jannacci, aveva scritto e interpretato per la squadra meneghina l'inno \"Mi-mi-la-lan\".\nMascotte.\nDal 16 febbraio 2006 la mascotte ufficiale del Milan, disegnata dalla Warner Bros., \u00e8 Milanello, un diavolo rosso con la divisa rossonera e un pallone da calcio, il cui nome omaggia peraltro quello del centro sportivo del club. In precedenza, negli anni novanta tale ruolo era affidato a Dudy, versione milanista di Five, storica mascotte della rete televisiva Canale 5; dagli anni ottanta, sia la squadra che l'emittente sono infatti di propriet\u00e0 di Silvio Berlusconi, e \"Dudy\" era il soprannome del suo secondogenito, Pier Silvio Berlusconi.\nStrutture.\nStadio.\nNei primi anni dopo la sua nascita il Milan gioc\u00f2 le partite casalinghe in diversi campi. Dall'aprile 1900 al febbraio 1902 al Campo Trotter in piazza Doria (dove successivamente sorse la stazione Centrale di Milano), dal marzo 1903 al febbraio 1905 al Campo Acquabella in corso Indipendenza, inaugurato il 15 marzo 1903 con l'amichevole Milan-Genoa 0-0, dal gennaio 1906 al marzo 1914 al Campo Milan di Porta Monforte (poi Campo di Via Fratelli Bronzetti, dopo il cambio dell'ingresso da via Sottocorno a via Fratelli Bronzetti), dal novembre 1914 al marzo 1919 al Velodromo Sempione, dall'ottobre al novembre 1919 al Campo Pirelli (in zona Bicocca), dal novembre 1919 al dicembre 1919 in vari campi milanesi in attesa della costruzione del nuovo stadio, e dal febbraio 1920 al luglio 1926 al campo di Viale Lombardia. Il Milan gioc\u00f2 saltuariamente anche all'Arena Civica, campo in seguito diventato dell'Ambrosiana-Inter, nel 1900, dal 1908 al 1914, dall'ottobre 1941 al giugno 1945 e infine dal 1946 al 1947.\nNel dicembre 1925 inizi\u00f2, a spese di Piero Pirelli, allora presidente rossonero, la costruzione dello stadio di San Siro, cos\u00ec chiamato dal nome del quartiere di Milano in cui sorgeva. Il nuovo impianto fu ufficialmente inaugurato il 19 settembre dell'anno seguente con una partita tra Milan e Inter, vincitrice per 6-3. Da quel momento il Milan vi gioca, tranne poche eccezioni, le partite interne: San Siro era infatti raggiungibile con difficolt\u00e0 dai tifosi per via della penuria di energia elettrica, necessaria a far funzionare i tram che portavano i tifosi allo stadio. Nell'aprile 1935 il comune di Milano acquis\u00ec la propriet\u00e0 dello stadio di San Siro che, dalla stagione 1947-48, divenne anche l'impianto casalingo dei nerazzurri. Nel 1980 lo stadio, che ha una capienza di posti, fu intitolato a Giuseppe Meazza, ex calciatore di entrambe le societ\u00e0 milanesi nonch\u00e9 della Nazionale italiana di calcio.\nNegli ultimi anni il Milan ha valutato l'ipotesi di costruire un nuovo stadio di propriet\u00e0. Il progetto, iniziato verso la fine del 2014 e sviluppato dalla Arup, societ\u00e0 che ha realizzato l'Allianz Arena e lo Stadio Olimpico di Pechino, si sarebbe dovuto realizzare proprio a fianco di Casa Milan al Portello. Nel luglio 2015 il Milan si \u00e8 aggiudicato il bando della Fondazione di Fiera Milano relativo ai padiglioni 1 e 2 di Fieramilanocity, al posto dei quali sarebbe dovuto sorgere il nuovo stadio, ma a causa dell'impossibilit\u00e0 di praticare analisi e carotaggi preventivi dei terreni e di una lievitazione dei costi di bonifica fino a 35 milioni di euro, il progetto \u00e8 stato abbandonato.\nCentro di allenamento.\nIl campo di allenamento del Milan \u00e8 il centro sportivo di Milanello, situato in provincia di Varese tra i comuni di Carnago, Cassano Magnago e Cairate. Inaugurato nel 1963, \u00e8 immerso in un'oasi verde di che comprende anche una pineta e un laghetto. Dispone di 6 campi da calcio regolamentari, un campetto in erba sintetica, un campetto coperto con fondo sintetico e un campetto in erba circondato da un muro sormontato da una recinzione, denominato \"gabbia\", dentro il quale ci si pu\u00f2 allenare a migliorare velocit\u00e0 di esecuzione e reattivit\u00e0.\nIl centro sportivo, che ospita i giocatori durante i ritiri, conta anche palestre, stanze mediche, la sala stampa, gli studi di Milan TV e una foresteria allo scopo di ospitare anche le squadre giovanili del Milan. Accanto alla palestra vi \u00e8 una sala piscine utilizzata per il recupero di giocatori infortunati.\nA partire dal 2002 a Milanello \u00e8 presente anche il centro medico specializzato MilanLab: un laboratorio che, attraverso l\u2019analisi di dati e parametri fisici individuali atti alla creazione di specifici allenamenti personalizzati, mira a prevenire gli infortuni dei giocatori.\nSociet\u00e0.\nDal luglio 2018 l'azionista di maggioranza del club \u00e8 il fondo d'investimento statunitense Elliott Management Corporation, che detiene il 99,93% delle quote societarie attraverso la Rossoneri Sport Investment Lux, la societ\u00e0 creata dal precedente proprietario Li Yonghong per l'acquisizione del Milan da Fininvest; l'azionariato del club \u00e8 completato dai piccoli azionisti con il 0,07% delle quote.\nSecondo la \"Deloitte\" il Milan nella stagione 2017-2018 \u00e8 stato il diciottesimo club mondiale (quarto italiano dopo Juventus, Inter e Roma) per fatturato, con 207,7 milioni di euro. A giugno 2018 \u00e8 stata inoltre inserita, con un valore borsistico di 612 milioni di dollari, al diciassettesimo posto nella classifica annuale delle societ\u00e0 calcistiche pi\u00f9 ricche del mondo secondo Forbes.\nIl Milan \u00e8 uno dei membri fondatori dell'European Club Association, organizzazione internazionale che ha preso il posto del soppresso G-14, composta dai principali club calcistici riuniti in consorzio al fine di ottenere una tutela comune dei diritti sportivi, legali e televisivi di fronte alla FIFA e alla UEFA. Il Milan \u00e8 anche l'unica squadra italiana, insieme alla Roma, ad aver sponsorizzato la competizione automobilistica Superleague Formula risultando 3\u00ba nell'edizione 2008, 7\u00ba nel 2009 e 5\u00ba nel 2010.\nOrganigramma societario.\nDal sito ufficiale della societ\u00e0.\nGruppo Milan.\nL\"'Associazione Calcio Milan S.p.A.\" controlla il 100% di \"Milan Entertainment S.r.l.\", di \"Milan Real Estate S.p.A.\" e di \"Fondazione Milan - Onlus\"; possiede inoltre il 50% di \"M-I Stadio S.r.l.\"\nImpegno nel sociale.\nAttraverso la onlus \"Fondazione Milan\", presieduta da Barbara Berlusconi, fin dal 2003 il club \u00e8 impegnato nel sociale, avviando e sostenendo dei progetti che si ripropongono di combattere le situazioni di disagio giovanile attraverso la pratica dello sport. Dalla sua nascita la fondazione ha realizzato, in Italia e all'estero, oltre 100 progetti e raccolto oltre 10 milioni di euro.\nSettore giovanile.\nIl settore giovanile del Milan \u00e8 formato da sedici squadre, undici maschili (Primavera, Under 18, Allievi Nazionali U17, Allievi Nazionali U16, Giovanissimi Nazionali U15, Giovanissimi Regionali U14, Giovanissimi Regionali B U13, Esordienti A U12, Esordienti B U11, Pulcini U10, Pulcini U9, Primi Calci U8) e cinque femminili (Allieve Nazionali U17, Giovanissime U15, Esordienti U13, Esordienti U11, Pulcine U10). Il progetto Scuola Calcio Milan si rivolge anche alla formazione degli allenatori delle societ\u00e0 affiliate, per assicurare il miglioramento delle attivit\u00e0 volte alla crescita dei giovani.\nAd esso si affiancano i \"Milan Junior Camp\", scuole estive in ambito nazionale e internazionale, in cui si coniuga la vacanza con l'attivit\u00e0 sportiva, con la possibilit\u00e0 di partecipare anche a corsi di lingua inglese.\nLe attivit\u00e0 delle squadre del settore giovanile si svolgono al centro sportivo \"Vismara\" (51.000 m\u00b2) nel quartiere Gratosoglio di Milano, mentre la Primavera si allena con la prima squadra a Milanello.\nNel corso degli anni il sistema giovanile \u00e8 stato inoltre responsabile della formazione di alcuni dei pi\u00f9 importanti giocatori rossoneri della storia, tra i quali spiccano i primi tre calciatori per numero di presenze con la maglia del Milan, ovvero Paolo Maldini, Franco Baresi e Alessandro Costacurta.\nDiffusione nella cultura di massa.\nNel settore cinematografico, tra le pellicole dedicate alla squadra rossonera ci sono \"Gli eroi della domenica\" (1953) del regista Mario Camerini, che racconta dell'incontro di calcio tra i rossoneri e una pericolante e di un tentativo di corruzione; nel film compaiono, oltre all'allenatore Lajos Czeizler, molti dei giocatori del Milan dell'epoca, Lorenzo Buffon, Carlo Annovazzi e l'intero Gre-No-Li. Del 1959 \u00e8 l\"Audace colpo dei soliti ignoti\" di Nanni Loy, sequel de \"I soliti ignoti\", in cui un gruppo di balordi romani si reca a Milano fingendosi al seguito della squadra giallorossa, ma con l'intento di compiere una rapina al furgone del Totocalcio. Memorabile la scena in cui Gassman, interrogato nel commissariato, recita a memoria la cronaca della partita per suffragare il proprio alibi. \nCi sono poi un film dell'82 di Enrico Vanzina, \"Eccezzziunale... veramente\", in cui Diego Abatantuono interpreta, in tre distinti episodi, rispettivamente un tifoso milanista, Donato Cavallo il \"ras della Fossa\", uno interista e uno juventino e il suo \"sequel\" del 2006, \"Eccezzziunale veramente - Capitolo secondo... me\", sempre di Vanzina. Nel 1989 Massimo Boldi, in \"Fratelli d'Italia\", interpreta uno sfegatato supporter milanista costretto a un avventuroso viaggio in auto assieme a due pericolosi ultras giallorossi, Romolo e Remo, appena usciti di prigione, interpretati da Angelo Bernabucci e Maurizio Mattioli. Gli stessi attori, con ruoli analoghi, compaiono poi in \"Tifosi\", film a episodi del 1999.\nIn ambito musicale, il popolare cantautore Adriano Celentano ha citato il Milan nel brano del 1968 \"Eravamo in 100.000\", \u00ab\"Io dell'Inter, lei del Milan\"\u00bb. Nel 1979 Lucio Dalla omaggiava nel brano \"Milano\" il successo nella Coppa dei Campioni del 1963, \u00ab\"Poi Milan e Benfica, Milano che fatica\"\u00bb mentre il grande tifoso rossonero Enzo Jannacci ricordava, nel brano del 1974 \"Vincenzina e la fabbrica\", stagioni sottotono con \u00ab\"zero a zero anche ieri 'sto Milan qui, 'sto Rivera che ormai non mi segna pi\u00f9\"\u00bb. Ricordiamo anche l'attore Umberto Smaila, che ha scritto e interpretato nel 1987 l'inno degli Ultras del Milan \"Canto Rossonero\" e Laura Pausini, reinterprete di \"Milan, Milan\", che ha duettato con Ancelotti a San Siro per celebrare la vittoria nella Champions League del 2007.\nAmpia \u00e8 la popolarit\u00e0 del Milan nei social network: all'11 gennaio 2016 risulta seguito da 24,7 milioni di fan su Facebook, da 3,1 milioni su Twitter e 1,9 su Instagram, collocandosi al primo posto nella graduatoria italiana e all'ottavo in quella mondiale; il club vanta inoltre circa 300\u00a0000 iscritti al canale YouTube e oltre 5 milioni di tifosi su Google+.\nIl 16 dicembre 1999, in occasione del centenario della fondazione del club, \u00e8 nato Milan Channel, un canale televisivo tematico a pagamento che trasmette ininterrottamente notizie ed eventi incentrati sul \"mondo Milan\". Il 1\u00ba luglio 2016 il canale assume la nuova denominazione di Milan TV rinnovando grafiche e logo. Tematiche analoghe vengono diffuse anche attraverso \"MilanTime\", la Web TV ufficiale della squadra rossonera, che trasmette in streaming tramite il sito ufficiale del club. Pi\u00f9 in generale, la distribuzione di contenuti avviene attraverso una piattaforma integrata di un ambiente unico, comprendente social, web e mobile, avviata nel 2010 col progetto \"Milan Media Factory\". Tra le emittenti radio ci sono \"Radio Italia\", radio ufficiale del club, e la radio sportiva \"Radio MilanInter\", le cui trasmissioni sono dedicate a entrambe le compagini milanesi.\nIn campo editoriale \"Forza Milan!\" \u00e8 stata per oltre mezzo secolo la rivista ufficiale della squadra, fondata nel 1963 dal giornalista Gino Sansoni ed edita da Panini. Dedicata interamente alle vicende del club, sotto la direzione di Gigi Vesigna raggiunse la tiratura di 130.000 copie mensili.\nAllenatori e presidenti.\nAllenatori.\nSono 60 gli allenatori che dal 1899 hanno assunto la guida tecnica del club. Il primo allenatore, nonch\u00e9 capitano e fondatore del club, fu Herbert Kilpin, che rimase alla guida della squadra fino al 1906, mentre il primo allenatore professionista ingaggiato nel 1922, fu l'austriaco Ferdi Oppenheim, che fu anche il primo allenatore straniero della storia rossonera: rimase alla guida della societ\u00e0 per due stagioni.\nL'allenatore rossonero pi\u00f9 vincente e longevo \u00e8 stato Nereo Rocco, detto il \"Par\u00f2n\", in carica per 4 periodi diversi per un totale di 459 panchine in 13 stagioni (9 complete e altre 4 solo per alcune partite). Sotto la sua gestione il Milan vinse 10 titoli: 2 scudetti, 3 Coppe Italia, 2 Coppe dei Campioni (prima compagine italiana a diventare Campione d'Europa), 2 Coppe delle Coppe e una Coppa Intercontinentale.\nUn altro tecnico che ha segnato la storia rossonera \u00e8 stato Arrigo Sacchi. Nel biennio 1989-90 il \"Mago di Fusignano\" condusse il Milan alla conquista di 2 Coppe dei campioni, di 2 Coppe Intercontinentali e di 2 Supercoppe UEFA. A livello nazionale conquist\u00f2 inoltre lo scudetto 1987-1988 e la Supercoppa italiana 1988. Ma il Milan di Sacchi viene ricordato anche come la pi\u00f9 forte squadra di club di tutti i tempi.\nA Sacchi subentr\u00f2 nel 1991 Fabio Capello, ex calciatore rossonero, in precedenza tecnico delle giovanili ed anche della prima squadra nelle ultime cinque giornate della stagione 1986-1987. In 5 stagioni il Milan vinse 4 scudetti (3 dei quali consecutivi), 1 Champions League, 3 Supercoppe europee e una italiana, per 9 trofei complessivi. Quel Milan, soprannominato degli \"invincibili\", stabil\u00ec inoltre il record di 58 risultati utili consecutivi in Serie A.\nDa ricordare, infine, Carlo Ancelotti: allenatore dal 2001 al 2009, \u00e8 il secondo tecnico col maggior numero di partite sulla panchina del \"Diavolo\", 420, e l'unico rossonero ad aver vinto con il Milan 2 Champions League in campo e altrettante in panchina. Sotto la sua guida la squadra vinse 8 trofei, 1 scudetto, 1 Coppa Italia, 1 Supercoppa italiana, 2 Champions League, 2 Supercoppe UEFA e 1 Coppa del mondo per club.\nPresidenti.\nIn pi\u00f9 di 100 anni di storia societaria, alla guida del Milan si sono avvicendati 23 presidenti. Il primo presidente della societ\u00e0 rossonera fu Alfred Edwards, uno dei soci fondatori del club. Dal 21 luglio 2018 la carica \u00e8 ricoperta da Paolo Scaroni.\nIl massimo dirigente pi\u00f9 longevo nella storia del club \u00e8 stato Silvio Berlusconi, proprietario del Milan per 31 anni, dal 20 febbraio 1986 al 13 aprile 2017, e presidente per 20 anni. La carica \u00e8 rimasta formalmente vacante dal 21 dicembre 2004 al 15 giugno 2006 e dall'8 maggio 2008 al 29 marzo 2012, per le dimissioni di Berlusconi a seguito dell'approvazione di una legge disciplinante i conflitti d'interesse nel periodo in cui \u00e8 stato presidente del Consiglio dei ministri, e dal 29 marzo 2012 al 13 aprile 2017, quando ha ricoperto la carica di presidente onorario.\nBerlusconi \u00e8 anche il pi\u00f9 vincente per trofei: sotto la sua gestione il Milan si \u00e8 laureato 8 volte campione d'Italia, 5 volte campione d'Europa e ha conquistato 2 Coppe Intercontinentali e 1 Coppa del mondo per club; ha inoltre vinto 7 Supercoppe italiane, 5 europee nonch\u00e9 una Coppa Italia, per un totale di 29 trofei ufficiali in 31 anni (26 dei quali durante i 20 anni di presidenza).\nCalciatori.\nHall of Fame.\nDi seguito l'elenco dei 54 calciatori inseriti nella \"Hall of Fame\" sul sito ufficiale del Milan.\nCapitani.\nDi seguito l'elenco dei 44 capitani rossoneri con le stagioni in cui hanno portato la fascia:\nContributo alle Nazionali di calcio.\nAl 4 ottobre 2021 sono 110 i calciatori del Milan ad aver ricevuto la convocazione nella Nazionale maggiore italiana durante la loro militanza milanista, 100 dei quali hanno effettivamente collezionato almeno una presenza in campo. Solo la Juventus con 147 convocazioni e l'Inter con 116 hanno fornito un numero maggiore di giocatori candidati a indossare la maglia azzurra. Il maggior numero di presenze \u00e8 di Paolo Maldini (126), mentre il primato delle reti va a Roberto Baggio (27).\nI primi rossoneri a vestire la maglia della Nazionale italiana furono Aldo Cevenini e Pietro Lana, che scesero in campo nella partita di debutto degli azzurri del 15 maggio 1910 giocata all'Arena Civica di Milano contro la Francia. L'incontro termin\u00f2 6-2 per l'Italia e Lana fu l'autore della prima rete della storia della Nazionale italiana di calcio nonch\u00e9 della prima tripletta in azzurro.\nSono otto i giocatori italiani laureatisi campioni del mondo di calcio durante il periodo di militanza nel Milan: \nSono invece sei i calciatori italiani militanti nel Milan vittoriosi nel campionato europeo di calcio: nel 1968 Angelo Anquilletti, Giovanni Lodetti, Pierino Prati, Gianni Rivera e Roberto Rosato; nel 2021 Gianluigi Donnarumma.\nAltri due calciatori rossoneri non italiani hanno conquistato la coppa del mondo con le rispettive nazionali: il francese Marcel Desailly () e il brasiliano Roque J\u00fanior (). Gli olandesi Marco van Basten e Ruud Gullit si sono imposti nel campionato europeo di calcio di mentre i francesi Theo Hern\u00e1ndez e Mike Maignan hanno vinto la UEFA Nations League nel 2021.\nHanno invece vinto la FIFA Confederations Cup i brasiliani Leonardo nel 1997, Dida e Kak\u00e1 nel 2005, ancora Kak\u00e0 e Pato nel 2009, la Copa Am\u00e9rica il brasiliano Paquet\u00e0 nel 2019, la Coppa d'Africa il senegalese Ballo-Tour\u00e9 nel 2022 ed infine ha vinto un Oro Olimpico l'argentino Fabricio Coloccini nel 2004.\nPalmar\u00e8s.\nCompetizioni nazionali.\n30 trofei\nCompetizioni internazionali.\n18 trofei (record italiano)\nStatistiche e record.\nStatistiche di squadra.\nGli 88 campionati di Serie A disputati ne fanno la quarta squadra per numero di partecipazioni, preceduta dall', presente in tutti i 90 campionati, dalla e dalla , presenti in 89 campionati su 90. I rossoneri hanno vinto il campionato per 18 volte, in 16 casi si sono classificati secondi e in 17 terzi; nelle 113 edizioni della massima serie del campionato italiano disputate dalla fondazione del club, la societ\u00e0 \u00e8 arrivata dunque sul podio nel 45,1% dei casi.\nNel corso delle partite ufficiali disputate, la miglior vittoria in casa del Milan \u00e8 il 13-0 contro l' (Prima Categoria 1914-1915), mentre in trasferta \u00e8 il 10-0 contro l' (Prima Categoria 1919-1920). La peggiore sconfitta interna, invece, \u00e8 lo 0-8 subito contro il (Prima Divisione 1922-1923), mentre fuori casa per tre volte il Milan ha perso con sei reti di scarto: un 2-8 contro la Juventus (Divisione Nazionale 1926-1927) e due 0-6, uno sempre contro la Juventus nella Prima Divisione 1925-1926 e l'altro contro l' nella Supercoppa UEFA 1973.\nA livello nazionale i rossoneri detengono vari record: la pi\u00f9 lunga serie di gare senza sconfitte nel campionato di Serie A (58 partite, dal 26 maggio 1991, Parma-Milan 0-0 al 14 marzo 1993, Milan-Lazio 2-2), compreso l'intero campionato 1991-1992 concluso senza subire nessuna sconfitta, con 22 vittorie e 12 pareggi, segnando 74 reti e subendone solamente 21; la pi\u00f9 lunga serie di gare esterne senza sconfitte in Serie A (38 partite); la pi\u00f9 larga vittoria in trasferta in Serie A (Genoa-Milan 0-8 nel 1954-1955, a pari merito con Venezia-Padova 0-8 del campionato 1949-1950). Nella stagione 2020-2021 ha stabilito il record di partite vinte in trasferta (16) in un singolo campionato.\nA livello di coppe nazionali il Milan ha disputato 12 finali e 2 gironi finali (uno dei quali conclusosi con uno spareggio) di Coppa Italia (con 5 vittorie) e 11 finali di Supercoppa italiana (7 vittorie) per un totale di 23 finali e 2 gironi finali, collocandosi al secondo posto alla pari con la Roma, dietro la Juventus prima con 36 finali complessive; in ambito internazionale, il Milan si colloca al terzo posto nella classifica dei club plurivincitori: nelle 29 finali disputate i rossoneri hanno conquistato 18 trofei (7 Coppe dei Campioni/Champions League, 2 Coppe delle Coppe, 5 Supercoppe europee, 3 Coppe Intercontinentali, 1 Coppa del mondo per club FIFA), a pari merito con il e l' e alle spalle di e (27 e 23 trofei).\nIn Europa l'avversario affrontato in pi\u00f9 occasioni \u00e8 il Barcellona (19 incontri con 5 vittorie, 6 pareggi e 8 sconfitte) seguito dal (16 incontri) e dall' (14 incontri). I rossoneri hanno vinto una sola volta al Camp Nou, mentre il Barcellona tre volte a San Siro; i madrileni non si sono mai imposti a San Siro, mentre i rossoneri hanno vinto una volta al Bernab\u00e9u.\nUn sondaggio del 2007 a cura della rivista sportiva \"World Soccer\" ha inoltre incoronato il Milan degli olandesi, guidato da Arrigo Sacchi, la pi\u00f9 forte squadra di club di tutti i tempi e la quarta nella speciale classifica, dov'\u00e8 preceduta solo da tre nazionali di calcio (Brasile 1970, Olanda 1974 e Ungheria 1953).\nStatistiche individuali.\nA livello individuale, il giocatore con il maggior numero di presenze in rossonero \u00e8 Paolo Maldini, con 902 partite disputate in 25 stagioni dal 1984 al 2009. Seguono Franco Baresi (719 presenze, 20 stagioni), Alessandro Costacurta (663 presenze, 21 stagioni), Gianni Rivera (658 presenze, 19 stagioni) e Mauro Tassotti (583 presenze, 17 stagioni). Il capocannoniere di tutti i tempi \u00e8 invece lo svedese Gunnar Nordahl con 221 gol segnati in 8 stagioni. Alle sue spalle Andrij \u0160ev\u010denko (175 gol in 8 stagioni), Gianni Rivera (164 in 19 stagioni), Jos\u00e9 Altafini (161 in 7 stagioni) e Aldo Boffi (136 in 9 stagioni).\nIl Milan \u00e8 l'unica squadra ad aver piazzato per due volte tre suoi giocatori ai primi tre posti nella classifica del Pallone d'oro: nel 1988, quando furono premiati nell'ordine Marco van Basten, Ruud Gullit e Frank Rijkaard, e nel 1989, che vide trionfare van Basten, Baresi e Rijkaard. Detiene inoltre il primato per il numero di calciatori vincitori della classifica marcatori della Serie A a girone unico (17 volte). Venticinque personalit\u00e0 affiliate al Milan sono membri della Hall of Fame del calcio italiano: Roberto Baggio, Paolo Maldini, Franco Baresi, Andrea Pirlo (categoria \"Giocatore italiano\"), Massimiliano Allegri, Giovanni Trapattoni, Arrigo Sacchi, Fabio Capello, e Carlo Ancelotti (categoria \"Allenatore italiano\"), Gianni Rivera e Paolo Rossi (categoria \"Veterano italiano\"), Silvio Berlusconi e Adriano Galliani (categoria \"Dirigente italiano\"), Marco van Basten, Ronaldo e Ruud Gullit (categoria \"Giocatore straniero\"), Luigi Radice, Giuseppe Viani, Giovanni Mauro, Giuseppe Meazza, Vittorio Pozzo, Ferruccio Valcareggi, Nereo Rocco, Nils Liedholm e Cesare Maldini (categoria \"Riconoscimenti alla memoria\").\nTifoseria.\nSecondo un sondaggio d'opinione della societ\u00e0 Demos &amp; Pi, effettuato nel settembre 2016, il Milan risulta al secondo posto per numero di sostenitori in Italia, dopo la Juventus e alla pari dell'Inter, col 14% di preferenze del campione esaminato, mentre a livello europeo risultava, in base a uno studio pubblicato nel 2010 dalla societ\u00e0 tedesca \"Sport+Markt\", la settima squadra per numero di tifosi, prima delle italiane con 18,4 milioni di sostenitori, ma lontana dai 57,8 milioni di sostenitori del Barcellona.\nStoria.\nIl tipico tifoso del Milan per lunghi decenni del XX secolo apparteneva alla classe popolare e operaia, per questo i tifosi rivali dell'Inter li chiamavano \"casciav\u00ect\" (appellativo ormai desueto, usato fino agli anni ottanta), che in milanese significa cacciaviti, proprio per indicare l'origine proletaria di larga parte dei tifosi rossoneri. A loro volta i tifosi milanisti chiamavano i cugini nerazzurri \"ba\u00f9scia\", termine milanese che significa \"gradasso\", essendo allora la tifoseria nerazzurra composta perlopi\u00f9 dalle classi medie e altolocate.\nNegli anni sessanta si stabilirono in vari settori della curva sud dello stadio San Siro i primi nuclei del tifo organizzato rossonero, fra cui la \"Fossa dei Leoni\", il gruppo ultras pi\u00f9 antico del calcio italiano, nato a Milano nel 1968 e scioltosi nel 2005 a seguito di aspri dissidi con altri gruppi ultr\u00e0 rossoneri, le \"Brigate Rossonere\", fondate nel 1975 e il \"Commandos Tigre\", poi confluiti tutti nel gruppo \"Curva Sud Milano\". Politicamente gli ultras del Milan, che nelle partite casalinghe occupano la Curva Sud, non hanno mai espresso una preferenza marcata, anche se tradizionalmente venivano associati alla sinistra, fino in tempi pi\u00f9 recenti quando, sotto la presidenza di Silvio Berlusconi, sono stati avvicinati alla destra.\nGemellaggi e rivalit\u00e0.\nI tifosi dei , , e sono gli unici gemellati con quelli del Milan; quest'ultimo \u00e8 nato durante la partita di Supercoppa UEFA 2007, disputata 3 giorni dopo la morte del giocatore sivigliano Antonio Puerta. Per ricordarlo i giocatori di entrambe le squadre hanno indossato una maglia che, sotto il proprio numero, riportava il suo nome e in tribuna vi erano numerosi striscioni dedicati al difensore, inoltre, durante l'intervallo, 2 ultras del Milan hanno portato sotto la curva del Siviglia uno striscione recante la scritta \"Onore a Puerta\", con i tifosi spagnoli che hanno ringraziato quelli rossoneri con il coro \"Milan, Milan\".\nPrecedentemente vi furono anche gemellaggi con , , venuto meno dopo la discesa della squadra lariana nelle categorie inferiori, , interrotto quando il Milan vinse la Serie A 1987-1988 proprio battendo in casa i partenopei, e (dovuto alle comuni simpatie politiche delle tifoserie), deterioratosi nel 1987 a seguito di incidenti con conseguente sconfitta a tavolino e squalifica del campo di San Siro seguiti, 2 anni dopo, dalla morte del tifoso romanista Antonio De Falchi.\nLa pi\u00f9 grande rivale del Milan \u00e8 l'altra compagine meneghina, l', il cui derby \u00e8 detto \"della Madonnina\" per la relativa statua posta in cima al Duomo; anche con la Juventus, nonostante alcuni accordi passati stipulati a livello di societ\u00e0, vi \u00e8 da sempre una rivalit\u00e0 molto accesa, essendo le squadre italiane pi\u00f9 titolate. Le due squadre hanno pure disputato una finale di Champions League, il 28 maggio 2003 all'Old Trafford, vinta ai rigori dai rossoneri per 3-2.\nQuella col \u00e8 una rivalit\u00e0 nata agli albori del campionato, nelle sfide per la conquista dei primi scudetti, ravvivatasi nella stagione 1981-82, quando i rossoblu conquistarono la salvezza a Napoli a pochi minuti dal termine del campionato proprio ai danni dei rossoneri e acuitasi infine nel 1995 per l'uccisione di Vincenzo Spagnolo, tifoso genoano, da parte di un tifoso milanista.\nVi sono anche rivalit\u00e0 minori con altri club, pi\u00f9 o meno accese a seconda dei periodi: il , contro cui il Milan perse due scudetti a vantaggio di Juventus e Napoli (la \"Fatal Verona\"), la , gemellata con l'Inter, che perse uno scudetto nel 1999 dopo la rimonta rossonera, l', rivale storica del Brescia, la , la e il .\nOrganico.\nRosa 2021-2022.\n\"Rosa e numerazione aggiornate al 29 gennaio 2022.\"\nStaff tecnico.\n\"Aggiornato al 30 gennaio 2021\"."}
{"id": "2544138", "revid": "339392", "url": "https://it.wikipedia.org/wiki?curid=2544138", "title": "I Love Shan Bao Mei", "text": ""}
{"id": "2544139", "revid": "339392", "url": "https://it.wikipedia.org/wiki?curid=2544139", "title": "Woody Sambo", "text": ""}
{"id": "2544150", "revid": "106908", "url": "https://it.wikipedia.org/wiki?curid=2544150", "title": "Henri Marchal", "text": "Biografia.\nDopo aver ottenuto il \"Baccalaur\u00e9at\" nel 1895, fu ammesso alla \u00c9cole des Beaux-Arts, sezione Architettura, dove frequent\u00f2 i corsi condotti da Gaston Redon.\nFu nominato ispettore degli edifici civili della Cambogia nel 1905. Nel 1910 ottenne l'attestato ufficiale di conoscenza della lingua khmer e fu nominato assistente curatore al museo dell'\u00c9cole fran\u00e7aise d'Extr\u00eame-Orient (EFEO) a Phnom Penh. Nel 1912 fu distaccato a Saigon come ispettore degli edifici civili della Cocincina.\nA seguito della morte di Jean Commaille (assassinato da banditi in una rapina, mentre trasportava le paghe degli operai), nel 1916 fu inviato ad Angkor dall'EFEO per occuparsi della gestione dell'ufficio chiamato \"Conservation d'Angkor\". Ivi riprese i lavori di ripulitura dell'Angkor Wat e gli scavi dei principali monumenti nella zona centrale di Angkor Thom: il tempio del Baphuon, il Bayon, Phimeanakas, Preah Pithu, il Palazzo Reale ecc..\nNel 1919 Henri Marchal fu nominato membro permanente dell'EFEO e \"Sovrintendente di Angkor\".\nNegli anni successivi intraprese lavori di scavo e ripulitura di altri monumenti fuori dalle mura di Angkor Thom: Ta Prohm (nel 1920), Preah Khan, Neak Pean, Phnom Bakheng (1922-29), Prasat Kravan (con l'aiuto di Henri Parmentier e Victor Goloubew) e Banteay Srei, tra gli altri.\nPrime applicazioni dell'anastilosi ad Angkor.\nNel 1930, conscio dei limiti dei metodi di conservazione usati fino a quel momento ad Angkor, decise di recarsi in missione a Giava per apprendere i principi dell'anastilosi dal servizio archeologico delle Indie Olandesi Occidentali. Al suo ritorno decise di applicare la tecnica dell'anastilosi sul tempio di Banteay Srei, appena scoperto. Il restauro, avvenuto dal 1931 al 1936, fu salutato unanimemente come un grande successo.\nAltri incarichi e riprese successive del ruolo di Sovrintendente di Angkor.\nNel 1933 lasci\u00f2 l'ufficio del \"Conservation d'Angkor\" per rimpiazzare Henri Parmentier come direttore del servizio archeologico dell'EFEO, ma riassunse la carica di Sovrintendente di Angkor dal 1935 al 1937 (a causa del tragico suicidio di Georges Trouv\u00e9) e di nuovo dal 1947 al 1953 (rimpiazzando Maurice Glaize, che aveva preferito rimanere in Francia ad occuparsi di La Rochelle dopo la notevole attivit\u00e0 svolta ad Angkor). A quei tempi aveva ormai superato i settantacinque anni, un esempio grandioso di longevit\u00e0 lavorativa, ed ebbe modo di dichiarare in un'intervista al The New York Times che \u00abil lavoro sta diventando troppo pesante per me\u00bb.\nNel frattempo aveva anche compiuto altre attivit\u00e0 e svolto diversi incarichi. Durante il viaggio di ritorno in Francia, nel 1938 si era fermato per diversi mesi in India e Ceylon, luoghi che descrisse vividamente in \"Souvenirs d'un Conservateur\", e prima di ritornare ad Angkor nel 1947 aveva guidato una missione archeologica nel sito di Arikamedu (chiamato \"Virampatnam\" dai francesi), vicino Pondicherry.\nDal 1948 al 1953 diresse i restauri degli edifici localizzati lungo la strada lastricata ovest di Angkor Wat, del Baphuon (1948), di Banteay Kdei, Preah Khan e Thommanon (1950). Dal 1954 al 1957 fu nominato consulente tecnico ai monumenti storici e direttore del Dipartimento dei Lavori Pubblici del regno del Laos, appena sorto a seguito dell'abbandono da parte dei francesi di ogni velleit\u00e0 di controllo dei possedimenti coloniali nel Sudest asiatico.\nRitiro a vita privata.\nIl suo amore per Angkor e la civilt\u00e0 Khmer sono testimoniati dal fatto che, dopo il suo ritiro a vita privata nel 1957, si stabil\u00ec nella cittadina di Siem Reap, poco distante, dove mor\u00ec nel 1970."}
{"id": "2544152", "revid": "2051852", "url": "https://it.wikipedia.org/wiki?curid=2544152", "title": "Jason Dunford", "text": "Ha due fratelli, uno dei quali, David, \u00e8 anch'egli nuotatore.\nBiografia.\n\u00c8 stato il primo atleta del suo Paese a partecipare alle competizioni di nuoto alle Olimpiadi. A Pechino 2008 ha partecipato ai 100\u00a0m farfalla, battendo nelle batterie il record olimpico con il tempo di 51\"14 e arrivando poi 5\u00ba in finale, e nei 100\u00a0m sl.\nAi Mondiali di nuoto 2009 di Roma, \u00e8 arrivato 6\u00ba sia nei 50\u00a0m che nei 100\u00a0m farfalla.\nHa vinto diverse medaglie d'oro ai campionati africani di nuoto. Si \u00e8 aggiudicato un oro, un argento e un bronzo alle Universiadi del 2009.\nSposato dal 2014 con la statunitense Lauren Finzer, vive dividendosi tra Nairobi e San Francisco. Si \u00e8 laureato in Biologia alla Stanford University."}
{"id": "2544154", "revid": "339392", "url": "https://it.wikipedia.org/wiki?curid=2544154", "title": "Variabili Cefeidi", "text": ""}
{"id": "2544155", "revid": "1921867", "url": "https://it.wikipedia.org/wiki?curid=2544155", "title": "Ragazzo tuttofare", "text": "Ragazzo tuttofare \u00e8 un film comico del 1960 scritto, diretto e interpretato da Jerry Lewis. Il film fu distribuito negli Stati Uniti il 20 luglio 1960 dalla Paramount Pictures e nel gennaio 1961 anche in Europa.\nTrama.\nLa pellicola inizia con un produttore cinematografico che spiega il film. Racconta che il film stesso non ha una vera trama, ma che semplicemente mostra Jerry Lewis nella parte di Stanlio, un fattorino di un hotel, alle prese con molteplici situazioni ridicole, che lo portano da una scena all'altra. Stanlio non dice una parola per tutto il tempo, tranne alla fine del film, quando, interpellato sul perch\u00e9 non parli mai, dice che nessuno gli ha mai chiesto niente.\nProduzione.\nIl film fu girato tra l'8 febbraio e il 5 marzo del 1960 ed \u00e8 la prima regia in assoluto di Jerry Lewis. Nel 1960, l'uscita di \"Il Cenerentolo\", venne rimandata al Natale successivo per problemi di post-produzione, ma la Paramount aveva bisogno di un nuovo film da far uscire per il periodo estivo, e chiese a Lewis di produrne uno. Cos\u00ec Lewis decise di girare il film. Le riprese ebbero luogo al Fontainebleau Hotel a Miami Beach, Florida. Lewis filmava durante il giorno e si esibiva al night dell'albergo la sera.\nPrima di iniziare le riprese, Lewis chiese consiglio ad un suo caro amico, il leggendario Stan Laurel, circa il copione. Laurel diede qualche consiglio a Lewis, ma non \u00e8 noto se effettivamente egli abbia poi messo in pratica nel film questi consigli.\nIl Video Assist.\nIl film \u00e8 celebre anche per la particolare tecnica di regia che Lewis ide\u00f2 durante le riprese, il cosiddetto \"Video assist\" che gli permetteva di rivedere, praticamente in tempo reale, le inquadrature appena filmate attraverso diversi monitor piazzati sul set. Questo modo di girare \u00e8 stato poi ripreso da praticamente tutti i registi a venire.\nCritica.\nIl film, omaggio alle comiche del cinema muto degli esordi, incass\u00f2 circa 10 milioni di dollari nei soli Stati Uniti e fu un notevole successo internazionale per Lewis (tranne in Italia dove pass\u00f2 invece quasi inosservato)."}
{"id": "2544159", "revid": "599013", "url": "https://it.wikipedia.org/wiki?curid=2544159", "title": "Kotetsu", "text": ""}
{"id": "2544161", "revid": "1305772", "url": "https://it.wikipedia.org/wiki?curid=2544161", "title": "David Dunlap Observatory", "text": "Il David Dunlap Observatory (abbreviato in DDO) \u00e8 un osservatorio astronomico gestito dall'Universit\u00e0 di Toronto, situato all'interno di un parco nel nord della citt\u00e0 di Richmond Hill, nell'Ontario, in Canada. L'osservatorio fu aperto il 31 maggio 1935 e ha ripreso le sue attivit\u00e0, dopo un periodo di chiusura, nel luglio 2009.\nLo strumento principale \u00e8 costituito da un telescopio riflettore da 1,88\u00a0m di apertura; l'osservatorio annovera altri due telescopi ottici in configurazione Cassegrain (rispettivamente da 0,6 e 0,5\u00a0m di apertura), e un piccolo radiotelescopio, ormai dismesso. Essendo situato a 238 m s.l.m., ed attualmente circondato da alcune lottizzazioni abitative, il DDO ha ridotto la sua attivit\u00e0 osservativa; tuttavia \u00e8 ancor oggi utilizzato per rilevazioni spettroscopiche.\nL'osservatorio \u00e8 stato sede di alcune importanti scoperte, come quella che la sorgente di raggi X Cygnus X-1 ospitasse un buco nero, o quella che riguardava l'appartenenza della Stella Polare alla classe di variabili nota come Cefeidi; inoltre fu da questo osservatorio che per la prima volta furono escogitati dei sistemi per misurare la distanza degli ammassi globulari."}
{"id": "2544162", "revid": "173617", "url": "https://it.wikipedia.org/wiki?curid=2544162", "title": "Teddy Yarosz", "text": "L'International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nDivenne professionista nel 1929.\nLa carriera.\nCampione del mondo dei pesi medi dall'11 settembre 1934, quando sconfisse Vince Dundee, al 19 settembre 1935, quando venne battuto da Babe Risko.\nDurante la sua carriera incontr\u00f2 anche Billy Conn e Lou Brouillard."}
{"id": "2544164", "revid": "767487", "url": "https://it.wikipedia.org/wiki?curid=2544164", "title": "ABN AMRO World Tennis Tournament 1996", "text": "L'ABN AMRO World Tennis Tournament 1996 \u00e8 stato un torneo di tennis giocato sul sintetico indoor. \u00c8 stata la 24\u00aa edizione del ABN AMRO World Tennis Tournament, \nche fa parte della categoria ATP World Series nell'ambito dell'ATP Tour 1996. Si \u00e8 giocato all'Ahoy Rotterdam indoor sporting arena di Rotterdam in Olanda Meridionale, dal 4 al 10 marzo 1996.\nCampioni.\nSingolare.\n Goran Ivani\u0161evi\u0107 ha battuto in finale Evgenij Kafel'nikov, 6\u20134, 3\u20136, 6\u20133\nDoppio.\n David Adams / Marius Barnard hanno battuto in finale Hendrik Jan Davids / Cyril Suk, 6\u20133, 5\u20137, 7\u20136"}
{"id": "2544171", "revid": "131145", "url": "https://it.wikipedia.org/wiki?curid=2544171", "title": "Athletic Union of Australasia", "text": ""}
{"id": "2544174", "revid": "298171", "url": "https://it.wikipedia.org/wiki?curid=2544174", "title": "Mont St. Michel", "text": ""}
{"id": "2544178", "revid": "599013", "url": "https://it.wikipedia.org/wiki?curid=2544178", "title": "Kid Williams", "text": "L'International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1909.\nLa carriera.\nCampione del mondo dei pesi gallo dal 1914, battendo Johnny Coulon, al 1917, quando venne sconfitto dal grande pugile italoamericano Pete Herman.\nDurante la sua carriera incontr\u00f2 numerosi altri campioni, quali l'italoamericano Joe Dundee, Pancho Villa, Johnny Kilbane, Frankie Genaro."}
{"id": "2544180", "revid": "999533", "url": "https://it.wikipedia.org/wiki?curid=2544180", "title": "Edoardo Mortara", "text": "Carriera.\nLe formule minori.\nMortara cominci\u00f2 la sua carriera nel 2006 in Formula Renault italiana, dove risult\u00f2 il miglior esordiente dell'anno, concludendo quarto in campionato, e contemporaneamente gareggi\u00f2 in Eurocup Formula Renault.\nNei due anni seguenti, invece, corse in F3 Euro Series. Nel primo anno di permanenza ottenne il riconoscimento, ancora una volta, di miglior esordiente, con due vittorie all'attivo, mentre nel secondo anno riusc\u00ec a dominare la classifica per la prima parte dell'anno, cedendo nel finale di campionato e concludendo secondo.\nA fine 2008 Mortara esord\u00ec in GP2 Asia con la scuderia Arden International, cogliendo un terzo posto all'esordio. Sempre con la Arden il pilota ha preso parte alla GP2 nella stagione 2009, in cui ha colto una vittoria.\nNel finale di stagione 2009, fa un passo indietro e corre il F3 Grand Prix di Macao, una sorta di mondiale per la terza categoria dell'automobilismo sportivo. Dopo il quarto tempo nelle prove ufficiali, guadagna una posizione nella corsa di qualifica, partendo terzo nella finale. Gi\u00e0 alla prima tornata alla famosa curva Lisboa Mortara transita primo e mantiene la posizione fino alla fine della gara vincendo il 56th Macau Grand Prix dopo il secondo posto dell'anno prima. Diventa cos\u00ec il terzo italiano dopo Riccardo Patrese ed Enrico Bertaggia a vincere la prestigiosa manifestazione.\nNel 2010, ripete l'impresa, diventando l'unico pilota nella storia del GP di Macao (in cui vinsero anche campioni come Ayrton Senna e Michael Schumacher) ad aggiudicarsi in due occasioni quello che \u00e8 di fatto il titolo iridato di categoria.\nNel 2011 e nel 2012 partecipa alla Macao GT Cup, gara riservate alle vetture Gt che si corre nel circuito di Macao, alla guida di una Audi R8 LMS. Dopo aver dominato le qualifiche, vince la gara partendo dalla pole position e imponendosi per il terzo e il quarto anno di fila sullo stretto tracciato di Macao.\nDTM.\nPer il 2011, Mortara viene ingaggiato dalla Audi per la propria squadra nel DTM. In questa stagione ottiene due terzi posti, nella gara di Brands Hatch e Oschersleben. Inoltre vince la gara d'esibizione del sabato nel week end evento all'Olympiastadion di Monaco. Gli venne quindi rinnovato il contratto anche per la stagione seguente e, all'appuntamento austriaco sul circuito del Red Bull Ring, ottiene la sua prima vittoria valida per il campionato.\nNella stagione 2012 Edoardo Mortara vince due gare e conquista un pole position, risultando a fine stagione il miglior pilota Audi nella classifica di campionato con il suo quinto posto assoluto. Nella stagione 2016 arriva secondo nella classifica piloti con cinque vittorie e due pole position.\nFormula E.\n2017-18.\nIl 20 ottobre 2017 viene ufficializzato il suo ingaggio da parte della Venturi Grand Prix per la stagione 2017-2018 di Formula E. Nella seconda gara a Hong Kong riesce a ottenere un podio dopo essere rimasto in testa fino a due giri dalla fine. Nella terza gara parte ultimo e rimonta fino al 9\u00ba posto, ma poi \u00e8 costretto al ritiro da un contatto col compagno di squadra nel corso del penultimo giro. Nell'arco della stagione ottiene soltanto altri due piazzamenti a punti e salta tre gare per impegni concomitanti con il DTM. Conclude la stagione al tredicesimo posto.\n2018-2019.\nPer la stagione successiva viene confermato dal team insieme all'ex pilota di Formula 1, Felipe Massa. Dopo un inizio un po' travagliato, a causa della scarsa competitivit\u00e0 della sua vettura, riesce ad ottenere un quarto e un terzo posto rispettivamente a Santiago e a Citt\u00e0 del Messico. Vince il successivo E-Prix di Hong Kong grazie alla penalit\u00e0 inflitta a Sam Bird di 5 secondi, autore di un contatto con Lotterer. Nelle gare successive non riesce a conquistare altri punti, chiudendo il campionato al quattordicesimo posto.\n2019-2020.\nViene confermato insieme a Massa per il suo terzo anno nella competizione. La vettura non \u00e8 ancora competitiva per raggiungere ottimi risultati, sfiora il podio nel seconda gara del E-Prix di Dir\u02bfiyya e nel E-Prix di Marrakech, conclude il campionato con solo 41 punti e la quattordicesima posizione.\n2020-2021.\nNella stagione 2020-2021 giuda ancora per il team Venturi; Massa nel frattempo si \u00e8 ritirato e viene sostituito dal rookie Norman Nato. La stagione inizia con un secondo posto nella gara inaugurale a Dir\u02bfiyya. Nelle due gare in Messico conquista un podio e la sua seconda vittoria in categoria, grazie a questi risultati sale in testa alla classifica piloti. Dopo una serie di risultati deludenti,torna a podio con un secondo posto nell'E-Prix di Berlino 2021, concludendo secondo in classifica finale a sette punti dal campione Nyck De Vries.\n2021-2022.\nPer la stagione successiva Mortara viene confermato dal team Venturi. Cambia ancora il suo compagno: al posto di Nato arriva Lucas Di Grassi, campione nella categoria elettrica nel 2017. Nel secondo E-Prix di Dir\u02bfiyya si qualifica secondo dopo aver perso la finale contro Nyck de Vries. In gara riesce a sorpassare il pilota olandese grazie ad un'ottima gestione dell'Attack Mode e a tenere la testa per tutta la seconda met\u00e0 della gara, Mortara cosi vince il suo terzo E-Prix in carriera.\nRisultati.\nDTM.\n\u2020 Il pilota non \u00e8 arrivato, ma \u00e8 stato classificato poich\u00e9 ha completato pi\u00f9 del 90% della distanza di gara."}
{"id": "2544181", "revid": "1442080", "url": "https://it.wikipedia.org/wiki?curid=2544181", "title": "ABN AMRO World Tennis Tournament 1996 - Singolare", "text": "Il singolare dell'ABN AMRO World Tennis Tournament 1996 \u00e8 stato un torneo di tennis facente parte dell'ATP Tour.\nRichard Krajicek era il detentore del titolo, ma ha perso nel 2\u00ba turno contro C\u00e9dric Pioline.\nGoran Ivani\u0161evi\u0107 ha battuto in finale 6\u20134, 3\u20136, 6\u20133, Evgenij Kafel'nikov."}
{"id": "2544182", "revid": "6923", "url": "https://it.wikipedia.org/wiki?curid=2544182", "title": "Green Hill", "text": "Green Hill \u00e8 un'azienda tedesca, con sede ad Amburgo, che produce materiale sportivo. Produce i propri prodotti a Sialkot in Pakistan nord-orientale, zona industriale famosa per la lavorazione del pellame e del cotone.\nL'azienda dopo aver iniziato con la produzione di racchette da tennis ad inizio del Novecento si \u00e8 successivamente cimentata nella produzione di materiale pugilistico, raggiungendo nel 1997 l'approvazione dall'AIBA dei propri guanti e dei propri caschi da boxe. Nel 2004 \u00e8 stata sponsor olimpico ai Giochi di Atene per il pugilato. \nDal 2010 \u00e8 diventata Fornitore Master della International Judo Federation diventando presto una delle aziende leader nel mercato del Judo.\nNei Giochi Olimpici di Londra 2012 e Rio 2016, Green Hill \u00e8 stata fornitore ufficiale per il Judo. Dal 2016 \u00e8 nuovamente un marchio omologato AIBA per i guantoni ed i caschi da pugilato."}
{"id": "2544183", "revid": "765341", "url": "https://it.wikipedia.org/wiki?curid=2544183", "title": "Episodi de Le regole dell'amore (terza stagione)", "text": "- \"Trasmessa in USA: CBS - 2 marzo 2009 / 18 maggio 2009\"\n- \"Trasmessa in Italia (Pay TV): Comedy Central - 11 gennaio 2010 / ???\"\n- \"Trasmessa in Italia (Free TV): Canale 5 - 23 agosto 2012 / 29 agosto 2012\""}
{"id": "2544188", "revid": "26279621", "url": "https://it.wikipedia.org/wiki?curid=2544188", "title": "Distretto di Ap\u0161eronsk", "text": ""}
{"id": "2544193", "revid": "1305772", "url": "https://it.wikipedia.org/wiki?curid=2544193", "title": "Ap\u0161eronskij rajon", "text": "L'Ap\u0161eronskij rajon () \u00e8 un rajon del Kraj di Krasnodar, in Russia; il capoluogo \u00e8 Ap\u0161eronsk."}
{"id": "2544203", "revid": "83531", "url": "https://it.wikipedia.org/wiki?curid=2544203", "title": "Classica di Amburgo 2008", "text": "La Classica di Amburgo 2008 (ufficialmente \"Vattenfall Cyclassics\" per motivi di sponsorizzazione) tredicesima edizione della corsa, si svolse il 7 settembre 2008 su un percorso totale di 213,7\u00a0km. Fu vinta dall'australiano Robbie McEwen che termin\u00f2 la gara in 4h37'46\", imponendosi in una volata di gruppo. A completare il podio tutto australiano vi sono Mark Renshaw e Allan Davis.\nPercorso.\nLa Vattenfall Cyclassics si corse su un circuito di 213,7\u00a0km attraverso la citt\u00e0 di Amburgo e la campagna circostante. Il percorso era prevalentemente pianeggiante e adatto ai velocisti.\nSquadre e corridori partecipanti.\nAl via si presentarono le diciotto squadre del circuito ProTour. Invitate fra le squadre continentali furono l'olandese Skil-Shimano e l'austriaca Team Volksbank."}
{"id": "2544206", "revid": "173617", "url": "https://it.wikipedia.org/wiki?curid=2544206", "title": "Charles &quot;Bud&quot; Taylor", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nDivenne professionista nel 1920.\nLa carriera.\nCampione del mondo dei pesi gallo nel 1927.\nFu antagonista di Tony Canzoneri, Battling Battalino, Pancho Villa."}
{"id": "2544209", "revid": "26279898", "url": "https://it.wikipedia.org/wiki?curid=2544209", "title": "Pianura siberiana occidentale", "text": ""}
{"id": "2544210", "revid": "1793900", "url": "https://it.wikipedia.org/wiki?curid=2544210", "title": "Stretto di Canso", "text": "Lo stretto di Canso (, ) separa la penisola della Nuova Scozia dall'isola del Capo Bretone e mette in comunicazione la \"baia di San George\" dello stretto di Northumberland con l'Oceano Atlantico.\nLo stretto ha una lunghezza di circa 27\u00a0km, una ampiezza media di 3\u00a0km e una profondit\u00e0 di circa 60 metri.\nVie di comunicazione.\nDal 1955 un ponte stradale e ferroviario di 1385 metri permette la comunicazione tra le due sponde dello stretto. Un canale di 24 metri di ampiezza e 570 metri di lunghezza permette la navigazione tra la baia di San George e l'Oceano Atlantico."}
{"id": "2544212", "revid": "1305772", "url": "https://it.wikipedia.org/wiki?curid=2544212", "title": "Marzia Fontana", "text": "Biografia.\nNata in Toscana durante l'infanzia trasloca praticamente ogni anno per seguire il padre Pietro Fontana nella attivit\u00e0 lavorativa girando e vivendo in quasi tutta Italia. A 19 anni comincia a lavorare in pubblicit\u00e0 a Milano per poi trasferirsi a Roma, parallelamente studia all'universit\u00e0 conseguendo la laurea Magistrale in Economia e Commercio con Master in Legislazione Ambientale.\nComincia la sua carriera d'attrice girando degli spot pubblicitari, fino ad ottenere il ruolo di \"Paola Ruggeri\", la protagonista della prima soap opera di Rai Uno, \"Ricominciare\". Seguono altri ruoli in \"Don Matteo\", \"Carabinieri\", al cinema in \"L'amore ritrovato\" di Carlo Mazzacurati, \"Io &amp; Marilyn\" di Leonardo Pieraccioni. Ha lavorato anche come presentatrice per l'emittente RTV 38 e HSE24.\nOggi vive tra Roma e la Toscana dove dirige la Talent Center, scuola per giovani leve dello spettacolo. Nel 2011 viene eletta consigliere comunale ad Arezzo nelle liste del Partito Democratico ed \u00e8 stata Responsabile Provinciale PD per la Tutela e Benessere Animale.\nSempre nel 2011 riceve il titolo di \"Cavaliere dello Sport\" dall'Ordine dei Cavalieri dello Sport per il suo impegno nel settore culturale e sociale."}
{"id": "2544215", "revid": "228587", "url": "https://it.wikipedia.org/wiki?curid=2544215", "title": "Leonardo Grassi", "text": "Biografia.\nInizi\u00f2 gli studi ginnasiali presso il seminario di Acireale fino alla terza ginnasiale, proseguendoli poi a Catania, presso il liceo \"Nicola Spedalieri\".\nAssiduo frequentatore della sala lettura dell'Universit\u00e0 di Catania, conobbe il poeta Mario Rapisardi, allora nella piena maturit\u00e0 del suo ingegno, cui lo leg\u00f2 una profonda stima ed affinit\u00e0 intellettuale.\nSeguendo le orme paterne, consegu\u00ec la prima laurea in medicina e chirurgia all'Universit\u00e0 di Napoli (1898), con una tesi in psicologia sperimentale dal titolo \"Intorno alla memoria delle immagini acustiche e visive delle parole in rapporto specialmente al tempo di \"fissazione\"\", suggeritagli da Leonardo Bianchi e pubblicata poi sulla \"Rivista Sperimentale di Freniatria\".\nSi trasfer\u00ec, dunque, a Messina dove divenne assistente di Giovanni Weiss, docente di patologia generale in quella Universit\u00e0.\nTuttavia cominci\u00f2 a provare le prime grosse delusioni per l'inconciliabile contrasto fra le esigenze pratiche della professione, che rischiavano di piegarlo a umilianti compromessi, e le alte aspirazioni della sua anima.\nMut\u00f2 bruscamente indirizzo, iscrivendosi alla facolt\u00e0 di scienze naturali, conseguendo cos\u00ec la seconda laurea con Pio Mingazzini sostenendo una tesi intorno ai pesci di Ganzirri e Faro, che poi fu pubblicata su una rivista veneziana.\nMingazzini, chiamato alla cattedra di Bologna, era felice di averlo come assistente, ma di l\u00ec a poco mor\u00ec improvvisamente.\nIl suo spirito inquieto cerc\u00f2 altre vie ed altri sbocchi, e cos\u00ec intraprese a frequentare le lezioni che si tenevano nella facolt\u00e0 di lettere e filosofia dell'Universit\u00e0 di Catania, profondamente influenzato dalle precedenti frequentazioni messinesi dove campeggiavano figure come Giovanni Pascoli, col quale strinse amicizia, Giovanni Cesca, Michele Barbi, Augusto Mancini, Roberto Ardig\u00f2, del suo discepolo Giovanni Dandolo ed infine dello storico Gaetano Salvemini.\nNel 1904 conseguiva la sua terza ed ultima laurea in filosofia presso l'ateneo catanese, con una tesi pubblicata dall'editore Muglia di Messina, dal titolo \"L'unit\u00e0 dei fatti psichici fondamentali\".\nQuindi vinse la cattedra di filosofia nei licei e fu assegnato a Caltagirone dove conobbe e spos\u00f2 il 25 aprile del 1909 la giovane Giacomina Gerbino appena laureata in lettere classiche alla quale lo leg\u00f2 un profondo amore ed un'intensa affinit\u00e0 d'intelletti.\nFu capitano medico e nell'ultima parte della prima guerra mondiale ebbe la direzione di un ospedale militare di riserva in cui rimase fino alla primavera del 1919.\nRitornato all'insegnamento, venne trasferito a Catania dove fu professore di filosofia presso il liceo \"N. Spedalieri\" .\nNel 1920 consegu\u00ec la libera docenza presso l'Universit\u00e0 di Catania dove insegn\u00f2 filosofia morale.\nInizi\u00f2, dunque, un'intensa attivit\u00e0 scientifica che vide tra i suoi maggiori corrispondenti Giovanni Gentile e Luigi Sturzo - con i quali intrattenne un copioso carteggio - oltre al letterato Villaroel, Arturo Farinelli, Bernardino Varisco, Giuseppe Fausto Majelli, Pantaleo Carabellese e Luigi Fass\u00f2.\nDal 1945 al 1946 fu ideatore e direttore responsabile della rivista \"Prisma\" a cui collabor\u00f2, tra gli altri, anche Manlio Sgalambro.\nSi spense a Catania il 27 gennaio 1961 a 87 anni, nel suo palazzo in Via Firenze.\nOpere e collaborazioni.\nTra le opere pi\u00f9 significative: \nPremi e riconoscimenti.\nNel 1966 gli sono state intitolate due scuole medie, una a Mascali in provincia di Catania e l'altra a Catania, tutt'oggi attive ed operanti\nDal 2007 \u00e8 stato creato il premio \"Leonardo Grassi\" per la legalit\u00e0 le cui edizioni annuali o biennali si svolgono presso l'istituto comprensivo \"Leonardo Grassi\" di Mascali."}
{"id": "2544225", "revid": "385071", "url": "https://it.wikipedia.org/wiki?curid=2544225", "title": "Cantone di Giura", "text": ""}
{"id": "2544226", "revid": "838137", "url": "https://it.wikipedia.org/wiki?curid=2544226", "title": "ABN AMRO World Tennis Tournament 1996 - Doppio", "text": "Il doppio dell'ABN AMRO World Tennis Tournament 1996 \u00e8 stato un torneo di tennis facente parte dell'ATP Tour.\nMartin Damm e Anders J\u00e4rryd erano i detentori del titolo, ma hanno perso nei quarti contro Peter Nyborg e Libor Pimek.\nDavid Adams e Marius Barnard hanno battuto in finale 6\u20133, 5\u20137, 7\u20136, Hendrik Jan Davids e Cyril Suk."}
{"id": "2544228", "revid": "2091899", "url": "https://it.wikipedia.org/wiki?curid=2544228", "title": "Physical Address Extension", "text": "Nell'informatica, Physical Address Extension (PAE, Estensione dell'indirizzo fisico) \u00e8 una caratteristica di alcuni processori x86 e x86-64 che permette di usare pi\u00f9 di 4 gigabyte di memoria fisica nei sistemi a 32 bit - in concomitanza con il supporto appropriato da parte del sistema operativo. Il PAE \u00e8 supportato dagli Intel Pentium Pro (e successivi) compresi tutti gli ultimi processori Pentium (ad eccezione delle versioni con bus a 400\u00a0MHz del Pentium M) - e allo stesso modo dall'AMD Athlon (e successivi).\nCaratteristiche.\nL'architettura hardware dei processori x86 con PAE \u00e8 fornita di linee aggiuntive nel bus degli indirizzi per la selezione della memoria aggiuntiva, in modo che la dimensione dell'indirizzo fisico sia aumentata da 32 a 36 bit. Questo, teoricamente, incrementa la dimensione della memoria fisica da 4 GB a 64 GB. La dimensione di 32 bit degli indirizzi virtuali non cambia, in modo che le normali applicazioni continuino ad usare istruzioni con indirizzi a 32 bit e (nel modello a memoria flat) sono limitate a 4 gigabyte di spazio di indirizzamento virtuale. Il sistema operativo usa le tabelle di paging per mappare questo spazio di indirizzamento a 4 GB dentro la memoria virtuale a 8 GB. Il mapping \u00e8 tipicamente applicato in modo diverso per ogni processo. \nIn questo modo, la memoria in aggiunta \u00e8 utile nonostante nessuna normale applicazione possa accedere a tutti gli 8 GB. Per esempio, in Windows a 32 bit, il massimo spazio di indirizzamento di 4GB (VAS) viene diviso in due sezioni di 2GB: 2GB sono allocate dal kernel e altre 2 GB sono per l'utente (applicazione). Indipendentemente da quanta RAM fisica \u00e8 presente un sistema Windows a 32 bit, ha il VAS (Virtual Address Space) limitato a 4GB. Tuttavia, questo non \u00e8 vero per Windows a 64 bit che teoricamente ha fino a 16TB di VAS. Le implicazioni di avere un VAS diviso, come nelle versioni 32-bit, x86 di Windows, l'applicazione non \u00e8 in grado di allocare pi\u00f9 di 2 GB di memoria. L'importanza chiave di tale meccanismo \u00e8 di prevenzione o minimizzazione che le applicazioni causino un crash del sistema usando tutta la memoria disponibile.\nPer software che richiedono di accedere a pi\u00f9 di 4 GB di memoria RAM, alcuni meccanismi speciali sono forniti dal sistema operativo in aggiunta al supporto di PAE. Su Microsoft Windows questo meccanismo \u00e8 chiamato Address Windowing Extensions (Estensione della finestra di indirizzi), mentre su sistemi Unix-like una serie di tecniche sono usate, come la chiamata a mmap() per mappare una regione di un file dentro o fuori dallo spazio di indirizzamento.\nStruttura della tabella di paginazione.\nIn un sistema a 32-bit in modalit\u00e0 protetta, i processori x86 usano uno schema di traslazione a due livelli, dove il registro di controllo codice_1 punta ad una singola \"page directory\" lunga 4 KB, che \u00e8 divisa in 1024 voci \u00d7 4 byte che puntano ad una tabella di paginazione di 4 KB, che consiste (in modo simile) di 1024 voci \u00d7 4 byte che puntano a page lunghe 4 KB.\nAbilitando il PAE (impostando il bit 5, \"PAE\", del registro di sistema codice_2) questo schema cambia in modo considerevole. In modo predefinito, la dimensione di ogni pagina rimane a 4 KB. Ogni voce nella tabella di paginazione e nella directory di paging \u00e8 estesa a 64 bit (8 byte) invece che 32 bit per poterci inserire indirizzi pi\u00f9 lunghi; tuttavia, la dimensione della tabella \"non cambia\", in modo che sia la tabella e la directory ora hanno solo 512 voci. Siccome questo permette solo un quarto delle voci dello schema originale, un livello extra nella gerarchia \u00e8 stato aggiunto, cos\u00ec che CR3 ora punta verso il \"Page Directory Pointer Table\", una piccola tabella che contiene puntatori a 4 page directory.\nLe voci nella page directory hanno un flag aggiuntivo, nel bit 7, chiamato codice_3 (\"Page Size\"). Se questo bit \u00e8 1, la voce page directory non punta ad una tabella di paginazione, ma ad una singola page da 2 MB. Il NX bit \u00e8 un altro flag nella page directory, nel bit 63, segnare le pagine che sono \"No eXecute\" (non eseguibili). Visto che i 12 bit meno significativi di una voce nella tabella di paginazione a 64-bit sono flag simili o disponibili per dati specifici dell'OS, un massimo di 51 bit possono essere potenzialmente usati in futuro per indirizzare 251 byte (2 petabyte), di memoria fisica.\nSui processori x86-64, PAE \u00e8 obbligatorio nella modalit\u00e0 nativa \"long mode\"; attualmente 48-bit sono usati dei 52 bit possibili sull'AMD Phenom, CPU pi\u00f9 vecchie potrebbero usare meno bit.\nLe CPU che supportano il PAE possono essere identificate mediante il flag del CPUID \"PAE\".\nSupporto dei sistemi operativi.\nFreeBSD.\nFreeBSD supporta il PAE nella serie 4.x dalla versione 4.9, nella serie 5.x dalla 5.1, e in tutta le release 6.x e successive. L'opzione di configurazione PAE del kernel \u00e8 richiesta per attivare il supporto. I moduli del kernel caricabili a run-time possono essere caricati in un kernel con PAE abilitato solo se sono compilati con il supporto PAE; i moduli binari nelle distribuzioni FreeBSD non sono realizzati con il supporto a PAE, e quindi non possono essere caricati dentro kernel PAE. Non tutti i driver supportano pi\u00f9 di 5 GB di memoria fisica; questi driver ovviamente non funzioneranno correttamente su sistemi con PAE.\nLinux.\nIl kernel Linux include il supporto completo a PAE dalla versione 2.6, permettendo l'accesso fino a 64 GB di memoria su macchine a 32 bit. Un kernel con PAE richiede che la CPU supporti PAE. Ad oggi (2009), molte distribuzioni GNU/Linux escono con un kernel abilitato PAE come opzione predefinita della distribuzione anche se questo comporta un overhead.\nMac OS X.\nmacOS per processori Intel supporta il PAE e il bit NX in tutte le CPU supportate da Apple (dalla versione 10.4.4, la prima versione non PowerPc). I sistemi Mac Pro e Xserve supportano ad ora 32 GB di RAM, nonostante il kernel Mac OS X 10.5 Leopard rimanga a 32-bit.\nMicrosoft Windows.\nPAE \u00e8 supportato nelle seguenti versioni a 32 bit di Microsoft Windows (\u00e8 indicata la massima memoria indirizzabile da ciascun sistema):\nWindows XP Service Pack 2 e successivi, in modo predefinito, su processori con il bit no-execute (NX) o execute-disable (XD), si avvia in modalit\u00e0 PAE per consentire l'uso del bit NX. Il bit NX (o XD) risiede nel bit 63 della voce nella tabella di paginazione e, senza PAE, la tabella di paginazione ha solo 32 bit; quindi PAE \u00e8 richiesto per sfruttare la feature del bit NX. Tuttavia, le versioni desktop di Windows limitano lo spazio di indirizzamento fisico a 4 GB per la compatibilit\u00e0 dei driver.\nSolaris.\nSolaris supporta PAE dalla versione 7. Tuttavia, driver di terze parti usati con la versione 7 che non sono scritti per includere il supporto per il PAE possono operare in modo errato su sistemi con PAE.\nNote.\nNon referenziato, ma probabilmente dovrebbe esserlo:\nIntel 64 and IA-32 Architectures Software Developer's Manual, Volume 3A: System Programming Guide, Part 1"}
{"id": "2544230", "revid": "599013", "url": "https://it.wikipedia.org/wiki?curid=2544230", "title": "Lew Tendler", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nLo storico del pugilato Nat Fleischer lo chiamava \"il pi\u00f9 grande mancino della storia del ring\", bench\u00e9 Tendler non avesse mai vinto un campionato mondiale.\nGli inizi.\nDi famiglia ebraica immigrata negli Stati Uniti dalla Russia, divenne professionista nel 1913.\nLa carriera.\nFu antagonista di Benny Leonard, Johnny Dundee, Mickey Walker."}
{"id": "2544231", "revid": "15756", "url": "https://it.wikipedia.org/wiki?curid=2544231", "title": "Palazzi Don\u00e0", "text": "I Palazzi Don\u00e0 sono un complesso di palazzi veneziani, ubicati nel sestiere di Castello e affacciati sul lato nord orientale di Campo Santa Maria Formosa. Partono dal Ramo Borgoloco e si estendono per quasi un terzo del campo, limitati solo dalla Casa Venier prima di Calle longa Santa Maria Formosa.\nStoria.\nI Palazzi Don\u00e0 sono tre dimore gentilizie edificate a Santa Maria Formosa tra il XV e il XVI secolo per la famiglia Don\u00e0. Attualmente i palazzi sono in buone condizioni e sono utilizzati in parte come uffici pubblici, in parte come abitazioni private.\nDescrizione.\nI Palazzi Don\u00e0 presentano tre facciate stilisticamente indipendenti, esempio di differenti stili architettonici tra i quali prevalgono le varie varianti del gotico veneziano, presente sia in forme pi\u00f9 antiche (databili al Quattrocento), sia in forme pi\u00f9 moderne (risalenti al Cinquecento). Le facciate sul campo sono asimmetriche.\nPalazzo di sinistra.\nSono visibili due facciate, l'una affacciata sul Ramo Borgoloco e il campo, l'altra sul rio, stilisticamente simili e contraddistinte da una forte tendenza alla monumentalit\u00e0. Presenta forme rinascimentali con pochi elementi residui tardo gotici: l'edificio fu infatti eretto su una preesistente fabbrica gotica. La facciata sulla calle \u00e8 alleggerita da due quadrifore sovrapposte, entrambe con possente balcone aggettante; i capitelli del primo piano sono in stile ionico, quelli del secondo in stile corinzio. Ai lati si aprono coppie di monofore. La facciata sul canale presenta invece due porte d'acqua; quella in posizione centrale rispetto al prospetto \u00e8 ornata da un mascherone in chiave d'arco ed \u00e8 sovrastata ai piani superiori da una trifora e poi da una serliana rinascimentale.\nPalazzo centrale.\nIl palazzo centrale, di grandi dimensioni, \u00e8 stato costruito seguendo gli stilemi dello stile tardo gotico. La struttura si articola su tre piani: al piano terra si aprono tre ingressi, il pi\u00f9 principale fra questi, spostato verso destra, \u00e8 coronato da un tipico arco inflesso eentro cui si trova il residuo scalpellato di uno scudo. Al primo piano si sviluppa una quadrifora archiacuta e due coppie di monofore ai lati; tutte queste aperture si presentano archiacute, trilobate nell'intradosso, sormontate da un fiorone e racchiuse in una cornice dentellata. Al secondo piano sono riprese le medesime forme, ma secondo uno schema pi\u00f9 semplificato, senza cornici e fioroni ed una trifora al centro. All'ultimo piano \u00e8 presente una ben pi\u00f9 tarda superfetazione con un elemento timpanato affiancato da terrazzi.\nPalazzo di destra.\nPalazzo pi\u00f9 piccolo del complesso, \u00e8 per\u00f2 quello pi\u00f9 antico e di maggior interesse architettonico: \u00e8 datata solitamente all'anno 1460 e rappresenta una transizione da forme gotiche a forme rinascimentali. Mostra stilemi gotici e si segnala in particolar modo per la presenza del grande portale recante un bel bassorilievo raffigurante nella lunetta tre angioletti reggiscudo con una grande ghirlanda. Il mezzanino, piuttosto sviluppato in altezza, contiene una peculiarit\u00e0 relativamente rara: una piccola trifora trilobata in pietra di Vicenza gialla, abbastanza consunta. Al primo piano nobile si apre un'esafora acui si affianca da una monofora, ambedue sono racchiuse in una cornice dentellata, trilobate nell'intradosso e coronate da fioroni. Al secondo piano, apparentemente pi\u00f9 disadorno, una quadrifora \u00e8 affiancata a destra da due monofore; \u00e8 da notare tuttavia che le modanature di tutti gli archi, anche queste in pietra gialla e piuttosto consunte, sono realizzate con gi\u00e0 rinascimentali motivi vegetali in sostituzione del motivo dentellato tipicamente gotico. All'interno, il palazzo dispone di una piccola corte con una vera da pozzo e la scala esterna gotica."}
{"id": "2544234", "revid": "767487", "url": "https://it.wikipedia.org/wiki?curid=2544234", "title": "Oratorio dei Bianchi (Palermo)", "text": "L'oratorio della nobile, primaria e real Compagnia del santissimo Crocifisso, conosciuto pi\u00f9 semplicemente con il nome di oratorio dei Bianchi, si trova nel quartiere Kalsa di Palermo e fu fondato nel 1542 per volere dell'omonima Compagnia, formata da ecclesiastici e gentiluomini. Deve il suo soprannome al colore delle tuniche dei suoi componenti, che confortavano e sostenevano moralmente i condannati alla pena capitale nei giorni precedenti l'esecuzione, invitandoli alla confessione e al pentimento.\nStoria e descrizione.\nL'edificio \u00e8 ubicato in \"piazza dei Bianchi\", vicino alla chiesa di Santa Maria dello Spasimo, sorge sui resti della preesistente chiesa di Santa Maria della Vittoria riedificata dall'architetto Matteo Carnilivari alla fine del Quattrocento ove sorgeva una delle porte dell'antica cittadella araba \"Al Halisah\", l'odierna Kalsa.\nTra il 1681 e il 1686 il complesso fu restaurato in seguito ad un grosso incendio avvenuto il 29 novembre del 1600, promotore dei lavori il vicer\u00e9 di Sicilia Francesco Benavides, conte di Santo Stefano. In questo frangente fu costruito l'imponente portico in stile tardo-manierista con arconi e pilastri, caratterizzato dal bugnato e dai mascheroni che ornano le chiavi di volta. La solenne facciata in pietra d'intaglio fu patrocinata dalla famiglia Alliata, \u00e8 ivi documentato lo scudo nobiliare di Fabrizio Alliata, principe di Villafranca, componente benemerito della compagnia.\nAttraverso il vestibolo che conduce alla scalinata arricchita da balaustre, l'ambiente \u00e8 decorato con vasi marmorei, statue di marmo, effigi di \"profeti\" e bassorilievi raffiguranti le gesta delle casate dei confratelli che contribuirono alle spese. Intorno al 1744 fu realizzato lo scalone in marmo bianco di Carrara e l'ampia sala pavimentata con piastrelle in maiolica (oggi l'artistica pavimentazione non \u00e8 pi\u00f9 visibile). La scala si sviluppa su tre livelli, una rampa centrale al primo, divisa in due rampe a livello intermedio, per poi riconvergere in unica gradinata fino a due palchetti per la musica al piano superiore.\nL'aula principale \u00e8 affrescata da Gioacchino Mercurio con la raffigurazione della \"Decollazione di San Giovanni Battista\", le decorazioni monocrome sono di Benedetto Cotardi. Gaspare Palermo nella sua guida cittadina documenta sull'altare maggiore in marmi policromi, un dipinto ad olio riproducente la \"Deposizione dalla Croce\", opera di Antonio Manno, ai lati le raffigurazioni di \"San Camillo de Lellis\" e \"San Giacomo della Marca\", entrambi opere di Giuseppe Testa. Un locale \u00e8 affrescato da Guglielmo Borremans, sull'altare della sacrestia \u00e8 collocata una \"Ultima Cena\" di autore ignoto.\nSalone Fumagalli. Nella sala destinata alle riunioni dei confrati o \"piccolo oratorio\" destinato agli esercizi spirituali \"della buona morte\", campeggia il dipinto della \"Deposizione\" fra le ricche decorazioni di Gaspare Fumagalli.\nNegli anni la Compagnia dei Bianchi si sciolse, l'oratorio pass\u00f2 nelle mani della curia arcivescovile determinando di fatto un periodo di profondo degrado e abbandono dell'edificio, senza contare i danni strutturali causati da terremoti e bombardamenti della seconda guerra mondiale. Nel 1987 la Soprintendenza per i beni culturali e ambientali di Palermo acquist\u00f2 l'immobile provvedendo al suo restauro per riportarlo alla fruizione del pubblico.\nAll'interno dell'oratorio \u00e8 inoltre possibile ammirare la porta lignea \"Bab el Fotik\" attraverso la quale, nel 1071, fece il suo ingresso Roberto il Guiscardo durante la presa di Palermo. Per celebrare la riconquista della citt\u00e0, il Gran Conte Ruggero fece conservare la porta rinominandola \"Porta della Vittoria\", facendo dipingere sopra una raffigurazione della \"Madonna della Vittoria\".\nAl pian terreno sono esposte oggi statue appartenenti sia al primitivo oratorio (adesso non pi\u00f9 esistente), sia ad altri oratori e chiese di Palermo. Tra queste anche le decorazioni a stucco di due altari realizzate da Giacomo Serpotta tra il 1703 e il 1704 per la chiesa del Convento delle Stimmate, successivamente demolita nel XIX secolo per la costruzione del Teatro Massimo.\nCompagnia \u00abdei Bianchi\u00bb.\nDurante la quaresima del 1541, Pietro Paolo Caporella dell'Ordine dei Frati Minori Conventuali, futuro vescovo di Crotone esort\u00f2 il vicer\u00e9 di Sicilia Ferdinando Gonzaga, principe di Molfetta, la costituzione, la fondazione della Compagnia dedita al conforto dei condannati a morte.\nInizialmente stabilita presso la chiesa della Madonna della Candellara ubicata dietro l'Ospedale di San Bartolomeo ove dal 1533 esisteva la Venerabile e Nobile Compagnia Ospedaliera sotto il titolo della \u00abCarit\u00e0\u00bb.\nSempre alla Kalsa fu utilizzata la chiesa di San Niccol\u00f2 lo Reale presso il convento di San Francesco d'Assisi, nel tempo fu eretta una cappella a Castellammare, un'altra costruita nel 1606 presso la Regia Vicaria. Nel 1542 nei locali presso la chiesa della Vittoria fu edificata l'attuale sede della compagnia, i componenti durante le funzioni e mansioni di accoliti, vestivano integralmente di bianco.\nLo statuto prevedeva la grazia, ovvero la definitiva sospensione della condanna a morte ad un prigioniero durante le celebrazioni dei riti pasquali del Venerd\u00ec Santo, privilegio concesso per la prima volta nel 1580 dal vicer\u00e9 di Sicilia Marcantonio Colonna, principe di Medinaceli, duca di Paliano. Il provvedimento \u00e8 autorizzato dal sovrano Filippo I di Sicilia (Filippo II di Spagna) e sar\u00e0 in seguito confermato dall'imperatore Carlo VI d'Asburgo (Carlo III (IV) di Sicilia), da Carlo III di Borbone e da Ferdinando I delle Due Sicilie. Tra i compiti statutari, il privilegio d'accompagnare il Santissimo Sacramento nei solenni riti processionali del Corpus Domini. La ricorrenza principale della Compagnia \u00e8 la festa di San Giovanni Battista il 29 agosto.\nA questo modello di compagnia si ispir\u00f2 la riforma del sodalizio analogo costituitosi a Milano, allorquando assunse l'incarico del Governatorato di Milano il siciliano Carlo d'Aragona Tagliavia, principe di Castelvetrano, duca di Terranova, al tempo di Carlo Borromeo, cardinale e arcivescovo di Milano.\nAdott\u00f2 gli stessi statuti e capitoli anche la Compagnia dei Bianchi di Monreale, istituita nel 1565, che annoverava 60 gentiluomini delle primarie famiglie di quella citt\u00e0.\nNegli archivi sono custoditi documenti autografi dei confratelli, fra essi San Camillo de Lellis, tutti i Vicer\u00e9 di Sicilia e gli Arcivescovi di Palermo dalla fondazione del sodalizio in poi.\nChiesa della Madonna della Vittoria.\nNel 1071 l'apparizione della Vergine anim\u00f2 il Conte Ruggero I d'Altavilla nel proseguire l'opera di riconquista della citt\u00e0 e dell'isola. Attraverso l'accennata porta le truppe normanne al comando di Roberto il Guiscardo entrarono a Palermo. L'evento favor\u00ec la costruzione del tempio ove dominava la figura dipinta di Maria Vergine.\nNel 1477 Michele Majali dell'Ordine domenicano ottenne da re Giovanni II d'Aragona il premesso di costruire una cappella alla Vergine, l'arcivescovo Giovanni Patern\u00f2 decret\u00f2 la festa da celebrarsi il 2 gennaio.\nI restauri del 1681 volti al ripristino dei danni arrecati da un incendio verificatosi il 29 novembre del 1600 sono promossi dal vicer\u00e9 di Sicilia Francesco Benavides, conte di Santo Stefano. Una seconda tornata di restauri effettuati tra il 1794 e il 1800 interessarono entrambi gli oratori.\nLa \"Cappella della Madonna\" \u00e8 documentata sulla parete destra, sotto il paliotto sono celate le vestigia in pietra dell'antica Porta, manufatti che reggevano le ante in legno. In merito, Gioacchino di Marzo documenta una \"custodia\" marmorea commissionata nel 1534.\nNel XIX secolo il tempio ospita la Confraternita di San Niccol\u00f2 la Carruba e l'altare con la statua lignea di \"San Nicola di Bari\" provenienti dalla demolita chiesa di San Niccol\u00f2 la Carruba o \u00abdei Greci\u00bb alla Kalsa. \u00c8 documentato il Seminario dei Greci fondato nel 1734.\nPorta della Vittoria.\nPrimitiva \"B\u00e0b al-Fut\u00f9b\" o \"Bab el-Fotich\", uno dei quattro varchi documentati in epoca araba alla Kalsa."}
{"id": "2544244", "revid": "254059", "url": "https://it.wikipedia.org/wiki?curid=2544244", "title": "\u00d6xar\u00e1rfoss", "text": "L'\u00d6xar\u00e1rfoss \u00e8 una cascata lungo il corso del fiume \u00d6xar\u00e1, nel parco nazionale \u00deingvellir, in Islanda. Alta circa 20 metri, \u00e8 una delle principali attrazioni del parco.\nSi ritiene che la cascata sia stata creata artificialmente deviando il fiume, in modo da garantire l'approvvigionamento d'acqua durante le riunioni dell'Althing, che si radunava annualmente a \u00deingvellir."}
{"id": "2544245", "revid": "486946", "url": "https://it.wikipedia.org/wiki?curid=2544245", "title": "Fonte energetica", "text": ""}
{"id": "2544248", "revid": "287204", "url": "https://it.wikipedia.org/wiki?curid=2544248", "title": "Abierto Mexicano Telcel 1996", "text": "L'Abierto Mexicano Telcel 1996 \u00e8 stato un torneo di tennis giocato sulla terra rossa.\n\u00c8 stata la 4\u00aa edizione dell'Abierto Mexicano Telcel, \nche fa parte della categoria World Series nell'ambito dell'ATP Tour 1996,\nIl torneo si \u00e8 giocato al Fairmont Acapulco Princess di Acapulco in Messico, \ndal 4 marzo all'11 marzo 1996.\nCampioni.\nSingolare.\n Thomas Muster ha battuto in finale Ji\u0159\u00ed Nov\u00e1k, 7-6(3) 6-2\nDoppio.\n Donald Johnson / Francisco Montana hanno battuto in finale Nicol\u00e1s Pereira / Emilio S\u00e1nchez, 6-2 6-4"}
{"id": "2544255", "revid": "125472239", "url": "https://it.wikipedia.org/wiki?curid=2544255", "title": "Passaggio a nord-est", "text": "Il passaggio a nord-est \u00e8 una rotta navale che, partendo dal mare del Nord, prosegue nel mare Glaciale Artico lungo la costa della Siberia e, attraverso lo stretto di Bering e il mare di Bering, raggiunge l'oceano Pacifico.\nStoria delle esplorazioni.\nIl primo esploratore che tent\u00f2 di percorrere il passaggio fu l'inglese Hugh Willoughby, che nel 1553 guid\u00f2 una spedizione che riusc\u00ec ad avvistare le coste dell'arcipelago della Novaja Zemlja.\nIl primo a percorrere completamente il passaggio fu invece l'esploratore svedese Adolf Erik Nordenskj\u00f6ld, il quale, partito da G\u00f6teborg il 4 luglio 1878 con la baleniera \"Vega\", dopo essere rimasto bloccato dai ghiacci per 10 mesi nei pressi dello stretto di Bering riusc\u00ec a raggiungere il porto di Yokohama.\nTra il 1932 e il 1964 oper\u00f2 in Unione Sovietica la \"Direzione generale della Rotta Marittima del Nord\", un ente pubblico costituito allo scopo di gestire la navigazione sulla rotta marittima artica tra l'Europa e il Pacifico.\nTra il 2008 e il 2009, una spedizione italo-norvegese prov\u00f2 ad effettuare per la prima volta il passaggio a Nord-est via terra. \nNel 2019 il cutter a vela italiano di 15 metri \"Best Explorer\", comandato dallo \"skipper\" e \"expedition leader\" Giovanni (Nanni) Acquarone, percorre per intero il Passaggio a Nord Est navigando da Osaka in Giappone (01/06/2019) fino a Troms\u00f8 in Norvegia (03/10/2019) lungo la rotta artica denominata \"Northern Sea Route\" facendo tappa a Kushiro sull'isola di Hokkaid\u014d, Petropavlovsk in Kamchatka, Providenija in prossimit\u00e0 dello Stretto di Bering, Pevek sulla costa artica della Chukotka, Tiksi sulla costa artica della Siberia e, dopo aver raggiunto la latitudine massima di 77\u00b049' Nord a Capo \u010celjuskin, ha raggiunto Murmansk nella Russia europea e, quindi, rientrando a Troms\u00f8, lasciata a giugno del 2012. \nCon l'occasione \"Best Explorer\" ha conseguito il primato italiano nel Passaggio a Nord Est e contestualmente ha completato (seconda al mondo) il periplo dell'Oceano Artico e del Polo nord avendo gi\u00e0 percorso nel 2012 - sempre al comando di Nanni Acquarone - l'altra met\u00e0 del periplo come prima imbarcazione della storia della navigazione italiana ad aver superato con successo il leggendario \"Passaggio a nord-ovest\"."}
{"id": "2544262", "revid": "599013", "url": "https://it.wikipedia.org/wiki?curid=2544262", "title": "Joe Lynch (pugile)", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista nel 1915, incontr\u00f2 presto i migliori pesi mosca e gallo della propria epoca, distinguendosi anche per aver resistito con 2 sconfitte ai punti, nel 1918 e nel 1917, al leggendario gallese Jimmy Wilde.\nLa carriera.\nDivenne campione del mondo dei pesi gallo, al Madison Square Garden di New York, il 22 dicembre 1920 battendo il grande pugile italoamericano Pete Herman.\nSuo grande rivale (5 match in tutto), Herman lo sconfisse nella sfida seguente, sette mesi pi\u00f9 tardi, riprendendosi il titolo, che Lynch riconquist\u00f2 tuttavia in seguito, nel luglio del 1922, battendo un successivo detentore, Johnny Buff.\nLynch perse definitivamente il titolo mondiale dei gallo il 21 marzo 1924, sconfitto ai punti al da Abe Goldstein.\nMor\u00ec annegato all'et\u00e0 di 66 anni, per cause non accertate, nelle acque della Sheepshead Bay di Brooklyn."}
{"id": "2544263", "revid": "125736835", "url": "https://it.wikipedia.org/wiki?curid=2544263", "title": "Cimitero di Rifredi", "text": "Il cimitero di Rifredi si trova tra via Panciatichi e via delle Tre Pietre a Firenze.\nStorie e descrizione.\nSi tratta di uno dei cimiteri comunali della citt\u00e0, fondato nel 1893 e gestito dalla sezione locale della Confraternita della misericordia. La sepoltura nel piccolo cimitero \u00e8 riservata ai fratelli della Confraternita e ai parrocchiani di Santo Stefano in Pane e Santa Maria Regina della Pace.\nTra le sepolture di spicco ci sono quelle di don Giulio Facibeni e di Ringo De Palma, batterista italiano gi\u00e0 membro dei Litfiba e dei CCCP Fedeli alla linea. Non si trova pi\u00f9 qui la tomba di Giorgio La Pira, trasferita nella chiesa di San Marco (ma ancora ricordata da una lapide). Tra le tombe di pregio artistico si distingue quella di Silvio Moggi di Ferdinando Vichi (1921-1922)."}
{"id": "2544267", "revid": "345405", "url": "https://it.wikipedia.org/wiki?curid=2544267", "title": "Pippi Calzelunghe", "text": "Pippi Calzelunghe (in lingua svedese \"Pippi L\u00e5ngstrump\") \u00e8 un personaggio immaginario, bambina protagonista dell'omonimo romanzo del 1945 della scrittrice svedese Astrid Lindgren e dell'omonima serie televisiva del 1969.\nCaratteristiche.\nIl suo nome completo \"\u00e8 \"Pippilotta Viktualia Rullgardina Succiamenta figlia del Capitano Efraim Calzelunghe, precedentemente terrore dei mari, adesso re dei negri\"\" - \"Pippilotta Viktualia Rullgardina Krusmynta Efraimsdotter L\u00e5ngstrump, dotter till kapten Efraim L\u00e5ngstrump, fordom havens skr\u00e4ck, numera negerkung\" nella versione originale svedese).\n\u00c8 una bambina eccezionale; piomba all'improvviso nella tranquilla cittadina svedese di Visby (nell'isola di Gotland) e va a vivere da sola a \"Villa Villa Colle\" (Villa Villekulla). Effettivamente Pippi \u00e8 in compagnia di un cavallo bianco a pois neri (razza \"Knabstrup\"), che lei chiama \"zietto\" e di una scimmietta, \"signor Nilsson\".\nL'aspetto vivace della Villa (colorata con colori verde, giallo e rosa pastello) attira subito l'attenzione degli abitanti della cittadina; in particolare quella di due bambini, Tommy e Annika di dieci anni, che incuriositi accedono di soppiatto all'interno della villa e trovano una bambina loro coetanea, che si sta riposando con la testa ai piedi del letto e i piedi (sui quali campeggiano delle buffissime scarpe di 5 misure pi\u00f9 grandi del piede stesso) sul cuscino. Incuriositi i bambini fanno presto amicizia con la simpatica inquilina della villa e scopriranno presto che tiene in casa una grossa borsa con monete antiche di inestimabile valore, frutto a suo dire dei tesori misteriosi trovati dal padre, pirata nei mari del Sud. \u00c8 inoltre dotata di una forza prodigiosa, ai limiti del paranormale, che subito metter\u00e0 in atto alzando di peso il suo cavallo e facendo lo stesso con l'auto dei due malcapitati poliziotti, che dopo la soffiata avuta da \"zia Prysselius\", vorrebbero farla sloggiare dalla villa.\nIl romanzo.\nIl romanzo di Pippi Calzelunghe nasce da assurde storielle, frutto della fantasia di Astrid Lindgren, aventi come protagonista Pippi Calzelunghe, nome inventato dalla figlia Karin che, dovendo stare a letto malata per una polmonite, chiese alla madre di raccontarle la storia di questo personaggio. Astrid, perci\u00f2, inizi\u00f2 a scrivere una serie di brevi racconti che questo nome bizzarro potesse ispirarle. Pippi Calzelunghe ha sempre l'obiettivo di risolvere problemi, aiutando i suoi amici Tommy e Annika, con l'aiuto della sua fervida immaginazione e del suo altruismo. Il romanzo si divide in 24 racconti.\nLa serie televisiva.\nLa versione italiana della serie fu composta da un'unica stagione formata da 21 episodi, mentre la versione originale ne contava 13. Gli aggiuntivi 8 episodi furono ricavati da due film usciti nel 1970. Il doppiaggio in lingua italiana fu curato dalla C.D. 1970.\nIn Italia la serie \u00e8 andata in onda in prima visione su RaiUno nel 1970 e in seguito ha avuto varie repliche su Rai 2 nel 1994, su Disney Channel nel 2004 e su Italia Uno nella stagione 2006-07. La serie televisiva \"Pippi Calzelunghe\" viene trasmessa anche sul canale DeAKids e DeAKids+1, i canali per ragazzi di De Agostini Editore visibili sulla piattaforma SKY ai canali 601 e 602. Nel maggio e giugno 2012 viene trasmessa sul canale televisivo Boing e da maggio 2015 sul canale per bambini Cartoonito (ancora in trasmissione nell'anno 2020).\nLa serie televisiva \u00e8 ambientata negli anni '60 anche se l'auto dei poliziotti \u00e8 una Ford Model T del 1923 con l'avviamento \"a manovella\"."}
{"id": "2544268", "revid": "149727", "url": "https://it.wikipedia.org/wiki?curid=2544268", "title": "Stolberg (Renania)", "text": ""}
{"id": "2544269", "revid": "260760", "url": "https://it.wikipedia.org/wiki?curid=2544269", "title": "WALL-E (videogioco)", "text": ""}
{"id": "2544271", "revid": "92920", "url": "https://it.wikipedia.org/wiki?curid=2544271", "title": "Aldo Busi", "text": "Biografia.\nGiovinezza e prime esperienze letterarie.\nBusi \u00e8 il terzo figlio di Marcello Busi (1913-1982) e Maria Bonora (1914-2008). Cresce, in condizioni d'indigenza, facendosi notare per la predisposizione alla scrittura (a detta dello stesso autore, gi\u00e0 quando frequentava la terza elementare i suoi temi erano attesi). A 14 anni \u00e8 costretto dal padre, gestore di osterie, ad abbandonare gli studi e comincia a lavorare come cameriere in diverse localit\u00e0 del Garda. Si trasferisce quindi a Milano; nel 1968 ottiene l'esonero dal servizio militare grazie all'articolo 28/a, che dispensa gli omosessuali dichiarati. Decide poi di vivere e lavorare all'estero, dapprima in Francia tra il 1969 e il 1970 (Lilla e poi Parigi), poi nel Regno Unito (Londra tra il '70 e il 71), Germania (Monaco di Baviera, 1971 e 1972, Berlino nel 1974), Spagna (Barcellona nel 1973) e Stati Uniti d'America (New York, nel 1976), lavorando come cameriere, spazzino, portiere di notte o sguattero per guadagnarsi da vivere.\nImpara quindi diverse lingue straniere (francese, tedesco, inglese) e continua a rivedere \"Il Monoclino\" (il libro che nel 1984 sar\u00e0 pubblicato da Adelphi con il titolo definitivo di \"Seminario sulla giovent\u00f9\").\nTornato in Italia, lavora saltuariamente come interprete (esperienza che sar\u00e0 alla base della stesura del suo secondo romanzo \"Vita standard di un venditore provvisorio di collant\") e si cimenta in importanti traduzioni dall'inglese e dal tedesco (Joe Ackerley, H. von Doderer, J.W. Goethe, Meg Wolitzer, C. Stead). Nel frattempo si diploma a Firenze nel 1976 (da privatista) e nel 1981 si laurea in Lingue e Letterature Straniere presso l'Universit\u00e0 di Verona, presentando una tesi sul poeta statunitense John Ashbery. Dello stesso Ashbery nel 1983 Busi traduce \"Autoritratto in uno specchio convesso\".\nL'esordio come scrittore e l'affermazione.\nIl suo esordio letterario risale al 1984 con \"Seminario sulla giovent\u00f9\". Il libro \u00e8 accolto con molto favore dal pubblico, meno dalla critica. Ci\u00f2 nonostante nello stesso anno vince il Premio Mondello \"Opera prima\". Negli anni il romanzo \u00e8 stato rimaneggiato pi\u00f9 volte dallo stesso Busi, fino all'ultima versione per Adelphi del 2003, che presenta in appendice l'inedito e incompiuto \"Seminario sulla vecchiaia\" e un commento dello stesso Busi sulle fortune e disgrazie della sua opera prima. Libro di culto per diverse generazioni in diversi paesi, \u00e8 tra le opere di maggior successo dello scrittore bresciano insieme al \"Manuale della perfetta Gentildonna\" e a \"Sentire le donne\". Nel 1987 \u00e8 finalista al Premio Bergamo. Nel 1990 subisce un processo per oscenit\u00e0 a Trento per \"Sodomie in corpo 11\", a causa delle scene di sesso tra uomini contenute nel libro; processo dal quale esce assolto con formula piena perch\u00e9 \u00abil fatto non sussiste\u00bb. Il processo viene trasmesso in televisione dalla trasmissione di Rai 3 \"Un giorno in pretura\". Un'accurata ricostruzione degli eventi di Trento si trova in appendice all'edizione economica di \"Sodomie in corpo 11\" per la penna di Carmen Covito.\nAldo Busi nel corso degli anni ha acquisito notoriet\u00e0 per le sue posizioni, apertamente anticlericali, su temi particolarmente importanti quali l'omofobia, il maschilismo e la conseguente condizione subalterna della donna nella societ\u00e0, l'eccessiva drammatizzazione della sfera sessuale dell'individuo e quello che egli rileva come un eccesso di clericalismo all'interno della politica e delle istituzioni di uno Stato che in base alla Costituzione dovrebbe essere invece laico; temi, questi, che sono ricorrenti nella sua produzione letteraria. Alcune sue affermazioni sulla sessualit\u00e0 dei bambini durante una vecchia puntata del \"Maurizio Costanzo Show\" del 1996, ripescata da internet intorno al 2010 in occasione della partecipazione dello scrittore a \"L'isola dei famosi\", vengono strumentalmente interpretate come un'apologia della pedofilia e danno luogo a un ennesimo attacco nei suoi confronti ripetendo, in qualche modo, quanto gi\u00e0 successo con il processo di Trento del 1990..\nSono molti i titoli al suo attivo. Sette i romanzi: \"Seminario sulla giovent\u00f9\", \"Vita standard di un venditore provvisorio di collant\", \"La Delfina Bizantina\", \"Vendita galline Km 2\", \"Suicidi dovuti\", \"Casanova di se stessi\" e \"El especialista de Barcelona\". Diverse le prose di viaggio: da \"Sodomie in corpo 11\" ad \"Altri abusi\", da \"La camicia di Hanta\" a \"E io, che ho le rose fiorite anche d'inverno?\" a \"Bisogna avere i coglioni per prenderlo nel culo\". E poi la serie di \"Manuali\" \u00abper una perfetta umanit\u00e0\u00bb, tra cui il \"Manuale del perfetto Gentilomo\" e il \"Manuale della perfetta mamma\" e libri di non immediata catalogazione (romanzi brevi ma anche prose di viaggio o pamphlet \"di fine millennio\": \"Un cuore di troppo\", \"Cazzi e canguri (pochissimi i canguri)\", \"Per un'Apocalisse pi\u00f9 svelta\", ecc.) che pure hanno contribuito alla fama di Busi quale polemista e capace narratore. Le sue opere sono tradotte in undici lingue. Busi ha tradotto egli stesso diversi libri dall'inglese, dall'italiano antico e dal tedesco anche dopo la sua affermazione come romanziere. Tra questi \"Alice nel Paese delle Meraviglie\" di Lewis Carroll, \"Sette poveracci di Sydney\" di Christina Stead, \"I dolori del giovane Werther\" di Johann Wolfgang Goethe, il \"Decamerone\" di Giovanni Boccaccio, \"Il Cortigiano\" di Baldassare Castiglione, \"Il Novellino\" di autore medievale anonimo, \"Intrigo e amore\" di Friedrich Schiller e \"I dialoghi del Ruzante\" (\"Parlamento\" e \"Bilora\") di Ruzante. Tra il 1995 e il 2008 dirige inoltre la collana \"I classici classici\" per l'editore Frassinelli di Milano. La collana propone nuove traduzioni in italiano contemporaneo di classici delle pi\u00f9 importanti letterature moderne di tutto il mondo.\nGli anni 2000.\nNel 2002 vince il Premio Letterario Frignano per il romanzo breve \"La signorina Gentilin dell'omonima cartoleria\". Dal 2003 al 2009 partecipa al programma televisivo di Canale 5 \"Amici di Maria De Filippi\" all'interno della rubrica \"Amici Libri\" in qualit\u00e0 di insegnante di cultura generale e comportamento. Nel 2003 scrive inoltre un testo teatrale, \"Guancia di Tulipano\", adattato dalle didascalie dell'opera di Gaspare Spontini (e ispirata alle \"Ballate irlandesi\" di Thomas Moore) \"Lalla R\u00fckh\" e recitata dallo stesso Busi il 23 agosto 2003 a Jesi con la regia e i video di Cristian Taraborrelli.\nNel 2006 il critico letterario Marco Cavalli ha dato alle stampe la prima importante monografia sull\"'opera omnia\" di Busi. Il libro, \"Busi in Corpo 11\" (ed. Il Saggiatore), descrive, analizza e commenta l'opera dello scrittore bresciano e include importanti interventi dello stesso Busi e due racconti inediti.\nGli anni 2010.\nNel 2010, dopo quasi sette anni di deliberata astinenza dalla scrittura, Busi pubblica una raccolta di tre racconti per l'editore Bompiani dal titolo \"Aaa!\". Della raccolta fanno parte un racconto lungo, gi\u00e0 apparso nell'edizione 2008 di \"Sentire le donne\", dal titolo \"Il Casto, sua Moglie e l'Innominabile\", insieme a due racconti brevi del tutto inediti. Nel febbraio del 2010 lo scrittore prende anche parte alla settima edizione del programma TV \"L'isola dei famosi\", accettando di trascorrere 10 settimane su un'isola deserta insieme ad altri concorrenti cosiddetti VIP (da Sandra Milo a Clarissa Burt, al doppiatore Luca Ward). Tuttavia, si ritira il mese successivo, dopo appena tre settimane, lasciando dietro di s\u00e9 vari coloriti litigi e una scia di polemiche, culminata nella decisione della Rai di bandire Busi da tutti i suoi programmi. Dichiarer\u00e0 pi\u00f9 tardi di aver ricevuto per la partecipazione al programma un cachet di 420\u00a0000 euro. Fa ritorno in televisione nel gennaio 2011 su Canale 5 a \"Stasera che sera!\", condotta da Barbara D'Urso, dopo la precedente partecipazione a programmi come \"Otto e mezzo\" (1\u00ba ottobre 2010) di LA7 e \"L'ultima parola\" (3 dicembre) di Rai 2 (segnando cos\u00ec il termine del \"bando\" emanato dalla Rai mesi prima). Sulla rivista \"Rolling Stone\" \"Italia\" ha tenuto \"La Posta del Cuore\" fino al 2011, per poi essere sostituito da Gianni Vattimo.\nIl 13 novembre 2012, a dodici anni di distanza dall'ultimo romanzo, pubblica \"El especialista de Barcelona\" per l'editore Dalai, che gli vale la candidatura al Premio Strega. Busi non partecipa polemicamente alle undici tappe di presentazione dello \"Strega\" che si tengono in varie citt\u00e0 italiane e straniere, dopo aver chiesto 5\u00a0000 euro per ciascuna tappa. A concorrere con lui al premio Walter Siti, a proposito del quale lo scrittore dichiara:\nNel 2013 vince il Premio Letterario Boccaccio per la traduzione in italiano contemporaneo del \"Decameron\" di Giovanni Boccaccio.\nIl 24 settembre dello stesso anno esce, per i tipi de \"Il Fatto Quotidiano\", \"E baci\", che raccoglie interventi, sms, e-mail dello scrittore (alcuni inediti, altri precedentemente apparsi sul sito altriabusi.it), seguito il 10 giugno 2014 (sempre con \"Il Fatto Quotidiano\") dalla nuova edizione di \"Sentire le donne\", riveduta e ampliata (la prima pubblicazione risale agli anni novanta). Il 19 marzo 2015 esce, edito da Marsilio, il nuovo romanzo \"Vacche amiche\" (un'autobiografia non autorizzata), seguito, il 26 novembre 2015, edito ancora da Marsilio, dal romanzo \"L'altra mammella delle vacche amiche\" (un'autobiografia non autorizzata). Nel 2018 esce \"Le consapevolezze ultime\".\nOpere.\nIn un fax per Renata Colorni, riportato integralmente da Marco Cavalli nella monografia \"Busi in corpo 11\", lo stesso scrittore di Montichiari specifica la suddivisione delle sue opere che vorrebbe riportata fedelmente in un futuro Meridiano a lui dedicato:\nTraduzioni.\nPer l'editore Frassinelli ha diretto dal 1995 al 2008 la collana \"I classici classici\"."}
{"id": "2544272", "revid": "287204", "url": "https://it.wikipedia.org/wiki?curid=2544272", "title": "Carlo Emilio Lerici", "text": "Biografia.\nCarlo Emilio Lerici \u00e8 figlio dell'editore e drammaturgo Roberto Lerici.\nRegista, traduttore e adattatore, \u00e8 attivo nel teatro italiano dal 1981. Da oltre venticinque anni \u00e8 il responsabile organizzativo del Teatro Belli di Roma, diretto, artisticamente, da Antonio Salines.\nNel periodo che intercorre fra il 1993 e il 2014, fra spettacoli di prosa e allestimenti di lirica firma circa 50 reg\u00ece. Dal primo \"Bella di giorno\" tratto dal romanzo del francese Joseph Kessel del 1993, agli ultimi \"La versione di Barney\" tratto dal romanzo del canadese Mordecai Richler e \"Coppia aperta quasi spalancata\" di Dario Fo e Franca Rame, affronta autori inglesi come David Hines e Philip Ridley, statunitensi come Eric Boghosian e John O\u2019Brian, il tedesco Roland Schimmelpfennig, la svedese Margarete Garpe, lo spagnolo Adolfo Marsillach, la svizzera Darja Stocker, la polacca Amanita Muskaria, oltre agli italiani Dino Buzzati, Giuseppe Manfridi, Angelo Longoni, Alberto Bassetti, Riccardo Reim, Rosa Menduni, Roberto De Giorgi, Fabrizio Bordignon, Mauro Neri, Gianluca Tocci, Rosario Galli e Roberto Lerici per il quale, in occasione della ricorrenza dei 20 anni dalla scomparsa, dirige, all'inizio del 2012, \"Fammi ridere Lil\u00ec\". Con Massimo Vincenzi stringe un sodalizio artistico che ha portato alla realizzazione di una decina di spettacoli.\n\u00c8 vincitore del \"Premio Schegge d'Autore\", del \"Premio Battipaglia\", del \"Premio Fondi La Pastora\" e nel 2012 della prima edizione del \"Premio Teatro Giovani AGIS\". \nEsordisce come assistente di Armando Pugliese nel \"Risorgimento\" presentato al Festival dei Due Mondi di Spoleto del 1981. Nel 1983 \u00e8 assistente di Carlo Quartucci negli allestimenti di vari spettacoli della \"Zattera di Babele\" per il \"Progetto Genazzano\". Successivamente \u00e8 assistente di Tinto Brass nella \"Lul\u00f9\" di Frank Wedekind.\nDal 1983 collabora stabilmente con la Compagnia del Teatro Belli come assistente di Antonio Salines. Dal 1992 \u00e8 anche direttore organizzativo del Teatro Belli. Nel 1993 firma la sua prima regia, \"Bella di giorno\" dal romanzo di Joseph Kessel, presentato al Todi Festival.\nNel 1995 dirige \"Bagno finale\" di Roberto Lerici che debutta al Festival di Montalcino e che verr\u00e0 rappresentato con oltre 100 repliche in tutte le principali citt\u00e0 italiane. Lo stesso anno recupera a Los Angeles il testo teatrale, ancora inedito, e per il quale cura anche l'adattamento, de \"Il postino suona sempre due volte\" scritto da James M. Cain, che debutta in prima europea assoluta nel 1996, e che viene rappresentato per tre stagioni consecutive in tutta Italia.\nNel 1998 porta in scena al Todi Festival, e successivamente in tourn\u00e9e, \"Bondage - Una notte nella vita di una prostituta\" di David Hines, per il quale ha curato anche la traduzione. Sempre nella stagione 1998/99 mette in scena due atti unici di Roberto Lerici: \"Didone\" e \"Margherita Gautier\" riuniti sotto il titolo \"Storie d'amori e d'abbandoni\" ed un altro atto unico di Roberto Lerici, ancora inedito, intitolato \"Nemmeno per sogno\".\nNel gennaio 2000 ha debuttato a Roma \"Talk Radio\" di Eric Boghosian, per il quale ha firmato oltre alla regia anche la traduzione. Nel 2001 cura l'allestimento dell'opera \"La traviata\" di G. Verdi per conto dell'Ambasciata di Corea in Italia, sempre del 2001 sono le regie di \"Vuoto di scena\" di Roberto Lerici, \"Io, Freud\" di Carlo Ferrucci e \"Sto un po' nervosa\" di Rosa Menduni e Roberto De Giorgi, quest'ultimo vincitore della rassegna \"Provini per una commedia\" e presentato al Teatro Vittoria di Roma con la produzione della Compagnia Attori &amp; Tecnici. Nel 2003 cura la regia per \"Via da Las Vegas\", adattamento di Riccardo Reim del romanzo omonimo di John O\u2019Brien, per \"La notte araba\" di Roland Schimmelpfennig, presentato all'interno della rassegna \"TREND \u2013Nuove frontiere della scena tedesca\", e per \"Luna d'agosto\" di Fabrizio Bordignon, con il quale vince il premio come miglior allestimento alla rassegna \"Schegge d'autore\" e al \"Premio Battipaglia\".\nNel 2004 presenta la novit\u00e0 \"Bird \u00e8 vivo\" scritto con Massimo Vincenzi e del quale \u00e8 anche interprete oltre che regista. La ripresa dello spettacolo \"Luna d'agosto\" di Fabrizio Bordignon ottiene il \"Premio Fondi - La Pastora\" come miglior allestimento dell'anno. Sempre nel 2004 presenta al \"Festival del Teatro Italiano \u2013 Riviera d'Ulisse\", \"Sola in casa\" di Dino Buzzati.\nNel 2005 cura adattamento e regia di \"A Julia\" di Margarete Garpe, presentato all'interno della rassegna \"TREND \u2013 nuove frontiere della scena svedese\". Dallo stesso anno collabora con l'Amministrazione Provinciale di Trento portando in scena per la rassegna \"Il Castello delle Leggende\" gli spettacoli \"I veri fantasmi\", \"Kelina\", \"Il Re del Garda\", tutti scritti con Massimo Vincenzi e Mauro Neri. Sempre nel 2005 cura la regia de \"Gli occhi al cielo\" di Massimo Vincenzi presentato all'interno del \"Progetto 11 settembre\" sostenuto dall'I.M.A.I.E. e al \"Festival Il Teatro e la Cultura fra le due guerre\".\nNel 2006 dirige, all'interno della rassegna \"TREND - nuove frontiere della scena britannica\", \"Mercury fur\" di Philip Ridley, per il quale cura anche la traduzione e l'adattamento.\nNel 2007 dirige \"L'educazione parlamentare\" di Roberto Lerici. Del 2008 sono \"Italiani brava gente?\" di Alberto Bassetti, \"Buon compleanno\" di Adolfo Marsillach, \"La guerra fredda della famiglia Sox\" commedia musicale di Gianluca Tocci, \"Risorgimento\" di Roberto Lerici, \"Alan Turing e la mela avvelenata\" di Massimo Vincenzi, presentato all'interno di \"GAROFANO VERDE\", \"Vincent River\" di Philip Ridley, per il quale cura anche la traduzione, presentato in prima assoluta al Castello Odescalchi di Bracciano in occasione di \"OpereFestival 2008\" e a seguire nelle rassegne \"TREND 2008 \u2013 nuove frontiere della scena britannica\" e \"GAROFANO VERDE 2009\", entrambe a cura di Rodolfo di Giammarco, e \"Nachtblind\" di Darja Stocker, presentato all'interno della rassegna \"TREND \u2013 nuove frontiere della scena europea\", rassegna a cura di Adriana Martino. Nel 2009 porta in scena \"Escuriale\" di Michel de Ghelderode, \"Un fatto di assassinio\" di Roberto Lerici, \"Il sogno di Ipazia\" di Massimo Vincenzi e \"Assassine\" di Alberto Bassetti, Angelo Longoni, Giuseppe Manfridi, Adriano Vianello e Massimo Vincenzi, presentati a \"OpereFestival\" di Bracciano, \"Il viaggio a Buenos Aires\" di Amanita Muskaria, presentato all'interno della rassegna \"TREND nuove frontiere della scena polacca\". Nel 2010 dirige \"La regina senza corona \u2013 Gertrude Bell e la battaglia di Baghdad\" di Massimo Vincenzi, \"SPIE\" di Alberto Bassetti, Maria Letizia Compatangelo, Rosario Galli e Massimo Vincenzi, \"Ferro e cuore \u2013 Eleonora d'Arborea\" di Alberto Bassetti, tutti presentati a \"OpereFestival\" a Bracciano, e \"Qualche volta penso a ieri\" di Carlo Mazzoni e Paola Villari. Nel 2011 porta in scena, all'interno della X edizione della rassegna \"TREND nuove frontiere della scena britannica\", lo spettacolo \"Moonfleece\" di Philip Ridley per il quale cura anche l'adattamento. Sempre nel 2011 mette in scena \"La versione di Barney\", adattamento di Massimo Vincenzi del romanzo omonimo di Mordecai Richler. Del 2012 \u00e8 invece \"Fammi ridere Lil\u00ec\" di Roberto Lerici, allestito per la ricorrenza dei venti anni della scomparsa del drammaturgo. Nel 2013 porta in scena \"Coppia aperta quasi spalancata\" di Dario Fo e Franca Rame e nel 2014, per la rassegna \"TREND nuove frontiere della scena britannica\", \"Dark Vanilla Jungle\" di Philip Ridley, per il quale cura anche l'adattamento.\nDal 2003 collabora al progetto ideato e realizzato dal M\u00b0 Morena Malaguti \"Un paese all'opera\", per il quale cura la regia dell'operetta \"La vedova allegra\" di Leh\u00e1r, e delle opere \"L'elisir d'amore\" di G. Donizetti, \"La boh\u00e8me\" e \"Tosca\" di G. Puccini, \"Rigoletto\" di G. Verdi \"Il barbiere di Siviglia\" di G. Rossini, \"Cavalleria rusticana\" di R. Leoncavallo e \"Pierino e il lupo\" di S. Prokofiev.\nDebutta in scena nel 1969 in \"Ode per Naomi Ginsberg\" di Giorgio Gaslini per la regia di Carlo Quartucci. Recita ne \"Il giardino delle palme\" di Roberto Lerici, regia di Peter Chatel (1984). Nel 1997 recita in Venezuela al \"Festival del Teatro Cl\u00e1sico\" il canto di Ulisse ne \"Inferno\" di Dante Alighieri, progetto multimediale di Francesco Verdinelli e Roberto Lerici. \u00c8 protagonista dei monologhi \"Don Chisciotte e Sancho Panza\" di Massimo Vincenzi (2005) e \"Graal, la notte che Wagner uccise Spontini\", scritto e diretto da Gianni Gualdoni (2009). \u00c8 accanto a Carla Tat\u00f2 ne \"Le Troiane - Canzone per una notte\", regia di Carlo Quartucci (2006), e a Roberto Herlitzka in \"Assassinio nella cattedrale\" di T.S. Eliot, regia di Andrea Buscemi (2002), e ancora con Roberto Herlitzka in \"Citt\u00e0 fantastica - il lungo canto di Lorenzo Calogero\", opera video-teatrale di Nino Cannat\u00e0 (2011). Recita inoltre in molti suoi spettacoli: \"Il postino suona sempre due volte\" di J. Cain (1995), \"Talk Radio\" di E. Boghosian (2000), \"Bird \u00e8 vivo\" di M. Vincenzi (2004), \"Sto un po' nervosa\" di R. Menduni e R. De Giorgi (2004), \"Escuriale\" di M. de Ghelderode (2009), \"Coppia aperta quasi spalancata\" di D. Fo e F. Rame (2013). \nHa inoltre curato le traduzioni di \"Trainspotting\" e \"Headstate\" di Irvine Welsh, \"Quills\" di Doug Wright e l'adattamento dei testi \"Vorher/Nachher\" di Roland Schimmelpfennig e \"Autour de ma pierre il ne fera pas nuit\" di Fabrice Melquiot. \nDal 2005 ha ripreso la collaborazione con Carlo Quartucci e Carla Tat\u00f2 con i quali ha partecipato ai progetti \"In viaggio a Don Chisciotte\" presentato per \"La Favola dell'Usignolo Festival Internazionale di Arti Sceniche 2005\" e \"Le Troiane \u2013 Canzone per una notte\" presentato all'interno del \"Festival Magna Graecia Teatro 2006\".\nNel marzo 2012, per Editori Riuniti, \u00e8 uscito un volume, per il quale ha curato l'edizione, dal titolo \"A me gli occhi, please\" che raccoglie numerosi testi, utilizzati e non, scritti da suo padre per \"Gigi Proietti\"."}
{"id": "2544273", "revid": "287204", "url": "https://it.wikipedia.org/wiki?curid=2544273", "title": "Newsweek Champions Cup and the State Farm Evert Cup 1996", "text": "Il Newsweek Champions Cup and the Evert Cup 1996 \u00e8 stato un torneo di tennis giocato sul cemento. \u00c8 stata la 20\u00aa edizione del Torneo di Indian Wells, che fa parte della categoria ATP Super 9 nell'ambito dell'ATP Tour 1996 e della Tier II nell'ambito del WTA Tour 1996. Sia il torneo maschile che quello femminile si sono giocati all'Indian Wells Tennis Garden di Indian Wells in California, dall'11 al 18 marzo 1996.\nCampioni.\nSingolare maschile.\n Michael Chang ha battuto in finale Paul Haarhuis, 7-5 6-1 6-1\nSingolare femminile.\n Steffi Graf ha battuto in finale Conchita Mart\u00ednez, 7-6 7-6\nDoppio maschile.\n Todd Woodbridge / Mark Woodforde hanno battuto in finale Brian MacPhie / Michael Tebbutt, 1\u20136, 6\u20132, 6\u20132\nDoppio femminile.\n Chanda Rubin / Brenda Schultz hanno battuto in finale Julie Halard / Nathalie Tauziat 6\u20131, 6\u20134"}
{"id": "2544275", "revid": "486946", "url": "https://it.wikipedia.org/wiki?curid=2544275", "title": "Limburg/Lahn", "text": ""}
{"id": "2544276", "revid": "729019", "url": "https://it.wikipedia.org/wiki?curid=2544276", "title": "Lola &amp; Angiolina Project", "text": "Lola &amp; Angiolina Project \u00e8 un EP di Loredana Bert\u00e8 e di Spagna.\nPubblicato nel 2009 su etichetta Edel, l'EP vede le due artiste nuovamente insieme dopo il grande successo riscosso in occasione della loro interpretazione in coppia di \"Musica e parole\" al Festival di Sanremo 2008 e il relativo cd singolo uscito nel giugno di quell'anno.\nBrani.\nPer il lancio dell'EP \u00e8 stato scelto come singolo il brano \"Comunque vada\", scritto da Loredana Bert\u00e8 e cantato da Spagna, con interventi finali della Bert\u00e8 stessa e di Aida Cooper. La canzone ottiene una discreta visibilit\u00e0 in televisione, con passaggi promozionali importanti a \"Quelli che il calcio\", dove viene presentata in anteprima, \"Scalo 76\" e \"Domenica In\".\nSpagna \u00e8 presente nel disco anche con un altro pezzo scritto da Loredana, \"I Love You\", e con un brano scritto da lei stessa, la ballata rock \"Father\". Loredana Bert\u00e8 ha scelto invece di inserire nell'EP la versione da solista di \"Musica e parole\" e due provini di cui era in possesso, \"Enrico 40\" e \"Bella donna\": quest'ultima, presumibilmente registrata durante il periodo della cantante alla B&amp;G, non \u00e8 che una versione in lingua italiana del brano che sarebbe stato inciso in lingua spagnola da Spagna, con il titolo \"Baila\", per il suo album \"Woman\" del 2002.\nSuccessi di vendita e riconoscimenti.\nA causa di un errore o di una scelta poco oculata, l'album viene inizialmente pubblicato, e risulta in catalogo, come \"Lola &amp; Angiolina Project\" di Lola &amp; Angiolina, senza alcun riferimento esplicito al fatto che si tratti di un disco delle due famose cantanti. L'album riesce comunque a fare il suo ingresso in classifica alla posizione #26, segnando tra l'altro il primo rientro di Spagna in top 50 da quando aveva iniziato a incidere per etichette indipendenti dopo la chiusura del contratto con la Sony Music.\nNell'estate l'album vince il Premio Lunezia nella categoria \"Poesia Rock 2009\"."}
{"id": "2544278", "revid": "174925", "url": "https://it.wikipedia.org/wiki?curid=2544278", "title": "Firmin Girard", "text": "Dipinse soggetti storici, religiosi, ritratti, paesaggi e scene di genere, dopo aver studiato all'\u00c9cole des Beaux-Arts de Parigi. Molto apprezzato alla sua epoca, consegu\u00ec numerosi riconoscimenti, adottando uno stile realista con tratti tardo impressionistici.\nSue opere sono presenti in collezioni private e musei internazionali, tra cui il Museo d'Orsay a Parigi."}
{"id": "2544280", "revid": "767487", "url": "https://it.wikipedia.org/wiki?curid=2544280", "title": "Metilalluminossano", "text": "Il metilalluminossano (spesso abbreviato in MAO) \u00e8 un composto chimico di formula generale (Al(CH3)O)\"n\", che si presenta solido e di colore bianco.\nViene preparato dall'idrolisi (controllata) del trimetilalluminio (TMA).\nViene utilizzato come co-catalizzatore del catalizzatore di Ziegler-Natta nei processi di polimerizzazione delle olefine."}
{"id": "2544281", "revid": "6923", "url": "https://it.wikipedia.org/wiki?curid=2544281", "title": "Casa Venier", "text": "Casa Venier \u00e8 un palazzo di Venezia, ubicato nel sestiere di Castello, sul lato nord orientale di Campo Santa Maria Formosa, in continuit\u00e0 col complesso dei Palazzi Don\u00e0.\nStoria.\nCasa Venier fu costruita nel XV secolo, in gotico veneziano: tuttavia non \u00e8 ricordata per una particolare rilevanza architettonica, bens\u00ec per esser stata la dimora del doge Sebastiano Venier, gi\u00e0 glorioso condottiero che port\u00f2 alla vittoria di Lepanto del 1571.\nNel 1971 sulla facciata dell'edificio fu aggiunta una lapide che ne ricorda l'illustre personaggio che l'abit\u00f2: \"Questa \u00e8 la casa di/ Sebastiano Venier/ vincitore di Lepanto/ la Marina Militare Italiana nel IV centenario della battaglia/ 7 ottobre 1971 pose\".\nDescrizione.\nLa facciata del piccolo palazzo, tipicamente gotica, si dispone su tre piani. Di particolare pregio \u00e8 la quadrifora archiacuta e trilobata nell'intradosso al secondo piano, ma anche la finitura con una modanatura a piccole punte di diamante dei davanzali. Peculiarit\u00e0 di tutte le finestrature \u00e8 l'utilizzo di una pietra tenera e giallastra (molto probabilmente pietra di Vicenza) disgraziatamente, e visibilmente, meno resistente alla salsedine.\nAl piano terra l'edificio \u00e8 stato rimaneggiato, per ospitare attivit\u00e0 di carattere commerciale."}
{"id": "2544282", "revid": "149727", "url": "https://it.wikipedia.org/wiki?curid=2544282", "title": "Bad Homburg v.d. H\u00f6he", "text": ""}
{"id": "2544294", "revid": "767487", "url": "https://it.wikipedia.org/wiki?curid=2544294", "title": "Blackduck", "text": "La cittadina di Blackduck \u00e8 un piccolo insediamento urbano situato nella contea di Beltrami, in Minnesota. Il censimento effettuato nel luglio del 2008 ha calcolato un incremento del +9.3% di abitanti rispetto al censimento effettuato nel 2000, arrivando cos\u00ec ad avere una popolazione di 761 abitanti.\nGeografia.\nBlackduck si trova 25 miglia a nord di Bemidji, capoluogo della contea, e a circa 75 miglia dal confine con il Canada. I centri cittadini di Saint Paul e Minneapolis sono situati a 250 miglia a sud di Blackduck, rendendo cos\u00ec la cittadina estremamente decentrata, sfavorendo l'incremento residenziale."}
{"id": "2544296", "revid": "508156", "url": "https://it.wikipedia.org/wiki?curid=2544296", "title": "Summertime (Mina)", "text": "Summertime, pubblicato nel 1991, \u00e8 una raccolta (solo CD) della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com."}
{"id": "2544301", "revid": "104458", "url": "https://it.wikipedia.org/wiki?curid=2544301", "title": "Schmalkalden-Meiningen", "text": ""}
{"id": "2544305", "revid": "282094", "url": "https://it.wikipedia.org/wiki?curid=2544305", "title": "Aglaia Anassillide", "text": ""}
{"id": "2544306", "revid": "13102", "url": "https://it.wikipedia.org/wiki?curid=2544306", "title": "Erasmus Reinhold", "text": " \nBiografia.\nHa compiuto i suoi studi all'Universit\u00e0 di Wittenberg, dove fu eletto preside e poi divenne rettore. Nel 1536 ricevette l'incarico di professore in matematica superiore da Filippo Melantone. In contrasto con la limitata definizione moderna, la \"matematica\" a quel tempo includeva anche la matematica applicata, e in particolare l'astronomia. Anche il suo collega Georg Joachim Rheticus studi\u00f2 a Wittenberg, ricevendo l'incarico di professore in matematica inferiore nel 1536.\nReinhold catalog\u00f2 un ampio numero di stelle. Le sue pubblicazioni di astronomia comprendono un commentario (1542, 1553) sul \"Theoricae novae planetarum\" di Georg Purbach. Il suo lavoro fu continuato da Cyprianus Leovitius.\nIl Duca Alberto I di Prussia sostenne Reinhold e finanzi\u00f2 la pubblicazione delle sue tavole pruteniche (o tavole prussiane). Queste tavole astronomiche contribuirono alla diffusione dei metodi di calcolo copernicani in tutto l'impero. Sia le tavole pruteniche di Reinhold, che gli studi di Copernico furono alla base della riforma del calendario di Papa Gregorio XIII nel 1582. Tuttavia Reinhold (come ogni altro astronomo prima di Keplero e Galileo) riconvert\u00ec i metodi matematici copernicani in un sistema geocentrico, rigettando la cosmologia eliocentrica sul piano fisico e teologico."}
{"id": "2544308", "revid": "155634", "url": "https://it.wikipedia.org/wiki?curid=2544308", "title": "Newsweek Champions Cup and the State Farm Evert Cup 1996 - Singolare maschile", "text": "Il singolare del Newsweek Champions Cup and the State Farm Evert Cup 1996 \u00e8 stato un torneo di tennis facente parte dell'ATP Tour.\nPete Sampras era il detentore del titolo, ma ha perso nei quarti contro Paul Haarhuis.\nMichael Chang ha battuto in finale Paul Haarhuis 7\u20135, 6\u20131, 6\u20131.\nTeste di serie.\nLe prime 8 teste di hanno ricevuto un bye per il 2\u00ba turno"}
{"id": "2544314", "revid": "1915706", "url": "https://it.wikipedia.org/wiki?curid=2544314", "title": "Fluoruro di sodio", "text": "Il fluoruro di sodio \u00e8 il sale di sodio dell'acido fluoridrico. A temperatura ambiente si presenta in forma di cristalli incolori, mediamente solubili in acqua, cui impartiscono per idrolisi una reazione basica: una soluzione di 40 g/l di fluoruro di sodio in acqua ha pH circa 10.\nIl reticolo cristallino del fluoruro di sodio \u00e8 cubico, come quello del cloruro di sodio. I suoi cristalli sono trasparenti sia alla luce infrarossa che a quella ultravioletta.\nProduzione.\nIl NaF viene preparato neutralizzando l'acido fluoridrico o l'acido esafluorosilicico (H2SiF6), entrambi sottoprodotti della reazione di fluorapatite (Ca5(PO4)3F) dalla roccia fosfatica durante la produzione di fertilizzante superfosfato. Gli agenti neutralizzanti includono idrossido di sodio e carbonato di sodio. Gli alcoli sono talvolta usati per precipitare il NaF:\nDa soluzioni contenenti HF, il fluoruro di sodio precipita come bifluoruro di sodio (NaHF2). Il riscaldamento di quest'ultimo rilascia HF e d\u00e0 NaF.\nIn un rapporto del 1986, il consumo annuale mondiale di NaF era stimato essere diversi milioni di tonnellate.\nUsi.\nIgiene dentale.\nI sali di fluoro vengono spesso aggiunti all'acqua potabile comunale (cos\u00ec come ad alcuni prodotti alimentari in alcuni paesi) allo scopo di mantenere la salute dentale. Il fluoruro migliora la forza dei denti con la formazione di fluorapatite, un componente naturale dello smalto dei denti. Sebbene il fluoruro di sodio sia usato per fluorurare l'acqua e, in effetti, \u00e8 lo standard con cui vengono misurati altri composti di fluorurazione dell'acqua, l'acido esafluorosilicico (H2SiF6) e i suoi sali di sodio (Na2SiF6) sono additivi molto pi\u00f9 comuni negli Stati Uniti.\nOsteoporosi.\nLa supplementazione di fluoro \u00e8 stata ampiamente studiata per il trattamento dell'osteoporosi postmenopausale. Questa integrazione non sembra essere efficace; anche se il fluoruro di sodio aumenta la densit\u00e0 ossea, non diminuisce il rischio di fratture.\nChimica.\nIl fluoruro di sodio ha una variet\u00e0 di applicazioni chimiche speciali nella sintesi e nella metallurgia estrattiva. Reagisce con cloruri elettrofili inclusi i cloruri acilici, cloruri di zolfo e cloruro di fosforo. Come altri fluoruri, il fluoruro di sodio trova impiego nella desililazione nella sintesi organica. Il fluoruro di sodio pu\u00f2 essere usato per produrre fluorocarburi attraverso la reazione di Finkelstein; questo processo ha il vantaggio di essere semplice da eseguire su piccola scala ma viene raramente utilizzato su scala industriale a causa dell'esistenza di tecniche pi\u00f9 efficaci (ad es. elettrofluorurazione, processo Fowler).\nSicurezza.\nLa dose letale per un essere umano di 70 kg \u00e8 stimata essere 5-10 g.\nI fluoruri, in particolare nelle soluzioni acquose di fluoruro di sodio, sono rapidamente e abbastanza ampiamente assorbiti dal corpo umano.\nI fluoruri interferiscono con il trasporto di elettroni e il metabolismo del calcio. Il calcio \u00e8 essenziale per mantenere i potenziali della membrana cardiaca e per regolare la coagulazione. Una grande ingestione di sali di fluoruro o acido fluoridrico pu\u00f2 provocare aritmie fatali a causa di una profonda ipocalcemia. L'eccessivo assorbimento cronico pu\u00f2 causare indurimento delle ossa, calcificazione dei legamenti e accumulo di denti. Il fluoro pu\u00f2 causare irritazione o corrosione a occhi, pelle e membrane nasali.\nIl fluoruro di sodio \u00e8 classificato come tossico sia per inalazione (di polveri o aerosol) sia per ingestione. In dosi sufficientemente elevate, \u00e8 stato dimostrato che influiscono sul cuore e sul sistema circolatorio. Per le esposizioni professionali, l'Occupational Safety and Health Administration e il National Institute for Occupational Safety and Health hanno fissato limiti di esposizione professionale a 2,5 mg/m3 su una media ponderata nel tempo di otto ore.\nNelle dosi pi\u00f9 elevate utilizzate per il trattamento dell'osteoporosi, il semplice fluoruro di sodio pu\u00f2 causare dolore alle gambe e fratture da stress incomplete quando le dosi sono troppo elevate; inoltre irrita lo stomaco, a volte in modo cos\u00ec grave da causare ulcere. Le versioni a rilascio lento e con rivestimento enterico del fluoruro di sodio non hanno effetti collaterali gastrici in alcun modo significativo e hanno complicazioni pi\u00f9 lievi e meno frequenti nelle ossa.. Nelle dosi pi\u00f9 basse utilizzate per la fluorizzazione dell'acqua, l'unico chiaro effetto negativo \u00e8 la fluorosi dentale, che pu\u00f2 alterare l'aspetto dei denti dei bambini durante l'odentogenesi; questo \u00e8 per lo pi\u00f9 lieve ed \u00e8 improbabile che rappresenti alcun effetto reale sull'aspetto estetico o sulla salute pubblica. Un'ingestione cronica di fluoruro di 1 ppm di fluoruro nell'acqua potabile pu\u00f2 causare chiazze dei denti (fluorosi) e un'esposizione di 1,7 ppm produrr\u00e0 chiazze nel 30-50% dei pazienti."}
{"id": "2544315", "revid": "2009138", "url": "https://it.wikipedia.org/wiki?curid=2544315", "title": "Campionato italiano maschile di hockey in-line", "text": "Il Campionato Italiano Maschile di Hockey in-line \u00e8 diviso in serie A, B e C\nLa massima divisione \u00e8 la serie A e si articola in 3 fasi.\nFasi.\nCampionato.\nLa prima fase del torneo, il campionato, consta di un girone all'italiana che vede le 12 squadre partecipanti al campionato di serie A1 affrontarsi a turno nel girone di andata e in quello di ritorno, per un totale di 22 partite per squadra. Per ogni partita vengono assegnati 3 punti alla squadra vincente e 0 a quella perdente. In caso di pareggio ciascuna delle due squadre somma un punto. Alla fine di questa fase le ultime due squadre classificate retrocedono direttamente in serie A2.\nPlay-off.\nLa fase dei play-off vede in scena le prime 8 squadre della regular season. I play-off si dividono in quarti di finale, semifinali e finale.\nQuarti di finale.\nGli accoppiamenti dei quarti di finale vengono decisi in base alla classifica della regular season. La prima affronta l'ottava, la seconda affronta la settima, la terza si scontra con la sesta ed infine quarta e quinta si danno battaglia in quello che, teoricamente, dovrebbe essere il quarto di finale pi\u00f9 equilibrato. \nI quarti di finale si giocano al meglio delle 2 partite su 3. Significa che fra le due contendenti la prima a sconfiggere 2 volte l'avversario per un massimo di 3 partite passa il turno (2-0 o 2-1).\nLa seconda e l'eventuale terza partita si giocano in casa della squadra meglio classificata durante la regular season.\nSemifinali.\nPartecipano alle semifinali le squadre vincitrici dei quarti di finale. Anche le semifinali si giocano al meglio delle 2 partite su 3.\nFinale.\nLa finale vedr\u00e0 scontrarsi le due squadre vincitrici delle semifinali. Essa si svolger\u00e0 al meglio delle 3 partite su 5, quindi la prima squadra a sconfiggere 3 volte l'avversaria su 5 incontri disponibili, si laureer\u00e0 Campione d'Italia.\nLa prima, la terza e l'eventuale quinta partita si giocheranno in casa della squadra con il miglior piazzamento in classifica durante la regular season.\nPlay-out.\nLa 9\u00b0 e la 10\u00b0 classificate faranno i playout contro con la 3\u00aa e la 4\u00aa della Serie A2.\nVoci correlate.\nCOPPA FISR:\n2015/2016 CUS VERONA\n2016/2017 HC MILANO QUANTA\n2017/2018 HC MILANO QUANTA\n2018/2019 HC MILANO QUANTA"}
{"id": "2544316", "revid": "287204", "url": "https://it.wikipedia.org/wiki?curid=2544316", "title": "Louisiana Museum of Modern Art", "text": "Il Louisiana Museum of Modern Art \u00e8 un museo situato direttamente sulla costa dell'\u00d8resund a Fredensborg, 35 chilometri a nord di Copenaghen, Danimarca.\nDescrizione.\n\u00c8 il museo d'arte pi\u00f9 visitato della Danimarca, con un'ampia collezione d'arte moderna e contemporanea che va dalla seconda guerra mondiale a oggi, compreso un giardino di sculture.\nIl museo, che programma anche molti eventi ed esposizioni temporanee, \u00e8 considerato una delle pietre miliari dell'architettura moderna danese, per la sua sintesi armoniosa tra opere d'arte, architettura e paesaggio.\nFu fondato nel 1958 da Knud W. Jensen, e progettato dagli architetti Wilhelm Wohlert e J\u00f8rgen Bo.\nIl museo \u00e8 incluso nel libro di Patricia Schultz \"1.000 luoghi da vedere nella vita\"."}
{"id": "2544317", "revid": "38120", "url": "https://it.wikipedia.org/wiki?curid=2544317", "title": "Manigoldo", "text": ""}
{"id": "2544329", "revid": "1628923", "url": "https://it.wikipedia.org/wiki?curid=2544329", "title": "Permanganato di sodio", "text": "Il permanganato di sodio \u00e8 un composto chimico inorganico di formula NaMnO4.\n\u00c8 15 volte pi\u00f9 solubile in acqua rispetto al permanganato di potassio, ma \u00e8 pi\u00f9 costoso di quest'ultimo, per cui viene utilizzato in particolari applicazioni dove si richiede un'alta concentrazione dello ione MnO, ad esempio nel processo di \"etching\" dei circuiti stampati.\nPu\u00f2 essere sintetizzato a partire dal diossido di manganese in soluzione di idrossido di sodio (NaOH) e ipoclorito di sodio (NaClO):"}
{"id": "2544335", "revid": "287204", "url": "https://it.wikipedia.org/wiki?curid=2544335", "title": "Palazzo Vitturi", "text": "Palazzo Vitturi \u00e8 un palazzo di Venezia, ubicato nel sestiere di Castello, sul lato nord orientale di Campo Santa Maria Formosa, di cui \u00e8 l'edificio pi\u00f9 antico.\nStoria.\nPalazzo Vitturi \u00e8 un edificio antichissimo: fu costruito nella seconda met\u00e0 del XIII secolo e nei secoli \u00e8 stato oggetto di ristrutturazioni e ammodernamenti che non ne hanno compromesso l'originario assetto.\nOggi, in buono stato di conservazione, il palazzo \u00e8 sede di attivit\u00e0 alberghiere e commerciali.\nDescrizione.\nLa facciata di Palazzo Vitturi \u00e8 quella di una struttura veneto-bizantina del Due-Trecento. \nDi particolare rilevanza sono le aperture e i decori del piano nobile: una quadrifora a sesto acuto centrale, affiancata da due coppie di monofore ogivali, intorno alle quali si vedono ancora formelle e patere dell'edificio originale. Le balaustre di cui sono fornite tali aperture si riferiscono a epoche successive (XVI-XVII secolo).\nNel mezzanino va messa in evidenza, al centro, una piccola trifora a tutto sesto.\nL'ultimo piano, con le sue aperture rettangolari, \u00e8 di epoca successiva al resto del complesso; anche il piano terra ha perso le sue originarie fattezze.\nAll'interno, al piano nobile, sono conservati degli affreschi."}
{"id": "2544336", "revid": "125078098", "url": "https://it.wikipedia.org/wiki?curid=2544336", "title": "Giuseppe Lucchese", "text": "Nasce nel quartiere Brancaccio di Palermo. Inizia la sua carriera criminale usando il cognome della madre. Solo al maxiprocesso viene utilizzato anche il cognome del padre.\nCarriera criminale.\nEsperto in arti marziali, fu campione italiano di kickboxing negli anni 1982 e 1983. Secondo di cinque figli il padre era netturbino e la madre infermiera presso una delle cliniche pi\u00f9 prestigiose di Palermo, Villa Serena, ma appartenente ad una delle famiglie mafiose pi\u00f9 spietate. Essendo affiliato alla famiglia di Brancaccio, Lucchese era un fedelissimo dei Corleonesi di Tot\u00f2 Riina; i pentiti lo indicano come uno dei pi\u00f9 feroci killer degli anni 1983-1984: appena ventenne, aveva gi\u00e0 un curriculum di tutto rispetto quando Tot\u00f2 Riina lo inser\u00ec nella squadra della morte, formata da killer spietati. Nel 1983 partecip\u00f2 alla mega rapina da 15 miliardi di lire al Banco di Sicilia. Insieme a Vincenzo Puccio uccise nel 1985 il boss Giuseppe Greco, detto \"Scarpuzzedda\", alle dipendenze del quale era stato fino a quel momento. \u00c8 sospettato di aver partecipato agli omicidi di Stefano Bontate e Salvatore Inzerillo. \u00c8 l'esecutore materiale del duplice omicidio dei fratelli Di Piazza dopo un alterco avuto il giorno prima in merito al fratello Roberto, tossicodipendente. Li uccise in piazza Sant'Anna davanti a numerose persone, nel quartiere borgo vecchio con numerosi colpi di pistola. Si evidenzia in questo efferato crimine la crudelt\u00e0 del Lucchese che dopo averli uccisi ha infierito sui cadaveri con calci e sputi.\nPartecip\u00f2 all'assassinio del vicebrigadiere Antonino Burrafato, del vice questore Ninni Cassar\u00e0 e del commissario Beppe Montana. Il pentito Vincenzo Sinagra lo indica come esecutore materiale dell'omicidio del boss di Roccella Giuseppe Abbate.\nArresto.\n\u00c8 stato arrestato il 1\u00b0 aprile del 1990. \u00c8 stato condannato all'ergastolo per pluriomicidio ed \u00e8 stato detenuto al regime del 41 bis nelle carceri di massima sicurezza. Gli vengono imputati quasi 30 omicidi tra cui quello del generale Dalla Chiesa e del politico Pio La Torre. Nella cantina sotto casa furono trovati 11 miliardi in contanti e numerose armi."}
{"id": "2544338", "revid": "827882", "url": "https://it.wikipedia.org/wiki?curid=2544338", "title": "I Wish", "text": ""}
{"id": "2544340", "revid": "6923", "url": "https://it.wikipedia.org/wiki?curid=2544340", "title": "Premier Motorcycles", "text": "La Premier Motorcycles era una casa motociclistica britannica.\nVenne fondata da W.H. Herbert e da W. Hillman nel 1876. La prima ragione sociale fu \"Hillman and Herbert Cycle Company\". Nel 1892 venne modificata in \"Premier Cycle Company\".\nOltre che produrre inizialmente alcune automobili su licenza belga e marchiate a suo nome, la prima motocicletta venne prodotta nel 1908 ed era dotata di motore a valvole laterali prodotto dalla \"White and Poppe\" e di una forcella Chater-Lea.\nIl primo motore Premier, un bicilindrico a V, venne realizzato nel 1909 e l'anno successivo vide l'inizio della produzione di un motore monocilindrico di 499 cm\u00b3.\nLa societ\u00e0 produsse una gamma di motociclette con la nuova ragione sociale, a partire dal 1914, di \"Premier Cycle Company (Coventry Premier Ltd)\".\nDopo la fine della prima guerra mondiale la societ\u00e0 non riprese la produzione e nel 1921 venne acquisita dalla \"Singer &amp; Co\".\nLa produzione di moto Premier, su licenza, continu\u00f2 per tutti gli anni trenta in Cecoslovacchia."}
{"id": "2544343", "revid": "287204", "url": "https://it.wikipedia.org/wiki?curid=2544343", "title": "St. Petersburg Open 1996", "text": "Il St. Petersburg Open 1996 \u00e8 stato un torneo di tennis giocato sul sintetico indoor. \n\u00c8 stata la 2\u00aa edizione del St. Petersburg Open, \nche fa parte della categoria World Series nell'ambito dell'ATP Tour 1996.\nSi \u00e8 giocato a San Pietroburgo in Russia, dal 18 al 25 marzo 1996.\nCampioni.\nSingolare.\n Magnus Gustafsson ha battuto in finale Evgenij Kafel'nikov, 6\u20132, 7\u20136(4)\nDoppio.\n Evgenij Kafel'nikov / Andrej Ol'chovskij hanno battuto in finale Nicklas Kulti / Peter Nyborg, 6\u20133, 6\u20134"}
{"id": "2544346", "revid": "93556", "url": "https://it.wikipedia.org/wiki?curid=2544346", "title": "Chen Qiao En", "text": "\u00c8 membro del gruppo femminile taiwanese 7 Flowers, oltre che la prima artista donna dell'agenzia Jungiery. Oltre al canto, i suoi interessi si basano sulla recitazione e sulla scrittura. \u00c8 stata la protagonista femminile del secondo drama taiwanese con pi\u00f9 ascolti, \"The Prince Who Turns Into a Frog\" (\u738b\u5b50\u8b8a\u9752\u86d9), e attualmente \u00e8 la conduttrice di due programmi, \"Treasure Hunter\" (\u5192\u96aa\u5947\u5175) e \u578b\u7537\u5927\u4e3b\u53a8. Nel 2008 \u00e8 salita alla ribalta con la serie televisiva \"Fated to Love You\" (\u547d\u4e2d\u6ce8\u5b9a\u6211\u611b\u4f60), i cui indici di ascolto sono stati maggiori di \"The Prince Who Turns Into a Frog\" (\u738b\u5b50\u8b8a\u9752\u86d9)."}
{"id": "2544348", "revid": "386562", "url": "https://it.wikipedia.org/wiki?curid=2544348", "title": "Chen Chiao-en", "text": ""}
{"id": "2544353", "revid": "219110", "url": "https://it.wikipedia.org/wiki?curid=2544353", "title": "Bagni di Nerone", "text": "I Bagni di Nerone sono un sito archeologico del centro di Pisa, situati presso Porta a Lucca, a poca distanza dalla piazza del Duomo. Si tratta dell'unico monumento della Pisa romana che sia ancora emergente. \nStoria.\nSi tratta degli scavi di un edificio termale romano, impropriamente detto a partire dal medioevo \"di Nerone\", ritenendolo parte di un suo fantomatico palazzo. I resti si trovano al di sotto del livello stradale odierno. L'impianto originale del complesso risale agli ultimi decenni del I secolo d.C. (sotto Domiziano), come sembra suggerire l'uso della tecnica a \"opus vittatum mixtum\", con un paramento in filari variamente alternati di laterizio e blocchi di panchina. Nel secolo successivo si ebbe un rifacimento, del quale resta un'epigrafe (, oggi al Museo nazionale di San Matteo) che cita la famiglia dei Veruleii Aproniani, che era rinomata per il possesso di ampi terreni e di fabbriche ceramiche. In particolare finanzi\u00f2 il rifacimento Lucio Venuleio Aproniano Prisco, patrono della Colonia Pisana, console di Attidium (citt\u00e0 romana nei pressi di Fabriano), che nel 92 d.C. costru\u00ec l'acquedotto di Caldaccoli e la conserva di Corliano e che aveva rivestito numerose cariche al tempo degli Antonini, permettendo quelle elargizioni pubbliche tipiche dei personaggi di rilievo del mondo romano.\nTutta l'area fu privatizzata a partire dal XVII secolo con il livellamento del terreno e con la costruzione di alcuni divisori per gli orti.\nLe terme furono messe in evidenza e restaurate nel XVI e XVII secolo per volere di Cosimo III. I vari scavi cominciarono nel 1881 a cura di Clemente Lupi. Successivamente nel 1938, una volta abbattute alcune case intorno, l'intera area fu recintata per salvaguardarne i resti. Infine a pi\u00f9 riprese dal 1943 al 1949, furono completamente restaurate.\nNel 2007 \u00e8 stata sostituita la cupola di copertura a causa dei danni che gli agenti atmosferici avevano esercitato.\nNell'estate del 2017 sono stati eseguiti nuovi scavi per comprendere con maggior certezza le funzioni degli ambienti termali, poco studiati all'inizio del XX secolo, e le fasi antropiche precedenti alle terme. L'area investigata \u00e8 stata quella tra le terme e le mura, questo ha permesso di scoprire ulteriori murature romane e i resti della casa della Gabella addossata alle mura in corrispondenza della porta del Parlascio.\nDescrizione.\nBen conservato \u00e8 il \"sudatio laconicum\" (locale per il bagno di acqua calda, che in alcuni paesi islamici si \u00e8 evoluto nell'Hammam o bagno turco), composto da una sala ottagonale absidata, con una copertura a cupoletta traforata, in parte restaurata. Sono poi visibili i resti delle mura della \"palestra\" dell\"'apodyterium\" e solo due pareti del tepidarium.\nL'acqua arrivava dal vicino Auser e tramite l'antico acquedotto romano di Caldaccoli proveniente da San Giuliano Terme. L'edificio doveva essere caratterizzato da una certa monumentalit\u00e0, a giudicare dai marmi rinvenuti e da alcune sculture ritrovate, che verosimilmente lo decoravano."}
{"id": "2544354", "revid": "386562", "url": "https://it.wikipedia.org/wiki?curid=2544354", "title": "Joe Chen", "text": ""}
{"id": "2544358", "revid": "386562", "url": "https://it.wikipedia.org/wiki?curid=2544358", "title": "Joe Chen Qiao En", "text": ""}
{"id": "2544371", "revid": "287204", "url": "https://it.wikipedia.org/wiki?curid=2544371", "title": "Lipton Championships 1996", "text": "Il Miami Masters 1996 (conosciuto anche come \"Lipton Championships\", per motivi di sponsorizzazione) \u00e8 stato un torneo di tennis giocato sulla cemento. \u00c8 stata la 12\u00aa edizione del Miami Masters, che fa parte della categoria ATP Super 9 nell'ambito dell'ATP Tour 1996 e della Tier I nell'ambito del WTA Tour 1996. Sia il torneo maschile che quello femminile si sono giocati al Tennis Center at Crandon Park di Key Biscayne in Florida, dal 18 al 1\u00ba aprile 1996.\nCampioni.\nSingolare maschile.\n Andre Agassi ha battuto in finale Goran Ivani\u0161evi\u0107, 3-0 ritirato\nSingolare femminile.\n Steffi Graf ha battuto in finale Chanda Rubin, 6-1 6-3\nDoppio maschile.\n Todd Woodbridge / Mark Woodforde hanno battuto in finale Ellis Ferreira / Patrick Galbraith, 6-3 6-7 7-6\nDoppio femminile.\n Jana Novotn\u00e1 / Arantxa S\u00e1nchez Vicario hanno battuto in finale Meredith McGrath / Larisa Neiland, 6-4, 6-4"}
{"id": "2544377", "revid": "336009", "url": "https://it.wikipedia.org/wiki?curid=2544377", "title": "Alfa Romeo Visconti", "text": ""}
{"id": "2544382", "revid": "125541574", "url": "https://it.wikipedia.org/wiki?curid=2544382", "title": "Citt\u00e0Mercato", "text": "Citt\u00e0Mercato \u00e8 stata una catena di ipermercati italiana del Gruppo Rinascente.\nStoria.\nOrigini.\nIl Gruppo Rinascente guidato dalla Famiglia Agnelli, per controattaccare alle creazioni di ipermercati e centri commerciali da parte del Gruppo Montedison-Standa, si attiva anch'esso nella costruzione di un primo ipermercato con galleria commerciale a Concesio (BS) aperto il 21 settembre 1972 a marchio \"La Rinascente Citt\u00e0Mercato\".\nStrategia e sviluppo.\nLa costruzione di ipermercati \"Citt\u00e0Mercato\" comportava quasi sempre alla collocazione nelle gallerie commerciali dei marchi Upim, Brico Center, Croff e Trony che facevano parte anch'essi del Gruppo Rinascente, in modo da assicurarsi le grandi superfici di vendita all'interno dei centri e quindi garantirsi una specie di monopolio commerciale. Non mancavano per\u00f2 semplici affiliazioni da parte di alcuni supermercati anche di dimensioni medio-piccole.\nDopo il primo centro a Concesio seguono la costruzione di altri ipermercati; nel 1974 a Roncadelle (BS), nel 1975 a Bussolengo (VR), nel 1976 a Bergamo e Merate (LC), nel 1979 a Rho (MI), nel 1982 a Venaria (TO) e nel 1986 a Rivoli (TO).\nNel 1989 si hanno tre aperture con Padova, Vimodrone (MI) e Misterbianco (CT).\nL'anno successivo, nel 1990, si replica con le aperture di Palermo, Sassari e Pompei (NA).\nNel 1991 si inaugurano Curno (BG) e Nerviano (MI) che va a sostituire l'ipermercato di Rho, nel 1992 invece \u00e8 la volta di Mugnano (NA) e Cagliari-Santa Gilla, mentre nel 1993 tocca a Cinisello Balsamo (MI) e Olbia.\nNel 1994 si aprono Cagliari-Marconi e Mazzano (BS).\nNel 1995 \u00e8 la volta di Vicenza, l'anno successivo (1996) apre ristrutturata e ingrandita Roncadelle (BS) e tre anni pi\u00f9 tardi (1999) Roma-Collatina e Taranto.\nFiordaliso.\nNel 1992 viene inaugurato un centro commerciale a Rozzano (MI) il quale \u00e8 stato frutto di un accordo al 50% fra il Gruppo Rinascente e il Gruppo Finiper che detiene il marchio Iper per gli ipermercati. L'ipermercato sorge su terreni che appartenevano al Gruppo Fiat, quindi Rinascente gestiva la galleria commerciale del \"Fiordaliso\". \nOggi la galleria di questo centro commerciale \u00e8 passata sotto Gallerie Commerciali Auchan, mentre l'ipermercato rimane sotto marchio Iper.\nJoyland - La citt\u00e0 degli acquisti.\nNel 1994 vengono rilevati due centri nelle Marche, precisamente ad Ancona e Fano (PU) e diversamente dagli altri centri sparsi per l'Italia, gestiti da Rinascente, usavano l'insegna Joyland per l'ipermercato.\nAccordo con Auchan.\nAuchan, dopo l'alleanza tecnica e finanziaria stipulata con il Gruppo Rinascente nel 1997, procede alla trasformazione di tutti gli ipermercati ad insegna \"Citt\u00e0Mercato\" e \"Joyland\" che verranno convertiti dal 2000 (da settembre 1998 quello di Venaria Reale) in poi nel marchio \"Auchan\".\nDal 29 novembre 2013 viene rispolverato il marchio dal gruppo Auchan per l'ipermercato di Catania - La Rena che viene ridimensionato nella metratura e nell'assortimento e si focalizza principalmente sull'alimentare. L'ipermercato rimane attivo per circa 5 anni quando ad aprile 2018 il gruppo Auchan annuncia la chiusura del punto vendita di Catania. L'ipermercato ha chiuso infine il 30 aprile."}
{"id": "2544383", "revid": "291412", "url": "https://it.wikipedia.org/wiki?curid=2544383", "title": "Alice (rete televisiva)", "text": "Alice (acronimo di Alma Italian Content &amp; Entertainment) era un canale televisivo dedicato interamente alla cucina, appartenente al gruppo Alma Media, oggi confluito assieme a Marcopolo nella nuova emittente Alma TV.\nLo speaker del canale era Daniela Abbruzzese.\nStoria.\nIl canale viene lanciato nell'autunno 1999 all'interno della piattaforma TELE+ Digitale. Dal 31 luglio 2003 fino al 31 dicembre 2013 \u00e8 stato visibile sulla piattaforma Sky Italia al canale 416. Nel 2013, Sky Italia decide di non trasmettere pi\u00f9 nella propria piattaforma i canali dell'allora gruppo LT Multimedia, l'editore dello stesso lancia una campagna pubblicitaria dal titolo \"Che fai mi cacci?\", spot promosso per criticare l'esclusione attuata dalla piattaforma satellitare di Rupert Murdoch.\nDal 7 aprile 2014 il canale manda in onda la prima trasmissione in diretta della sua storia, \"Buongiorno Alice\".\nDal 1\u00ba gennaio 2014 viene trasmesso in chiaro, sostituendo sia sul digitale terrestre sia su Tiv\u00f9sat il canale Arturo, che ha cos\u00ec cessato le sue trasmissioni. Ci\u00f2 \u00e8 avvenuto dopo la decisione di Sky Italia di non rinnovare la presenza sulla propria piattaforma dei canali Alice, Leonardo, Marcopolo e Nuvolari (dunque di conseguenza LT Multimedia dichiara di avere rivisto le proprie strategie e il posizionamento televisivo dei propri canali). Alice \u00e8 inoltre presente in streaming sulla piattaforma a pagamento Italia Smart.\nIl 13 marzo 2015 Alice, insieme a Leonardo, Marcopolo e Nuvolari abbandonano la piattaforma Tiv\u00f9sat e rimangono in chiaro esclusivamente sul digitale terrestre.\nDal 1\u00ba settembre 2015 a seguito della riorganizzazione dei canali LT Multimedia \u00e8 stata aggiunta una copia del canale alla posizione 224 precedentemente occupata da Alice Kochen (versione in tedesco per il pubblico della Germania). \nIl 16 dicembre 2015, in seguito al fallimento della societ\u00e0 LT Multimedia, Alice, Marcopolo, Leonardo e Nuvolari passano ad Alma Media. Giampaolo Trombetti subentra alla Direzione del Canale fino a settembre 2017. Il canale raggiunge in pochi mesi l\u20191% di share in alcune fasce orarie.\nDal 1\u00ba aprile 2016 \u00e8 visibile solo sul canale 221. Il 29 luglio dello stesso anno \u00e8 stata aggiunta una copia al canale 223 identificata come Alice Cucina (diversa dal canale che esisteva in precedenza), poi sostituita a partire dal 1\u00ba febbraio 2017 da Case Design Stili, emittente sorta dalle ceneri di Leonardo, che ha iniziato ufficialmente le trasmissioni il 13 febbraio dello stesso anno.\nDal 7 aprile 2017 Alice torna sul satellite in chiaro; dal 20 aprile \u00e8 memorizzata nella lista canali Tiv\u00f9sat alla numerazione 51 e il 28 aprile 2017 torna ad essere visibile anche su Sky al canale 809. A fine novembre 2018 Alice cambia frequenza satellitare, conservando le sue numerazioni. A fine settembre Mattia Poggi diventa direttore del canale.\nIl 20 marzo 2019 ad Alice viene tolta la numerazione automatica su Tiv\u00f9sat, mentre mantiene la posizione nella lista Sky; in seguito dal 9 giugno al 10 luglio il canale satellitare ha mandato in onda cartelli in cui si invita a seguire l'emittente sul digitale terrestre. Dal 25 luglio un nuovo cartello in onda, assieme alle informazioni sul sito ufficiale, comunica che a partire dal 1\u00ba agosto Alice rester\u00e0 visibile solo sul digitale terrestre all'LCN 221 e su Sky alla posizione 5221 (nella fascia di numerazione oltre il 5000 dedicata alla ripetizione dei segnali terrestri).\nIl 7 gennaio 2020 il canale sospende momentaneamente le trasmissioni e viene eliminato dal mux TIMB 2. Il giorno successivo il canale torna disponibile nel mux Alpha.\nDal 6 aprile 2020 il canale \u00e8 trasmesso dalle 21:00 alle 10:00, in alternanza con Marcopolo, su Canale 65. Dal 1\u00ba maggio 2020 il canale si fonde con Marcopolo dando vita ad un unico canale sull'LCN 65 denominato \"Alma TV - Alice &amp; Marcopolo,\" tornando nel mux TIMB 2. Il 20 luglio 2020 cambia nome in Alma TV.\nAscolti di Alice.\nCon la messa in onda in chiaro del canale, a partite dal 1\u00ba gennaio 2014, lo stesso ha riscontrato un forte aumento di telespettatori. In particolare il primo mese di \"chiaro\" per Alice ha registrato oltre 800.000 contatti, picchi al di sopra dei 100.000 ascoltatori e un ascolto medio di 30.000 telespettatori.\nShare 24h di Alice.\nDati Auditel relativi al giorno medio mensile sul target individui 4+.\nPalinsesto.\nIl palinsesto della rete \u00e8 incentrato sulla cucina italiana attraverso programmi autoprodotti. \nRiconoscimenti e premi.\nIl canale ha ricevuto alcuni premi, tra cui 5 nomination agli \"Hotbird Awards\", il premio internazionale della tv satellitare, con 2 vittorie, nel 2000 e nel 2008, come migliore canale nella categoria \"lifestyle\"."}
{"id": "2544384", "revid": "336009", "url": "https://it.wikipedia.org/wiki?curid=2544384", "title": "SsangYong C200", "text": ""}
{"id": "2544386", "revid": "154893", "url": "https://it.wikipedia.org/wiki?curid=2544386", "title": "Falsificazione delle banconote", "text": ""}
{"id": "2544389", "revid": "121549795", "url": "https://it.wikipedia.org/wiki?curid=2544389", "title": "Campionato italiano femminile di hockey in-line", "text": "Il Campionato Italiano Femminile di Hockey in-line \u00e8 formato da 10 squadre divise in 3 gironi.\nLa massima divisione \u00e8 la serie A e si articola in 3 fasi.\nFasi.\nCampionato.\nLa prima fase del torneo, il campionato, consta di 3 gironi all'italiana che vede le 10 squadre partecipanti al campionato di serie A affrontarsi a turno in gare di andata e di ritorno. Per ogni partita vengono assegnati 3 punti alla squadra vincente e 0 a quella perdente. In caso di pareggio ciascuna delle due squadre somma un punto. Le prime classificate accedono direttamente al Final Four.\nGirone di qualificazione al Final Four.\nQuesta fase vede in scena le seconde classificate ad ogni girone. La vincente accede al Final Four\nFinal Four.\nVengono disputate semifinali per l'accesso alla finale, la cui vincitrice si laureer\u00e0 Campione d'Italia.\nAlbo d'Oro.\nTorneo Ufficiale Fihp Citt\u00e0 di Viareggio (in concomitanza Torneo delle Regioni)\nSquadre partecipanti: Hot Wings Milano, Islanders Spinea, Draghi Torino.\nVincitore: Draghi Torino\nCampionato Italiano\nFinal Four tenutasi a Bassano del Grappa\nSquadre partecipanti: Draghi Torino, Islanders Spinea, Tabasco Cagliari, Hot Wings Milano (?)\nTorneo Citt\u00e0 di Monleale\nSquadre partecipanti: Draghi Torino, Islanders Spinea, Tabasco Cagliari, Monleale Sportleale\nVincitore: Islanders Spinea\nCampionato Italiano\nFianal six disputata a Sandrigo (VI)\nSquadre partecipanti: Draghi Torino, Islanders Spinea, Asiago Pink Vipers (girone A)\nTabasco Cagliari, Dragonfly Massa, Gatte Nere Monleale (girone B)\nVincitore: Islanders Spinea\nCampionato Italiano\nFase eliminatoria a concentramenti, in varie sedi.\nFinal Six con sede presso il Pattinodromo comunale di Empoli\nSquadre partecipanti alla Final Six: Flying Donkey Empoli, Islanders Spinea, Monleale Sportleale (girone B)\nDraghi Torino, Catania Flames, Asiago Pink Vipers (girone A)\nVincitore: Draghi Torino\nCampionato Italiano\nSquadre divisi in due girone con gare andata e ritorno.\nSquadre partecipanti: Draghi Torino, Asiago Pink Vipers, Ghosts Padova, Monleale Sportleale (girone A)\nFlaying Donkey, Invicta Modena, Dragonfly Massa, Polisportiva Molinese (Girone B)\nCatania Flames e Polisportiva Reggio Calabria (girone C)\nSede Final Four: Empoli\nVincitore: Draghi Torino\nFinal Four disputata al Pattinodromo comunale di Empoli\nFinale: Draghi Torino 6 - 3 Hockey Club Monleale Sportleale\nFinal four disputata a Asiago (VI)\nSquadre partecipanti: Draghi Torino, Asiago Pink Vipers, Ariccia, Latina In-line\nVincitore: Draghi Torino\nFinal four disputata a Torino\nFinale: Draghi Torino 3 - 1 Asiago Vipers\nFinal Four\nSquadre partecipanti: Draghi Torino, Asiago Pink Vipers, Lepis Piacenza, Mammuth Roma\nVincitore: Draghi Torino\nLa stagione 2014-2015 \u00e8 in corso di svolgimento; la prima giornata \u00e8 stata disputata a Torino il 21 dicembre 2014.\nLe squadre partecipanti sono Draghi Torino, Lepis Piacenza, Mammuth Roma, Asiago Black Out, Molinese e Taurus Buja."}
{"id": "2544392", "revid": "287204", "url": "https://it.wikipedia.org/wiki?curid=2544392", "title": "Atakpame", "text": ""}
{"id": "2544393", "revid": "287204", "url": "https://it.wikipedia.org/wiki?curid=2544393", "title": "Atakpam\u00e8", "text": ""}
{"id": "2544400", "revid": "767487", "url": "https://it.wikipedia.org/wiki?curid=2544400", "title": "Baron Chen", "text": "Biografia.\nChen \u00e8 figlio di Chen Chi-li, il presunto capo di una gang che commission\u00f2 l'assassinio del giornalista dissidente Henry Liu nel 1984. Studia Scienze del Turismo alla \"Chinese Culture University\" di Taipei.\nChen ha fatto la sua apparizione pi\u00f9 importante nel film \"Kung Fu Dunk\", ma \u00e8 stato conosciuto dal grande pubblico per il suo ruolo di Dylan nel Drama taiwanese con gli indici di ascolto maggiori, \"Fated to Love You\". \u00c8 anche apparso in due video musicali di Jay Chou, per le canzoni \"Qinghua Ci\" (\u9752\u82b1\u74f7) tratta dall'album \"On the Run\", e \"Huahai\" (\u82b1\u6d77) tratta dall'album \"Capricorn\"."}
{"id": "2544401", "revid": "386562", "url": "https://it.wikipedia.org/wiki?curid=2544401", "title": "River Chen", "text": ""}
{"id": "2544402", "revid": "404137", "url": "https://it.wikipedia.org/wiki?curid=2544402", "title": "Avvistamento UFO di Firenze", "text": ""}
{"id": "2544404", "revid": "473148", "url": "https://it.wikipedia.org/wiki?curid=2544404", "title": "Marco Antonio Barbarigo", "text": ""}
{"id": "2544405", "revid": "26282678", "url": "https://it.wikipedia.org/wiki?curid=2544405", "title": "Chiesa di San Pantalone", "text": ""}
{"id": "2544408", "revid": "119229093", "url": "https://it.wikipedia.org/wiki?curid=2544408", "title": "Niccol\u00f2 Bellagamba", "text": "Giornalista del TG3 da anni, \u00e8 esperto di temi economici. Ha una laurea in giurisprudenza. Prima di diventare conduttore, \u00e8 stato inviato per 5 anni al seguito del presidente di Bankitalia Draghi e di molti vertici internazionali.\nHa condotto l'edizione del Tg3 di mezzasera per passare, dall'ottobre 2008 a condurre anche il Tg3minuti alle 21:10. Saltuariamente ha condotto anche il TG3 Linea Notte."}
{"id": "2544412", "revid": "155634", "url": "https://it.wikipedia.org/wiki?curid=2544412", "title": "Lipton Championships 1996 - Singolare maschile", "text": "Il singolare del Lipton Championships 1996 \u00e8 stato un torneo di tennis facente parte dell'ATP Tour.\nAndre Agassi ha battuto in finale Goran Ivani\u0161evi\u0107 che si \u00e8 ritirato.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2544413", "revid": "599013", "url": "https://it.wikipedia.org/wiki?curid=2544413", "title": "FernGully", "text": ""}
{"id": "2544415", "revid": "38120", "url": "https://it.wikipedia.org/wiki?curid=2544415", "title": "Ferngully", "text": ""}
{"id": "2544416", "revid": "119163811", "url": "https://it.wikipedia.org/wiki?curid=2544416", "title": "Sergio Criscuoli", "text": "Attivit\u00e0 professionale.\nNegli anni settanta, giovane cronista de \"L'Unit\u00e0\", era costretto a girare armato per Roma per paura di eventuali agguati legati alla sua attivit\u00e0 di cronista all'interno dell\"'Unit\u00e0\", in prima fila nella lotta contro il gruppo terroristico Le Brigate Rosse, BR, ripetutamente minacciato da queste ultime durante gli anni di piombo. Questo episodio testimonia il difficile clima e la violenza di quegli anni.\nCriscuoli passa poi al Tg2 e poi nel 1994 al Tg3, di cui diventa capo redattore della sezione cronaca. Ha condotto il \"TG3 Mezzasera\" e anche TG3 Linea Notte. Dall'ottobre 2008 \u00e8 stato uno dei conduttori del \"TG3Minuti\". Attualmente \u00e8 nella Redazione Esteri del TG3 e conduttore di \"TG3Minuti\"."}
{"id": "2544419", "revid": "767487", "url": "https://it.wikipedia.org/wiki?curid=2544419", "title": "Lorenzo Pozzolini", "text": "Fra le sue opere si ricordano la Collegiata di San Cassiano a San Casciano in Val di Pesa e il Teatro dell'Accademia dei Ricomposti e Palazzo Corsi ad Anghiari."}
{"id": "2544424", "revid": "38120", "url": "https://it.wikipedia.org/wiki?curid=2544424", "title": "Ferngully - Le avventure di Zak e Crysta", "text": ""}
{"id": "2544427", "revid": "38120", "url": "https://it.wikipedia.org/wiki?curid=2544427", "title": "FernGully - La foresta incantata", "text": ""}
{"id": "2544428", "revid": "38120", "url": "https://it.wikipedia.org/wiki?curid=2544428", "title": "Ferngully - La foresta incantata", "text": ""}
{"id": "2544430", "revid": "38120", "url": "https://it.wikipedia.org/wiki?curid=2544430", "title": "Le avventure di Zak e Crysta", "text": ""}
{"id": "2544431", "revid": "287204", "url": "https://it.wikipedia.org/wiki?curid=2544431", "title": "La foresta incantata", "text": ""}
{"id": "2544434", "revid": "276146", "url": "https://it.wikipedia.org/wiki?curid=2544434", "title": "Raggi uv", "text": ""}
{"id": "2544435", "revid": "6923", "url": "https://it.wikipedia.org/wiki?curid=2544435", "title": "Join (SQL)", "text": "Il codice_1 \u00e8 una clausola del linguaggio SQL che serve a combinare le tuple di due o pi\u00f9 relazioni di una base di dati. Lo standard ANSI definisce alcune specifiche per il linguaggio SQL sul tipo di codice_1 da effettuare: codice_3, codice_4, codice_5 e codice_6, alle quali diversi DBMS aggiungono codice_7. In alcuni casi \u00e8 possibile che una tabella possa essere combinata con se stessa, in questo caso si parler\u00e0 di \"self-join\".\nTabelle di esempio.\nTutti gli esempi che verranno riportati di seguito faranno uso delle seguenti due tabelle\ncodice_8 \u00e8 la chiave primaria che ha una cardinalit\u00e0 0:n nei confronti del campo codice_9\nNota: Il dipartimento \"Promozione\" della tabella \"Dipartimenti\" non ha alcuna corrispondenza nella tabella \"Impiegati\". Mentre l'impiegato \"Grassi\" non \u00e8 stato assegnato ad alcun dipartimento (codice_10).\nInner join.\nUna inner join crea una nuova tabella combinando i valori delle due tabelle di partenza (A and B) basandosi su una certa regola di confronto. La query compara ogni riga della tabella A con ciascuna riga della tabella B cercando di soddisfare la regola di confronto definita. Quando la regola di join viene soddisfatta, i valori di tutte le colonne delle tabelle A e B vengono combinate in un'unica riga nella costruzione della tabella risultante. La inner join \u00e8 la forma di join usata pi\u00f9 di frequente nelle applicazioni e rappresenta la modalit\u00e0 predefinita.\nPer esempio, la seguente query unir\u00e0 le due tabelle \"Impiegati\" e \"Dipartimenti\" usando la chiave primaria \"ID_dipartimento\" che \u00e8 la colonna presente in entrambe le tabelle. Quando ID_dipartimento corrisponde in entrambe le tabelle (ovvero la regola \u00e8 soddisfatta), la query combiner\u00e0 le colonne \"Cognome\", \"ID_dipartimento\" e \"Nome_dipartimento\" in un'unica riga per la tabella risultante.\nEsempio di inner join in forma esplicita:\nSELECT *\nFROM Impiegati \n INNER JOIN Dipartimenti \n ON Impiegati.ID_dipartimento = Dipartimenti.ID_dipartimento\nche equivale a:\nSELECT * \nFROM Impiegati, Dipartimenti \nWHERE Impiegati.ID_dipartimento = Dipartimenti.ID_dipartimento\nRisultato della query di Inner join:\nNota l'impiegato \"Grassi\" e il dipartimento \"Promozione\" non sono presenti in quanto l'impiegato Grassi ha un codice_10 mentre Promozione non compare in nessun impiegato. A volte come risultato finale si desidera avere anche i record che non hanno corrispondenza: in tal caso \u00e8 possibile usare la query di tipo Outer join.\nEqui-join.\nLa equi-join, altrimenti conosciuta come equijoin, ha un particolare tipo di comparatore, detto \"theta join\", che utilizza come metodo di verifica, solamente l'uguaglianza matematica come regola di confronto. Usare altri operatori di confronto (come ad esempio codice_12) squalifica la join come equi-join. La query riportata di seguito utilizza una equi-join:\nSELECT *\nFROM Impiegati \n INNER JOIN Dipartimenti \n ON Impiegati.ID_dipartimento = Dipartimenti.ID_dipartimento\nSQL fornisce una scorciatoia per definire le equi-joins, attraverso la keyword codice_13\nSELECT *\nFROM Impiegati \n INNER JOIN Dipartimenti \n USING (ID_dipartimento)\nLa keyword codice_13 \u00e8 supportata da Microsoft SQL Server Management Studio, MySQL, Oracle, PostgreSQL, SQLite, e DB2/400.\nNatural join.\nUna natural join offre ulteriori specializzazioni di equi-join. Solitamente la join confronta colonne di tabelle diverse che hanno lo stesso nome. La natural join fa proprio questo.\nNell'esempio che segue viene riportata la notazione natural join equivalente alla prima inner-join definita:\nSELECT *\nFROM Impiegati NATURAL JOIN Dipartimenti\nCross join.\nUna cross join, cartesian join o product fornisce le basi (le infrastrutture informatiche) attraverso cui tutti i tipi di inner join operano. Il risultato di una cross join \u00e8 il prodotto cartesiano di tutte le righe delle tabelle che concorrono alla query di join. \u00c8 come dire che stiamo facendo una inner join senza impostare la regola di confronto o in cui la regola di confronto ritorna sempre vero.\nDate le due tabelle di partenza A e B, la cross join si scrive A \u00d7 B.\nEsempio di cross join esplicito:\nSELECT *\nFROM Impiegati CROSS JOIN Dipartimenti\nAltro esempio implicito di cross join:\nSELECT *\nFROM Impiegati, Dipartimenti;\nOuter join.\nUna outer join non richiede che ci sia corrispondenza esatta tra le righe di due tabelle. La tabella risultante da una outer join trattiene tutti quei record che non hanno alcuna corrispondenza tra le tabelle. Le outer join si suddividono in \"left outer join\", \"right outer join\", e \"full outer join\", in base a quale sia la tabella di cui intendiamo trattenere i valori in caso di mancata corrispondenza della regola di confronto da (sinistra, destra, o entrambi).\nNOTA sulle clausole WHERE e ON:\nSi sottolinea come esista un ordine di esecuzione tra le condizioni specificate nella WHERE e quelle presenti nella ON.\nSpecificatamente le clausole presenti nella ON sono valutate ANTERIORMENTE all'esecuzione del join mentre le clausole nella where sono valutate SUCCESSIVAMENTE all'esecuzione del join.\nLeft outer join.\nIl risultato di una query \"left outer join\" (o semplicemente left join) per le tabelle A e B contiene sempre tutti i record della tabella di sinistra (\"left\") A, mentre vengono estratti dalla tabella di destra (\"right\") B solamente le righe che trovano corrispondenza nella regola di confronto della join. Questo significa che se la clausola codice_16 trova 0 (zero) righe in B, la join mostrer\u00e0 una riga risultante con valore NULL in tutte le colonne corrispondenti al risultato per le colonne di B.\nEsempio di una left outer join:\nSELECT * \nFROM Impiegati LEFT OUTER JOIN Dipartimenti \n ON Impiegati.ID_dipartimento = Dipartimenti.ID_dipartimento\nRight outer join.\nUna right outer join (o right join) semplicemente ricalca il funzionamento della left outer join, ma invertendo l'ordine delle tabelle interessate.\nIl risultato di una query \"right outer join\" per le tabelle A e B contiene sempre tutti i record della tabella di destra (\"right\") B, mentre vengono estratti dalla tabella di sinistra (\"left\") A solamente le righe che trovano corrispondenza nella regola di confronto della join. Questo significa che se la clausola codice_16 trova 0 (zero) righe in A, la join mostrer\u00e0 una riga risultante con valore NULL in tutte le colonne corrispondenti al risultato per le colonne di A.\nEsempio di una right outer join:\nSELECT * \nFROM Impiegati RIGHT OUTER JOIN Dipartimenti \n ON Impiegati.ID_dipartimento = Dipartimenti.ID_dipartimento\nIn pratica sono utilizzate maggiormente le query di left outer join rispetto a quelle di right outer join, ma possono verificarsi rari casi in cui in query molto complesse ci sia la necessit\u00e0 di utilizzare contemporaneamente il criterio di left outer join e di right outer join.\nLo stesso risultato della precedente right outer join si pu\u00f2 ripetere usando il tipo left outer join:\nSELECT * \nFROM Dipartimenti LEFT OUTER JOIN Impiegati\n ON Impiegati.ID_dipartimento = Dipartimenti.ID_dipartimento\nFull outer join.\nUna full outer join combina i risultati delle due tabelle A e B tenendo conto di tutte le righe delle tabelle, anche di quelle che non hanno corrispondenza tra di loro.\nIl risultato di una query \"full outer join\" per le tabelle A e B contiene sempre tutti i record della tabella di sinistra (\"left\") A, estraendo dalla tabella di destra (\"right\") B solamente le righe che trovano corrispondenza nella regola di confronto della join; inoltre verranno estratti tutti i record della tabella di sinistra (\"left\") A che non trovano corrispondenza nella tabella di destra (\"right\") B impostando a NULL i valori di tutte le colonne della tabella B e tutti i record della tabella di destra (\"right\") B che non trovano corrispondenza nella tabella di sinistra (\"left\") A impostando a NULL i valori di tutte le colonne della tabella A.\nEsempio di una full outer join:\nSELECT * \nFROM Impiegati \n FULL OUTER JOIN Dipartimenti \n ON Impiegati.ID_dipartimento = Dipartimenti.ID_dipartimento\nAlcuni database (come ad esempio MySQL) non supportano direttamente questa funzionalit\u00e0, ma la si pu\u00f2 emulare attraverso la combinazione di left e right outer join per mezzo della keyword union.\nLa creazione di una query di full outer join si realizzer\u00e0 come segue:\nSELECT *\nFROM Impiegati \n LEFT JOIN Dipartimenti \n ON Impiegati.ID_dipartimento = Dipartimenti.ID_dipartimento\nUNION\nSELECT *\nFROM Impiegati\n RIGHT JOIN Dipartimenti\n ON Impiegati.ID_dipartimento = Dipartimenti.ID_dipartimento\nWHERE Impiegati.ID_dipartimento IS NULL\nAllo stesso modo senza utilizzare nemmeno la query di right outer join:\nSELECT Impiegati.*, Dipartimenti.*\nFROM Impiegati \n LEFT JOIN Dipartimenti \n ON Impiegati.ID_dipartimento = Dipartimenti.ID_dipartimento\nUNION\nSELECT Impiegati.*, Dipartimenti.*\nFROM Dipartimenti\n LEFT JOIN Impiegati\n ON Impiegati.ID_dipartimento = Dipartimenti.ID_dipartimento\nWHERE Impiegati.ID_dipartimento IS NULL\nSelf-join.\nLa self-join serve ad unire una tabella con se stessa."}
{"id": "2544436", "revid": "154893", "url": "https://it.wikipedia.org/wiki?curid=2544436", "title": "Fluorescenti", "text": ""}
{"id": "2544437", "revid": "198277", "url": "https://it.wikipedia.org/wiki?curid=2544437", "title": "Romano Marinai", "text": "Carriera.\nDopo gli inizi con e , nell'estate 1961 passa al Lecco, militante in Serie A, con cui esordisce in massima serie l'11 marzo 1962 in occasione di Udinese-Lecco 2-1; resta in riva al lago due stagioni, la prima in massima categoria e la seconda in Serie B, senza tuttavia riuscire a imporsi come titolare (16 presenze complessive).\nProsegue quindi la carriera in Serie C con diverse formazioni fino al passaggio nel 1965 alla : a Terni Marinai trova la sua dimensione ideale diventando capitano e \"bandiera\" del sodalizio rossoverde, partecipando alla scalata dalla C alla A e fornendo un grande contributo, soprattutto in occasione della storica promozione in massima categoria della stagione 1971-72 in cui realizza ben 7 reti, spesso decisive.\nTra le reti pi\u00f9 importanti a Terni, quella al derby della stagione 1970-1971, terminato 1-1 col suo gol in rovesciata all'ultimo minuto, entrando tra i giocatori indimenticabili per la tifoseria rossoverde. Con 270 presenze complessive \u00e8 secondo per partite con la maglia della Ternana, superato solo negli anni 1980 da Gabriele Ratti."}
{"id": "2544441", "revid": "267046", "url": "https://it.wikipedia.org/wiki?curid=2544441", "title": "Varda", "text": ""}
{"id": "2544443", "revid": "26377258", "url": "https://it.wikipedia.org/wiki?curid=2544443", "title": "VV Cephei A", "text": ""}
{"id": "2544444", "revid": "767487", "url": "https://it.wikipedia.org/wiki?curid=2544444", "title": "Il circo degli orrori", "text": "Il circo degli orrori (\"Circus of Horrors\") \u00e8 un film del 1960 diretto da Sidney Hayers.\nIl film \u00e8 noto per la sua concentrazione di sadismo e violenza a sfondo sessuale, diventato il terzo capitolo di una trilogia sadica che comprende \"Gli orrori del museo nero\" (1959) e \"L'occhio che uccide\" (1960).\nTrama.\nNel 1940, in Inghilterra, il dottor Rossister, specializzato in chirurgia plastica, \u00e8 ricercato dalla polizia dopo un'operazione andata male. Durante la fuga, \u00e8 vittima di un incidente che gli deturpa il volto. Dopo essersi sottoposto ad una ricostruzione facciale assume il nome di Bernard Schuler e, insieme ai suoi due complici, pianifica di fuggire in Francia. Dopo essere entrato nel Paese, i tre si imbattono casualmente in un circo itinerante gestito dal vecchio Vanet: qui Rossister vede l'opportunit\u00e0 di continuare il suo lavoro di ricerca nel campo della chirurgia plastica grazie alla copertura che gli darebbe il circo. Uccide quindi Vanet e si impossessa del circo: comincia cos\u00ec a reclutare criminali ricercati dalla polizia che vogliono cambiare volto ed identit\u00e0 in modo da poter continuare i propri esperimenti.\nMusica.\nNella colonna sonora \u00e8 inserita la famosa canzone di Garry Miles \"Look for a Star\" che fa da sfondo ai volteggi dei trapezisti."}
{"id": "2544447", "revid": "74801", "url": "https://it.wikipedia.org/wiki?curid=2544447", "title": "Lipton Championships 1996 - Singolare femminile", "text": "Il singolare del Lipton Championships 1996 \u00e8 stato un torneo di tennis facente parte del WTA Tour 1996.\nSteffi Graf era la detentrice del titolo e ha battuto in finale 6\u20131, 6\u20133 Chanda Rubin.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2544450", "revid": "767487", "url": "https://it.wikipedia.org/wiki?curid=2544450", "title": "Henry Gim\u00e9nez", "text": "Biografia.\n\u00c8 attualmente sposato, ed ha un figlio, Tadeo. Ha inoltre quattro fratelli e una sorella.\nPossiede il passaporto italiano dato che il bisnonno materno era di origini piemontesi.\nIl 12 agosto 2009 durante la partita Blooming-River Plate di Montevideo (sospesa sullo 0-1 e vinta a tavolino per 0-3), valida per l'incontro di andata della fase preliminare della Copa Sudamericana, \u00e8 vittima di un'aggressione da parte di un tifoso avversario che gli si avventa contro buttandolo a terra, brandendo un coltello. Il calciatore non riporta ferite.\nDurante la sua permanenza al Bologna \u00e8 stato soprannominato \"Gimmy il Fenomeno\", soprannome che gli \u00e8 stato affibbiato dai sostenitori bolognesi in occasione della doppietta messa a segno contro il .\nCaratteristiche tecniche.\nAttaccante esterno, sinistro di piede ma in grado di giocare con entrambi i piedi, pu\u00f2 essere schierato sia a destra che a sinistra nel ruolo di esterno alto. Rapido ed imprevedibile nei movimenti, bravo di testa, dotato di un buon dribbling, e del senso del goal, \u00e8 in grado di saltare l'uomo e di puntare alla porta, seppur pecchi di lucidit\u00e0 e concretezza sotto rete. Nel suo repertorio rientrano le reti in acrobazia.\nCarriera.\nClub.\nGli esordi in Uruguay.\nCresce calcisticamente nelle giovanili del F\u00e9nix, con cui esordisce nel 2005. In seguito passa al Tacuaremb\u00f3, dove resta per una stagione e mezzo, segnando due reti in 26 apparizioni. Nel 2007 viene acquistato dal River Plate di Montevideo con cui, nell'arco di tre stagioni, realizza 27 gol in 66 partite.\nBologna.\nIl 31 agosto 2009 passa in prestito con diritto di riscatto al Bologna.\nEsordisce sia con i rossoblu che in Serie A l'8 novembre 2009 in Bologna-Palermo (3-1), sostituendo Marcelo Zalayeta al 33' della seconda met\u00e0 di gioco. Mette a segno la sua prima rete in massima serie il 17 gennaio 2010, alla sua prima partita da titolare, contro la Fiorentina (vittoria per 1-2), sbloccando la partita con una semirovesciata. Cinque giorni dopo il Bologna riscatta il giocatore per due milioni di euro, il quale si lega alla societ\u00e0 emiliana con un contratto quinquennale. Il 24 gennaio, subentrato in campo nella ripresa al posto di Valiani, segna la sua prima doppietta con i \"felsinei\", permettendo alla sua squadra di imporsi in rimonta sul . Termina l'annata con 18 presenze e tre reti.\nPartito titolare la stagione successiva sotto la guida di Alberto Malesani, perde in seguito il posto da titolare, mettendo comunque a segno tre reti. Il 23 gennaio 2011 nel corso della partita vinta contro la Lazio (3-1 il finale), si rende autore di una rissa con il difensore avversario Andr\u00e9 Dias, venendo espulso dalla panchina. In seguito a questo gesto verr\u00e0 squalificato per due giornate dal giudice sportivo. Chiude la stagione con quattro reti in 29 presenze, se si include la Coppa Italia.\nTrova poco spazio anche con i successivi allenatori Pierpaolo Bisoli e Stefano Pioli.\nIl prestito al Grosseto e il ritorno in Uruguay.\nDopo aver chiuso la prima parte di stagione con solo due presenze, entrambe da subentrato, il 31 gennaio 2013, ultimo giorno della sessione invernale del calciomercato, passa in prestito fino al termine della stagione al , in Serie B. Esordisce con i biancorossi da titolare il 9 febbraio in Crotone-Grosseto (1-0), venendo sostituito al 16' della ripresa da Arturo Lupoli. Segna la sua prima rete con i toscani il 23 marzo contro il .\nConclude l'annata, terminata con la retrocessione dei toscani, con 15 presenze e una rete.\nTornato al Bologna, non viene mai utilizzato in prima squadra fino alla riaperture delle liste, a gennaio, quando torna in Uruguay trasferendosi al Nacional.\nNazionale.\nHa esordito in Nazionale il 25 maggio 2008 nell'amichevole vinta contro la Turchia (2-3 il finale), scendendo in campo dal primo minuto e venendo sostituito al 56' da Cristian Mart\u00edn Rodr\u00edguez. Prende parte anche all'incontro disputato tre giorni dopo tra Norvegia e Uruguay (la partita terminer\u00e0 2-2).\nStatistiche.\nPresenze e reti nei club.\n\"Statistiche aggiornate al 19 marzo 2016.\""}
{"id": "2544452", "revid": "287204", "url": "https://it.wikipedia.org/wiki?curid=2544452", "title": "Marko Asmer", "text": "Primo estone in assoluto a provare una vettura di Formula 1, Asmer \u00e8 stato successivamente impegnato come collaudatore nella Superleague Formula.\nIl pilota ha anche preso parte alla stagione 2008 di GP2 senza cogliere risultati di rilievo."}
{"id": "2544453", "revid": "767487", "url": "https://it.wikipedia.org/wiki?curid=2544453", "title": "Joyce Zhao", "text": "\u00c8 membro del gruppo taiwanese \"7 Flowers\". Durante gli anni della scuola superiore \u00e8 stata assunta da un'agenzia per modelli, e dopo il diploma \u00e8 entrata tra i ranghi della compagnia Jungiery. Ha fatto un provino per entrare nel cast del drama \"My MVP Valentine\", al quale non \u00e8 stata ammessa, tuttavia \u00e8 stata chiamata per entrare a far parte del gruppo musicale della Jungiery \"R&amp;B\".\nHa recitato nel ruolo di Rita nel popolare Drama taiwanese \"Smiling Pasta\", ed ha partecipato alla serie televisiva campione d'incassi \"The Prince Who Turns Into a Frog\"."}
{"id": "2544454", "revid": "386562", "url": "https://it.wikipedia.org/wiki?curid=2544454", "title": "Zhao Hong Qiao", "text": ""}
{"id": "2544455", "revid": "386562", "url": "https://it.wikipedia.org/wiki?curid=2544455", "title": "Joyce Zhao Hong Qiao", "text": ""}
{"id": "2544457", "revid": "386562", "url": "https://it.wikipedia.org/wiki?curid=2544457", "title": "Joyce Chao", "text": ""}
{"id": "2544458", "revid": "155634", "url": "https://it.wikipedia.org/wiki?curid=2544458", "title": "Serie A1 2008-2009 (pallanuoto maschile)", "text": "La Serie A1 2008-2009 fu la 90\u00aa edizione del campionato italiano maschile di pallanuoto di prima divisione disputato dal 1912, anno della sua prima edizione. La regular season ebbe inizio il 11 ottobre 2008 per poi terminare il 28 marzo 2009. Alla fine di essa presero il via i play-off, dove le prime otto squadre della stagione regolare si contesero lo scudetto. Essi iniziarono il 3 aprile 2009.\nLa novit\u00e0 rispetto alla stagione precedente \u00e8 la riduzione del numero delle squadre partecipanti da 14 a 12.\nFurono sei le regioni rappresentate in questo torneo. La regione maggiormente rappresentata fu la Liguria (cinque squadre), seguita dal Lazio (tre squadre), Campania, Lombardia, Sicilia e Toscana (una squadra).\nAvvenimenti.\nRegular season.\nLa stagione \u00e8 stata dominata dalla Pro Recco, che in 22 incontri disputati in stagione regolare \u00e8 riuscita a vincerne ben 21 con 1 solo pareggio e non subendo nessuna sconfitta. Questo eccezionale score ha permesso alla squadra ligure di chiudere al primo posto la classifica con ben 13 punti di vantaggio sul Posillipo secondo classificato. A retrocedere in serie A2 sono state Catania e Civitavecchia.\nPlay-off.\nIl dominio della Pro Recco \u00e8 continuato anche durante i play-off scudetto dove con sette vittorie consecutive \u00e8 riuscita ad aggiudicarsi il 23\u00ba titolo italiano."}
{"id": "2544459", "revid": "287204", "url": "https://it.wikipedia.org/wiki?curid=2544459", "title": "Henry Gimenez", "text": ""}
{"id": "2544460", "revid": "26283422", "url": "https://it.wikipedia.org/wiki?curid=2544460", "title": "Edizioni Curcio", "text": ""}
{"id": "2544463", "revid": "173617", "url": "https://it.wikipedia.org/wiki?curid=2544463", "title": "Jackie Fields", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nDi famiglia ebraica, si trasfer\u00ec da Chicago a Los Angeles, dove inizi\u00f2 a frequentare una palestra di pugilato.\nOttimo dilettante, vinse le Olimpiadi di Parigi nella categoria dei pesi piuma.\nDivenne professionista nel 1925.\nLa carriera.\nDivenne campione del mondo dei pesi gallo nel 1929 e medaglia d'oro alle olimpiadi di Parigi 1924.\nAntagonista di Jack Thompson e Young Corbett III.\nSi ritir\u00f2 a soli 25 anni a causa del peggiorare di una lesione ad un occhio."}
{"id": "2544474", "revid": "1543377", "url": "https://it.wikipedia.org/wiki?curid=2544474", "title": "Charley Mitchell", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nCombatt\u00e9 sia a pugni nudi che, nell'ultima fase della carriera, con i guantoni, seguendo sia le London Prize Ring Rules che le Queensbury Rules.\nI primi incontri registrati risalgono al 1877.\nLa carriera.\nSfidante al titolo mondiale dei massimi, il 25 gennaio 1894 si batt\u00e9 contro James J. Corbett, perdendo per KO al 3\u00ba round."}
{"id": "2544477", "revid": "339392", "url": "https://it.wikipedia.org/wiki?curid=2544477", "title": "Pluripartitismo", "text": ""}
{"id": "2544478", "revid": "124804484", "url": "https://it.wikipedia.org/wiki?curid=2544478", "title": "Federica Bosco", "text": "Biografia.\nNata nel capoluogo lombardo, si \u00e8 poi trasferita a Firenze all'et\u00e0 di 4 anni. Dopo aver conseguito la maturit\u00e0 linguistica, si iscrive alla facolt\u00e0 di giurisprudenza.\nIl suo primo libro \"Mi piaci da morire\" viene pubblicato da Newton Compton Editori nel 2005, arrivando, nel giro di due anni, a diciotto ristampe. Nel 2009 \u00e8 finalista, seconda classificata, al Premio Bancarella con S.O.S amore. \nNel 2011 scrive \"Innamorata di un angelo\" che riscuote subito un notevole successo; scrive quindi i due seguiti \"Il mio angelo segreto\" e \"Un amore di angelo\".\nNel 2012 esce per Mondadori \"Pazze di me\", il suo primo libro in cui il protagonista \u00e8 un uomo. Il 24 gennaio 2013 esce nelle sale il film omonimo tratto dal libro, per la regia di Fausto Brizzi, di cui la Bosco \u00e8 co-sceneggiatrice insieme a Marco Martani.\nNel 2013 pubblica \"Non tutti gli uomini vengono per nuocere\" (Mondadori) e nello stesso anno partecipa al reality Sweet Sardinia in onda su La5 come giudice.\nDopo 7 anni, Il 5 ottobre 2020 \u00e8 uscito il quarto e atteso capitolo conclusivo della serie dell'angelo, \"Un angelo per sempre\"."}
{"id": "2544481", "revid": "293633", "url": "https://it.wikipedia.org/wiki?curid=2544481", "title": "Tabulae prutenicae", "text": ""}
{"id": "2544485", "revid": "118399487", "url": "https://it.wikipedia.org/wiki?curid=2544485", "title": "Modello black box", "text": "Nella teoria dei sistemi, un modello black box \u00e8 un sistema che, similmente ad una scatola nera, \u00e8 descrivibile essenzialmente nel suo comportamento esterno ovvero solo per come reagisce in uscita (\"output\") a una determinata sollecitazione in ingresso (\"input\"), ma il cui funzionamento interno \u00e8 non visibile o ignoto. Tale definizione nasce dalla considerazione che nell'analisi del sistema ci\u00f2 che \u00e8 veramente importante a livello macroscopico ovvero a fini pratici \u00e8 il comportamento esterno, specie in un contesto di interconnessione di pi\u00f9 sistemi, piuttosto che il funzionamento interno il cui risultato \u00e8 appunto proprio il comportamento esterno.\nDescrizione.\nUn modello matematico non \u00e8 altro che una rappresentazione esemplificativa di un sistema reale, in cui vengono schematizzate le sole caratteristiche fisiche che interessa studiare, tramite una serie di regole che legano i parametri interni (grandezze non manipolabili), le sollecitazioni (ovvero gli ingressi, variabili indipendenti) e le uscite (variabili dipendenti).\nA seconda del tipo di relazione che intercorre tra le variabili sopra citate, possiamo avere:\nCaratterizzazione.\nPur essendo sconosciuti \"a priori\" nel loro funzionamento o comportamento \u00e8 comunque possibile risalire alle loro caratteristiche dinamiche interne in fase di test ovvero \"a posteriori\": \nper sistemi lineari e tempo invarianti (LTI) ci\u00f2 che caratterizza infatti il comportamento dinamico del sistema black-box \u00e8 la sua funzione di trasferimento definita come il rapporto tra la trasformata (di Laplace, di Fourier, oppure Trasformata zeta) dell'uscita \"y(t)\" e la trasformata dell'ingresso \"x(t)\". Tale funzione di trasferimento, invariante per coppie di uscite-ingressi, \u00e8 quindi tale che moltiplicata per qualunque ingresso trasformato restituisce la corrispettiva uscita trasformata all'ingresso dato.\nNel dominio del tempo invece il comportamento del sistema \u00e8 espresso dalla risposta libera o impulsiva \"h(t)\" che si ottiene semplicemente come uscita del sistema ad un impulso applicato e pari all'antitrasformata della funzione di trasferimento. La conseguente risposta nel tempo all'ingresso generico \"x(t)\" si ottiene dall'integrale di convoluzione tra l'ingresso \"x(t)\" e la risposta all'impulso \"h(t)\" del sistema. Data la difficolt\u00e0 di calcolo dell'operazione di convoluzione, si ricorre spesso al calcolo nel dominio trasformato attraverso le regole di trasformazione e anti-trasformazione.\nIn sistemi non-lineari invece la risposta impulsiva non \u00e8 pi\u00f9 invariante per coppie ingresso-uscita, ma dipende dal particolare ingresso applicato."}
{"id": "2544487", "revid": "1442080", "url": "https://it.wikipedia.org/wiki?curid=2544487", "title": "Pistia stratiotes", "text": "La lattuga acquatica (Pistia stratiotes ), \u00e8 una pianta acquatica natante perenne, tropicale e invasiva, della famiglia delle Aracee, molto utilizzata come pianta ornamentale per acquari e vasche. \u00c8 l'unica specie nota del genere Pistia.\nDescrizione.\n\u00c8 una pianta perenne acquatica e galleggiante; ha un colore verde chiaro e presenta nervature parallele, in rilievo e di lunghezza maggiore di 20 centimetri. Dal suo stolone centrale partono tutte le foglie, che sono spugnose e ricoperte da una folta peluria costituita da peli intrecciati formanti piccoli \"canestri\" per trattenere l'aria e per permettere il galleggiamento della pianta. I fiori, invece, sono disposti in infiorescenza a spadice e risultano poco visibili.\nAl di sotto della superficie della lattuga si allungano dallo stolone alcune sottili radici scure (ma bianche in et\u00e0 giovanile), da cui partono radichette pi\u00f9 sottili che possono raggiungere una lunghezza di 80 centimetri, e che fanno assumere all'apparato radicale un aspetto piumoso.\nTra la primavera e l'estate produce piccoli fiori, che diventano piccole bacche verdi con alcuni semi.\nBiologia.\nSi riproduce tramite piantine figlie che si sviluppano su una radice aerea che parte sempre dallo stolone principale. La riproduzione per semi non \u00e8 mai stata accertata.\nLa facilit\u00e0 riproduttiva di \"Pistia stratiotes\" permette a questa pianta di colonizzare ogni ambiente acquatico con popolamenti molto densi, che risultano dannosi sia perch\u00e9 ostruiscono i corsi idrici e le infrastrutture come i canali e le pompe, sia perch\u00e9 alterano la vita animale e vegetale dei corsi d'acqua invasi.\nDistribuzione e habitat.\nI luoghi di origine della \"Pistia\" sono le acque dolci di stagni, fiumi e paludi dei territori tropicali e subtropicali di Africa, America, Asia e Oceania. Tuttavia, grazie alle sue caratteristiche di pianta acquatica ornamentale, la lattuga acquatica \u00e8 stata commercializzata in tutto il mondo come articolo per acquari, vasche e giardini acquatici. Di conseguenza, ha cominciato a crescere in maniera spontanea anche in Europa.\nIn Italia, la presenza della \"Pistia\" \u00e8 stata registrata in Veneto, Lombardia, Emilia-Romagna, Toscana, Campania. La Campania, in particolare, \u00e8 stata colonizzata in maniera particolarmente elevata da questa pianta, che si \u00e8 diffusa nell'intero territorio compreso tra Napoli e Caserta. In seguito a questa segnalazione, \"Pistia stratiotes\" \u00e8 stata inserita nella lista di allerta dell'EPPO.\nLotta.\nSperimentazioni svolte in Stati Uniti, Australia e Sudafrica hanno portato a tecniche di lotta contro la \"Pistia\" che oggi sono molto consolidate, e che si dividono in tre tipologie: utilizzo di erbicidi, rimozione meccanica della biomassa e controllo biologico.\nAcquariofilia.\nLa \"Pistia\" viene utilizzata come pianta ornamentale per i laghetti e gli acquari tropicali d'acqua dolce aperti."}
{"id": "2544488", "revid": "599013", "url": "https://it.wikipedia.org/wiki?curid=2544488", "title": "Fernando Benatti", "text": "Caratteristiche tecniche.\nUtilizzato come centrocampista offensivo all'inizio della carriera, in seguito venne progressivamente arretrato fino a ricoprire i ruoli di terzino e di libero.\nCarriera.\nDopo gli inizi nella Mirandolese, ha legato il suo nome principalmente a due societ\u00e0, il Messina e la , effettuando tuttavia percorsi sportivi opposti nei due casi.\nSe infatti con il Messina esordisce in Serie A nella stagione 1964-65 e scende fino alla Serie C nella stagione 1968-69, con i rossoverdi ottiene due promozioni dalla B alla A (nelle stagioni 1971-72 e 1973-74) pur se seguite immediatamente dalla retrocessione l'annata successiva; dal 1973 al 1975, a seguito dell'abbandono di Romano Marinai, diventa inoltre il capitano degli umbri. Dopo la seconda retrocessione nella stagione 1974-75 Benatti abbandona il calcio di vertice, passando all' in Serie C, e successivamente alla e alla .\nIn carriera ha totalizzato complessivamente 78 presenze e 2 reti in Serie A e 219 presenze e 2 reti in Serie B. \u00c8 tuttora il calciatore pi\u00f9 presente in serie A con la maglia della Ternana, nonch\u00e9 l'autore dell'ultima rete finora messa a segno dai rossoverdi in massima serie (realizzata su calcio di rigore nella sconfitta interna col del 18 maggio 1975)."}
{"id": "2544489", "revid": "330270", "url": "https://it.wikipedia.org/wiki?curid=2544489", "title": "Caspar Friedrich", "text": ""}
{"id": "2544490", "revid": "26284199", "url": "https://it.wikipedia.org/wiki?curid=2544490", "title": "Oriolo Calabro", "text": ""}
{"id": "2544491", "revid": "599013", "url": "https://it.wikipedia.org/wiki?curid=2544491", "title": "Harry Harris (pugile)", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nDi famiglia ebraica, divenne professionista nel 1896.\nLa carriera.\nCampione del mondo dei pesi gallo dal 1901 al 1902, il suo stile fu influenzato da Kid McCoy, che gli insegn\u00f2 il suo celebre \u201cpugno a cavatappi\u201d."}
{"id": "2544494", "revid": "339392", "url": "https://it.wikipedia.org/wiki?curid=2544494", "title": "Pistia stratoties", "text": ""}
{"id": "2544499", "revid": "92723", "url": "https://it.wikipedia.org/wiki?curid=2544499", "title": "Giurisdizione volontaria", "text": "La giurisdizione volontaria, ai sensi della legge italiana, indica un tipo di giurisdizione diretta non a risolvere controversie, ma alla gestione di un negozio giuridico o di un affare, per la cui conclusione \u00e8 necessario l'intervento partecipativo di un giudice terzo, estraneo ed imparziale, che collabora con le parti allo scopo di costituire un determinato rapporto giuridico, in quei casi in cui la legge non consente ai privati di provvedervi autonomamente.\nDescrizione.\nQuesto tipo di attivit\u00e0 giurisdizionale \u00e8 stata definita\n come amministrazione pubblica del diritto privato esercitata da organi giudiziari, ha una funzione diversa da quella della tutela giurisdizionale ed \u00e8 prossima all'attivit\u00e0 amministrativa: non tende ad attuare diritti, ma semplicemente a integrare o realizzare la fattispecie costitutiva di uno stato personale o familiare (per esempio: la separazione consensuale dei coniugi, che dev'essere omologata dal tribunale, o l'adozione di persone maggiori d'et\u00e0, che si attua con decreto del tribunale in camera di consiglio) o di un determinato potere (per esempio: l'autorizzazione del giudice tutelare che consente di alienare i beni appartenenti al minore) o della vicenda costitutiva, modificativa ed estintiva di una persona giuridica (per esempio, l'iscrizione di una societ\u00e0 per azioni nel registro delle imprese) o di altre situazioni simili.\nIl procedimento.\nNon constando di una disciplina autonoma i procedimenti seguono le disposizioni comuni ai procedimenti in camera di consiglio. Comprendono anche i provvedimenti di trattamento sanitario obbligatorio, attribuendone la convalida finale ad un organo giudiziario imparziale, tenuto conto della pesante limitazione della libert\u00e0 personale e dei diritti fondamentali dell'individuo, che inevitabilmente questo tipo di provvedimenti recano con s\u00e9, protratti nel tempo dove ci\u00f2 si renda necessario.\nIl decreto con cui i provvedimenti vengono adottati acquister\u00e0 efficacia una volta decorsi i termini senza che vi sia stato proposto reclamo. Ulteriore peculiarit\u00e0 della giurisdizione volontaria \u00e8 insita nel fatto che a norma dell'art. 742 del codice di procedura civile italiano:"}
{"id": "2544518", "revid": "26284905", "url": "https://it.wikipedia.org/wiki?curid=2544518", "title": "David N. Dinkins", "text": ""}
{"id": "2544520", "revid": "729019", "url": "https://it.wikipedia.org/wiki?curid=2544520", "title": "Elix Skipper", "text": "In passato ha lottato nella Total Nonstop Action Wrestling (TNA), federazione nella quale ha conquistato l'NWA World Tag Team Championship (quattro volte, come membro dei Triple X). Ha inoltre combattuto nella World Championship Wrestling (WCW) con il ring name Skip Over."}
{"id": "2544522", "revid": "838137", "url": "https://it.wikipedia.org/wiki?curid=2544522", "title": "Lipton Championships 1996 - Doppio femminile", "text": "Il doppio femminile del Lipton Championships 1996 \u00e8 stato un torneo di tennis facente parte del WTA Tour 1996.\nJana Novotn\u00e1 e Arantxa S\u00e1nchez Vicario erano le detentrici del titolo e hanno battuto in finale 6\u20134, 6\u20134 Meredith McGrath e Larisa Neiland.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2544527", "revid": "599013", "url": "https://it.wikipedia.org/wiki?curid=2544527", "title": "George Godfrey", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo. La rivista \"Ring Magazine\" lo ha inserito nel proprio elenco dei primi 100 puncher di ogni epoca.\nBiografia.\nPugile afroamericano, divenne professionista nel 1919. Non disput\u00f2 mai un incontro valido per il titolo mondiale, ma detenne il non ufficiale titolo di \"colored heavyweight title\" nell'epoca pre-Joe Louis. Si batt\u00e9 con Sam Langford (un pari e due sconfitte per KO), Jack Sharkey (una sconfitta) e Paulino Uzcudun (una vittoria).\nIl 23 giugno 1930 mand\u00f2 al tappeto alla quinta ripresa sino al conto totale Primo Carnera, all'epoca grande promessa del pugilato d'oltre oceano. Fu per\u00f2 squalificato per aver colpito l'avversario al di sotto della cintura. Le successive dichiarazioni dello sconfitto, tuttavia, lasciarono dubbi sulla regolarit\u00e0 di questo incontro."}
{"id": "2544531", "revid": "1632387", "url": "https://it.wikipedia.org/wiki?curid=2544531", "title": "Midtown (gruppo musicale)", "text": "I Midtown sono stati un gruppo musicale pop punk/emo statunitense, originario del New Jersey.\nStoria.\nFormatasi nel 1998, la band s'inser\u00ec nella prolifica scena punk del New Jersey sviluppando una sonorit\u00e0 che combinava elementi emo e pop punk. Il primo lavoro dei Midtown, un EP, \"The Sacrifice of Life\", venne pubblicato dalla Pinball Records nel 1999. All'inizio del 2000 viene pubblicato dall'etichetta Drive-Thru Records il primo full-length intitolato \"Save the World, Lose the Girl\". Dopo il lancio del secondo album \"Living Well Is the Best Revenge\" nel 2002 la band abbandon\u00f2 la Drive-Thru Records, passando alla Columbia Records, la quale pubblic\u00f2 il terzo album studio, \"Forget What You Know\". Nel 2004 il gruppo si \u00e8 sciolto."}
{"id": "2544535", "revid": "599013", "url": "https://it.wikipedia.org/wiki?curid=2544535", "title": "Angelino Rosa", "text": "Carriera.\nMezzala agli esordi, quindi utilizzato in massima parte come terzino ma in grado all'occorrenza di ricoprire anche il ruolo di libero, cresciuto nel Venezia nella prima met\u00e0 degli anni sessanta ma non riesce a trovare spazio nella squadra lagunare che all'epoca milita fra Serie A e Serie B e passa in Serie D al con cui resta quattro stagioni conquistando una promozione in Serie C.\nNell'estate 1969 sale di categoria trasferendosi alla , e disputa da titolare il campionato di Serie B 1969-1970, mettendosi in luce e generando l'interessamento della Roma, che lo acquista nell'estate 1970. Nella capitale tuttavia Rosa trova pochissimo spazio, venendo schierato in tre soli incontri di campionato, essendo a fine stagione ceduto di nuovo alla .\nIn Umbria Rosa torna protagonista delle migliori annate nella storia dei rossoverdi, quelle delle due promozioni in Serie A delle stagioni 1971-72 e 1973-74, seguite da due campionati in massima serie entrambi chiusi con la retrocessione. Dopo altri due campionati di B con la Ternana, nel 1977 torna al Venezia in Serie C dove chiude la carriera agonistica.\nIn carriera ha totalizzato complessivamente 59 presenze e 2 reti in Serie A e 162 presenze e 7 reti in Serie B. \u00c8 tuttora il quinto calciatore della storia della Ternana per presenze complessive ed il secondo per presenze in serie A.\nRosa \u00e8 scomparso all'inizio del 2009, a 61 anni ancora da compiere, per un tumore al pancreas."}
{"id": "2544539", "revid": "599013", "url": "https://it.wikipedia.org/wiki?curid=2544539", "title": "Kid Lavigne", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nMancino, divenne professionista nel 1886.\nLa carriera.\nCampione del mondo dei pesi leggeri nel 1896.\nSi batt\u00e9 anche con Barbados Joe Walcott e con Mysterious Billy Smith."}
{"id": "2544540", "revid": "767487", "url": "https://it.wikipedia.org/wiki?curid=2544540", "title": "Grand Prix Hassan II 1996", "text": "Il Grand Prix Hassan II 1996 \u00e8 stato un torneo di tennis giocato sulla terra rossa.\n\u00c8 stata la 12\u00aa edizione del Grand Prix Hassan II,\nche fa parte della categoria World Series nell'ambito dell'ATP Tour 1996.\nSi \u00e8 giocato al Complexe Al Amal di Casablanca in Marocco, dal 25 al 1\u00ba aprile 1996.\nCampioni.\nSingolare.\n Tom\u00e1s Carbonell ha battuto in finale Gilbert Schaller 7-5, 1-6, 6-2\nDoppio.\n Ji\u0159\u00ed Nov\u00e1k / David Rikl hanno battuto in finale Tom\u00e1s Carbonell / Francisco Roig 7-6, 6-3"}
{"id": "2544543", "revid": "124641672", "url": "https://it.wikipedia.org/wiki?curid=2544543", "title": "Choi Hong-man", "text": " \u00c8 alto 2,18\u00a0m e pesa tra i 149 e i 175 kg. \u00c8 ritenuto il pi\u00f9 alto competitore negli sport da combattimento. \nNonostante il suo background nel Ssir\u016dm come kickboxer ha lottato nella prestigiosa K-1 e vanta importanti vittorie su atleti come Kaoklai Kaennorsing, Semmy Schilt, Gary Goodridge, Mighty Mo, Bob Sapp e Akebono.\nCarriera.\nHa debuttato al \"K-1 World GP 2005\" di Seul svoltosi nel mese di marzo. Nella finale dell'evento ha incontrato e sconfitto il thailandese Kaoklai Kaennorsing. Dopo 6 vittorie consecutive (pur essendo nuovo aveva gi\u00e0 sconfitto lottatori come Bob Sapp e l'ex campione di sumo Akebono) Choi ha deciso di prendere parte al K-1 World Grand Prix 2005 di Tokyo. L'inizio non \u00e8 stato affatto buono: ha perso contro Remy Bonjasky ma nel match successivo \u00e8 riuscito ad imporsi su Sylvester Terkay.\nLe sconfitte del gigante sudcoreano nel K-1 sono arrivate contro il gi\u00e0 citato Bonjaski, Ray Sefo e J\u00e9r\u00f4me Le Banner (tutte per decisione unanime), Mighty Mo (KO) e Badr Hari (KOT dopo essersi infortunato al ginocchio).\nHa ricevuto il soprannome \"Techno Goliath\" (\ud14c\ud06c\ub178 \uace8\ub9ac\uc557) quando faceva il ssirum wrestler in Sud Corea, poich\u00e9 era sua abitudine ballare sulla musica techno dopo ogni sua vittoria. Per la televisione giapponese e i giornali nipponici \u00e8 noto come \"Korean Monster\" (Korean\u30e2\u30f3\u30b9\u30bf\u30fc).\nUno degli incontri pi\u00f9 noti di Choi \u00e8 stato quello contro un altro gigante del K-1, l'olandese Semmy Schilt, al World GP 2006 di Seul. Hong-Man \u00e8 riuscito ad uscirne vincitore. Lo scontro \u00e8 stato veramente unico, in quanto nel ring si sono scontrati due atleti di grande stazza e potenza.\nIl 30 settembre 2006 Choi ha affrontato il francese J\u00e9r\u00f4me Le Banner nella finale del \"K-1 WGP 2006 Final Elimination\". Ha fornito una prestazione molto buona, ma dopo 3 riprese e 1 round extra si \u00e8 dovuto arrendere contro il campione transalpino. Dopo l'incontro LeBanner ha dichiarato: \"\u00c8 pericoloso (Choi), le sue ginocchia arrivano quasi al livello della mia testa, non \u00e8 umano! Per\u00f2 \u00e8 un bravo ragazzo e mi piace, \u00e8 molto duro, forse il lottatore pi\u00f9 forte del K-1, e ha delle ossa dure -- quando gli ho tirato un calcio mi sono fatto male alla gamba! Sono sicuro che con pi\u00f9 esperienza, in due anni nessuno sar\u00e0 in grado di metterlo KO!\"\nIl 31 dicembre 2006 Choi ha vinto facilmente il suo primo match di arti marziali miste (MMA) al \"K-1 Dynamite\" di Osaka. Ha sconfitto l'ex star televisiva Bobby Ologun in solamente 16 secondi, in quello che era considerato un incontro molto squilibrato.\nIl 4 marzo 2007 ha subito il primo ed unico atterramento in tutta la sua carriera (ad ora), contro Mighty Mo. Lo statunitense lo ha atterrato sferrandogli un potente destro al mento. Choi non \u00e8 pi\u00f9 riuscito a rialzarsi ed il match \u00e8 terminato per KO. Il sudcoreano era entrato nel ring con un peso di 165\u00a0kg e ha fornito una gara lenta e deludente, forse la sua peggiore performance di sempre.\nIl 2 giugno 2007 Hongman era in procinto di sfidare l'ex stella della WWE, IWGP e NCAA Brock Lesnar al K-1 Dynamite!! USA, un grande evento in pay-per-view svoltosi al Los Angeles Memorial Coliseum. Tuttavia secondo quanto riferito dal campo di Choi, il gigante sudcoreano \u00e8 stato costretto a tirarsi indietro a causa di un tumore benigno alla ghiandola pituitaria e gli \u00e8 stata negata inoltre la possibilit\u00e0 di ottenere la licenza per sfidare Lesnar. Ci\u00f2 ha messo a repentaglio lo svolgimento del K-1 Dynamite, poich\u00e9 la decisione era stata annunciata a soli 10 giorni dal match tra Choi e Lesnar. Hongman \u00e8 stato sostituito dal connazionale Kim Min-soo.\nServizio militare.\nNell'aprile 2008 Hong-Man ha deciso di unirsi all'armata sudcoreana per 26 mesi di servizio militare. Dopo non aver passato due visite mediche, Choi \u00e8 stato congedato dall'armata. La vera ragione di ci\u00f2 era una presbiopia del suo occhio sinistro, dovuta ad un tumore al cervello. Il 9 giugno si \u00e8 sottoposto con successo ad un'operazione per rimuovere il tumore.\nFuori dal ring.\nAl di fuori dal ring, Choi ha deciso anche di intraprendere la carriera da cantante. Ha composto un singolo rap con la collaborazione della modella Hang Soo-hee, e formato con lei un duo musicale dal nome \"Beauty &amp; The Beast\" (in italiano \"Bella e la Bestia\").\nNel 2008 si \u00e8 fatto tatuare il suo cognome \"Choi\" sulla sua spalla sinistra.\nNel 2009 \u00e8 apparso anche nel suo primo film, in Giappone, intitolato \"Goemon (film)\", seguito dall'interpretazione di \"Franken\" nel dorama Kaibutsu-kun (serie televisiva) tratto da Carletto il principe dei mostri. Nel 2011 fa sempre Franken nel film live action Kaibutsu-kun (film).\nNel 2016 appare come guest star nel primo episodio di \"Ssa-uja gwisin-a\" nel ruolo di un fantasma."}
{"id": "2544547", "revid": "1318658", "url": "https://it.wikipedia.org/wiki?curid=2544547", "title": "Cubula", "text": "La Cubula (detta anche Piccola Cuba) \u00e8 un piccolo edificio arabo-normanno di Palermo. Si trova dove un tempo scorrevano le acque che alimentavano il \"lago Alberira\" ed \u00e8 situato all'interno dell'immenso giardino del Parco del Genoardo voluto dal re Guglielmo II di Sicilia, detto \"il Buono\".\nDescrizione.\n\u00c8 di pianta quadrata con archi a sesto acuto su ogni lato decorati con fasce bugnate e sormontato da una cupola emisferica in stile arabo-normanno nel tipico colore rosso.\nIl padiglione, fu realizzato nel 1184 da architetti fatimidi. All'interno del parco reale normanno era possibile ammirare numerosi chioschetti, come la Cuba soprana poi inglobata nel Settecento in Villa Napoli, dimore nobiliari, fontane, laghetti, alberi di ogni specie (soprattutto di agrumi e magnolie), nonch\u00e9 la Cuba. Ecco perch\u00e9 il re aveva scelto per esso il nome di Genoardo che deriva dall'arabo \"Gennai al ard\", ovvero: \"Paradiso della Terra\".\nPer la sua particolare ubicazione, cos\u00ec immersa nel verde, la Cubula veniva spesso usata come luogo di riposo dal sovrano e dai suoi ospiti.\nIl particolare edificio in pietra tagliata a conci regolari, con i suoi ogivali a tre ghiere leggermente incassate, di cui quella centrale con un caratteristico motivo a rilievo, ricorda nell'aspetto altre chiese del capoluogo siciliano, come ad esempio la Basilica La Magione e la Chiesa di Santo Spirito. Lo stesso motivo lo si ritrova nel frontone della Cattedrale e nel campanile della Chiesa di Santa Maria dell'Ammiraglio.\nIl monumento rientra tra quelli in attesa di essere inseriti nell'Itinerario Arabo-Normanno di Palermo, Cefal\u00f9 e Monreale come Patrimonio dell'Umanit\u00e0 dell'UNESCO, approvato nel 2015."}
{"id": "2544548", "revid": "6923", "url": "https://it.wikipedia.org/wiki?curid=2544548", "title": "Mark Lawrence", "text": "Biografia.\nNativo di Standerton, villaggio dell'allora East Transvaal (oggi provincia di Mpumalanga), Mark Lawrence comp\u00ec studi superiori e parauniversitari da optometrista; ebbe le sue prime esperienze arbitrali nel 1991 e, nel 1995, entr\u00f2 nei quadri federali della SA Rugby Union.\nImpiegato in Currie Cup e, successivamente, nel Super 12, debutt\u00f2 a livello internazionale nel 2000 a Lautoka, quando arbitr\u00f2 il \"test match\" - .\nPoco pi\u00f9 di un anno e mezzo pi\u00f9 tardi fu sempre l' a tenere a battesimo Lawrence in un torneo maggiore, il Sei Nazioni 2002: a Roma il sudafricano diresse il \"match\" contro l'.\nNell'aprile 2003 Lawrence fu incluso nella lista degli arbitri alla Coppa del Mondo in Australia, in cui fu impiegato come giudice di linea, cos\u00ec come quattro anni pi\u00f9 tardi, alla in Francia.\nNel 2008 diresse infine il suo primo \"match\" nel Tri Nations, - ad Auckland; per la stagione 2009 Lawrence \u00e8 stato incluso al secondo posto nella classifica di merito dei direttori di gara sudafricani da impiegare nel Super 14."}
{"id": "2544549", "revid": "731511", "url": "https://it.wikipedia.org/wiki?curid=2544549", "title": "Mysterious Billy Smith", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1890.\nLa carriera.\nCampione del mondo dei pesi welter dal 1892 al 1894."}
{"id": "2544550", "revid": "767487", "url": "https://it.wikipedia.org/wiki?curid=2544550", "title": "Aiuto vampiro", "text": "Aiuto vampiro (\"Cirque du Freak: The Vampire's Assistant\") \u00e8 un film fantastico del 2009 diretto da Paul Weitz e tratto dai primi tre capitoli della Saga di Darren Shan: ', ' e \".\"\nTrama.\nDarren Shan \u00e8 il classico adolescente medio americano che frequenta il liceo: \u00e8 bravo a scuola, popolare ed \u00e8 fissato con i ragni. Un giorno riceve da un'automobile, targata Des-Tiny (in inglese \"des-tino\"), un volantino che spiega che in citt\u00e0 si \u00e8 fermato un circo un po' particolare: il circo dei \"freak\". Il volantino dice anche che la carovana si fermer\u00e0 solo una notte e il ragazzo, per vedere lo spettacolo, scappa di casa e si reca allo spettacolo con il suo migliore amico Steve (che \u00e8 fissato con i vampiri).\nDurante lo show assiste inconsapevolmente a vere e proprie magie, dato che il baraccone itinerante \u00e8 realmente abitato da creature grottesche come un ragazzo serpente, un uomo lupo, una donna barbuta, un uomo con due pance e una donna che si pu\u00f2 far ricrescere gli arti amputati. Tra questi, Larten Crepsley che \u00e8 in realt\u00e0 un vampiro. Darren ruba il ragno velenoso Madam Otta (il cui morso porta alla morte) che Larten Crepsley ha addestrato e lo nasconde nel suo zaino. Il giorno seguente a scuola Steve lo scopre e fa accidentalmente fuggire il ragno, ma nel tentativo di ucciderlo viene morso da quest'ultimo. Per salvarlo, Crepsley chiede a Darren di diventare il suo assistente mezzo-vampiro, e il ragazzo accetta, abbandonando per sempre la sua vita da adolescente e inscena la sua morte. Si unisce al circo dei \"freak\", dove divide la tenda con il ragazzo serpente, incontra Rebecca (la ragazza scimmia) e fa delle commissioni per Crepsley (come spolverargli la tomba, ritirare il suo mantello dalla lavanderia o nutrire Madam Octa). Darren scopre di avere dei nuovi poteri: sa \"saettare\" (cio\u00e8 correre quasi alla velocit\u00e0 della luce), pu\u00f2 esalare un gas che mette fuori gioco gli umani, ha la \"super-saliva\" (che cura le sue ferite) ed ha delle unghie taglienti come coltelli. Ma si accorge anche che se non beve il sangue umano \u00e8 debole e non pu\u00f2 sfruttare i suoi poteri, ma lui si rifiuta di bere sangue umano.\nIntanto il suo amico Steve diventa un mezzo-vampiro-killer e rapisce i genitori di Darren, la sorella e Rebecca, con l'aiuto di Murlaugh (un vampiro-killer) che li tiene in ostaggio in un teatro. Rebecca (la ragazza scimmia) decide di aiutare Darren facendogli succhiare un po' di sangue, in modo da renderlo pi\u00f9 forte. I due \"migliori amici\" alla fine di tutto, non si scontreranno pi\u00f9. Darren ipnotizza, quindi, i suoi genitori, per poi riportarli a casa. E infine torna al circo.\nProduzione.\nIl film \u00e8 stato girato a New Orleans, Folsom e Baton Rouge. Uno degli aspetti pi\u00f9 difficili per la realizzazione di questo film \u00e8 stata la grande quantit\u00e0 di protesi e trucco necessari per creare i fantasiosi personaggi descritti nei libri.\nRegia.\nLa regia del film \u00e8 stata affidata a Paul Weitz che ha diretto tra gli altri film come il primo capitolo di \"American Pie\" del 1999 e \"In Good Company\" del 2005.\nSceneggiatura.\nIl film \u00e8 tratto dalla Saga di Darren Shan dello scrittore inglese di origini irlandesi Darren Shan (vero nome Darren o'Shaugnessey). La pellicola somma le storie dei primi tre libri della saga composta in tutto da 12 volumi: ', ' e \"\". La sceneggiatura della pellicola \u00e8 stata affidata a Brian Helgeland, autore anche di sceneggiature di film come \"L.A. Confidential\" del 1997 e \"Mystic River\" del 2003.\nDistribuzione.\nIl film \u00e8 uscito negli Stati Uniti il 23 ottobre 2009 mentre in Italia \u00e8 stato distribuito il 7 maggio 2010.\nIncassi.\nIl film \u00e8 considerato un grande flop: poco apprezzato sia da critica che da pubblico, su un budget complessivo di 40 milioni di dollari, il film ha incassato \"appena\" 39 milioni, da non riuscire nemmeno a coprire i costi."}
{"id": "2544552", "revid": "1439131", "url": "https://it.wikipedia.org/wiki?curid=2544552", "title": "Maserati Quattroporte (1974)", "text": "La seconda serie di Maserati Quattroporte viene prodotta dal 1974 al 1975 dalla casa automobilistica italiana Maserati all'epoca dell'acquisizione da parte del gruppo francese Citro\u00ebn. Fu la prima e unica Maserati con trazione anteriore.\nIl contesto.\nLa Quattroporte del 1974 viene anche chiamata semplicemente Maserati Quattroporte II e deriva dal \"Progetto AM 123\". Esposta in anteprima mondiale il 3 ottobre 1974 al Salone dell'automobile di Parigi come concept car, la vettura abbandona i canoni stilistici che caratterizzano la prima serie di Quattroporte del 1963, ovvero una linea molto classica ed elegante che presentava numerose cromature e un ampio frontale dominato dalla classica calandra del \"Tridente\", per adottare le linee molto pi\u00f9 sobrie e tese, in voga agli inizi degli anni settanta. Il design fu opera del centro stile Bertone che su richiesta della Citro\u00ebn elabor\u00f2 una linea molto semplice caratterizzata da linee rette e parallele; la fiancata molto pulita presentava il classico marchio Maserati sul montante posteriore incastonato sui profili aerodinamici. Il frontale invece espone una mascherina di piccole dimensioni che separa la fanaleria, anch'essa molto compatta e sviluppata soprattutto orizzontalmente. Cornici e profili cromati rendono il complesso notevolmente elegante anche se meno originale rispetto al passato; curiosamente il grande parabrezza ha costretto ad applicare tre tergicristalli di piccole dimensioni per poter garantire una visibilit\u00e0 ottimale. La zona posteriore, invece, presenta uno stile fin troppo semplice con poche cromature e una fanaleria di forma rettangolare, paraurti inferiore non verniciato e un grande portellone posteriore che ospita un vano bagagli notevolmente spazioso e flessibile, bench\u00e9 il divano posteriore non presenti la possibilit\u00e0 di ribaltamento.\nPer la \"Quattroporte II\" la casa Citro\u00ebn aveva adottato degli pneumatici 205x70 R15, con cerchi completamente cromati che non presentano i tipici fori adatti a raffreddare l'impianto frenante. Lo stile della cerchiatura \u00e8 simile ai modelli di grandi berline prodotte dalla casa francese come le DS. Solo gli esemplari allestiti dal 1975 al 1978 presentano i cerchi in lega forati dal disegno pi\u00f9 sportivo. Il classico marchio identificativo del carrozzerie Bertone era applicato sui parafanghi anteriori in bella vista.\nCaratteristiche tecniche.\nIl modello venne progettato dai tecnici della Citro\u00ebn ma, a causa delle scarse risorse finanziarie del gruppo francese, con la \"Quattroporte II\" vennero applicate numerose condivisioni tecniche con l'alto gamma della casa francese. In particolare venne adottato come telaio di base un nuovo pianale con motore posizionato nella zona anteriore e longitudinalmente che trasferiva la coppia motrice alle ruote anteriori per mezzo di una trasmissione manuale a 5 rapporti.\nLa condivisione di componenti con il modello Citro\u00ebn SM, oltre allo schema meccanico, riguarda le sospensioni idropneumatiche che garantivano un notevole comfort soprattutto nei lunghi viaggi, il servosterzo idraulico che induriva lo sterzo alle alte velocit\u00e0, la frenata servo-assistita e l'impianto di climatizzazione a controllo elettronico con diffusori anteriori e posteriori.\nIl reparto meccanico si concludeva con la raffinata geometria di sospensioni a ruote indipendenti con l'avantreno e il retrotreno configurato secondo lo schema a bracci multipli. L'impianto frenante era composto da quattro dischi autoventilati garantendo una frenata a pieno carico da 100 a 0 km/h registrata in meno di 40 metri.\nIl motore.\nLa motorizzazione adottata era un 3,0 litri. Gi\u00e0 nel 1968 Giulio Alfieri aveva allo studio un propulsore V6 alimentato a benzina e derivato dal grande V8 Maserati privandolo di 2 cilindri. Il risultato fu il 2.7 V6 della famiglia \"C114\" che venne venduto alla Citro\u00ebn e trov\u00f2 alloggiamento nel cofano della SM (sorella della \"Quattroporte II\"). Il \"C114\" sub\u00ec un'evoluzione, per mezzo di un incremento del diametro dei cilindri da 87,0 mm a 91,6\u00a0mm, la cilindrata crebbe a 2.965 cm\u00b3 e la potenza sal\u00ec a 210 cavalli erogati a 6.000 giri al minuto. Il nuovo propulsore 3.0 entr\u00f2 subito nei cofani delle Maserati Merak e \"Quattroporte II\" garantendo sulla prima prestazioni di tutto rispetto mentre per la grande berlina delle prestazioni solo modeste, penalizzate soprattutto dalla grande mole dell'autovettura, dalla trazione anteriore e dal notevole peso della struttura telaistica.\nIl 6 cilindri a V di 90\u00ba con carburatore Weber 44 DCNF possedeva l'iniezione \"Single Point\" ed erogava la coppia massima a un alto numero di giri. Il rapporto di compressione era di 8.8:1. Secondo i tecnici della Citro\u00ebn non era stato possibile alloggiare il grande motore a 8 cilindri a V che equipaggiava la precedente serie di Quattroporte a causa dell'elevato sottosterzo che sarebbe stato prodotto.\nLa produzione.\nPoco dopo la presentazione, venne superato lo stadio prototipale avviando la costruzione di un piccolo contingente di esemplari pre-serie, destinati al battage pubblicitario ed alle prove per l'omologazione. La \"Quattroporte II\" non giunse alla fase produttiva, sia per problemi di sviluppo alla scocca, sia perch\u00e9 ritenuta non remunerativa dalla Peugeot che, nel 1974, aveva assunto il controllo della Citro\u00ebn, in gravi difficolt\u00e0 finanziarie.\nLa \"Quattroporte II\" vide ancor prima di nascere un destino oscuro: ufficialmente la produzione affidata alla Citro\u00ebn termin\u00f2 nei primi mesi del 1975 dopo soli tredici esemplari usciti dalle linee di montaggio. Di questi, 6 vennero costruiti secondo gli standard imposti dalla casa francese, mentre i restanti 7 furono successivamente completati e collaudati tra il 1975 e il 1978 dalla nuova propriet\u00e0 De Tomaso. Ad oggi si stima che solo 5 dei 13 esemplari di \"Quattroporte II\" siano esistenti"}
{"id": "2544554", "revid": "339392", "url": "https://it.wikipedia.org/wiki?curid=2544554", "title": "Choi Hong Man", "text": ""}
{"id": "2544556", "revid": "124952370", "url": "https://it.wikipedia.org/wiki?curid=2544556", "title": "Il segno rosso del coraggio", "text": "Il segno rosso del coraggio (\"The Red Badge of Courage\") \u00e8 un romanzo sulla guerra scritto nel 1895 dall'autore statunitense Stephen Crane. \u00c8 fra le opere pi\u00f9 autorevoli della letteratura americana. Il romanzo, sullo sfondo della crudele Guerra Civile Americana, narra le vicende di un giovane recluta che tenta di vincere la paura per poter divenire un eroe in battaglia. Quest'opera rese Crane celebre a livello internazionale.\nStoria editoriale.\nNel marzo 1893, Stephen Crane, all'et\u00e0 di 21 anni, aveva gi\u00e0 pubblicato il suo primo romanzo, \"Maggie: una ragazza di strada\", che non riscosse successo n\u00e9 di incassi n\u00e9 di critica. La maggior parte dei recensori definirono rozzo e triviale il cinico racconto ambientato nella Bowery e Crane si vide costretto a pubblicare l'opera a sue spese dopo che questa era stata ripetutamente respinta dagli editori.\nCrane, comunque, trov\u00f2 subito l'ispirazione per un suo nuovo romanzo, mentre passava delle ore nello studio dell'amico Linson che gli stava facendo un ritratto. Lo scrittore si appassion\u00f2 nella lettura della rivista \"Century\" che dedicava ampio spazio ad articoli sulle pi\u00f9 importanti battaglie e sui comandanti della Guerra Civile Americana. Tuttavia, deluso dallo stile arido in cui venivano riportati gli avvenimenti bellici, Crane afferm\u00f2, \"Io mi meraviglio che alcuni di quei combattenti non dicano cosa hanno \"provato\" in quei frangenti. Essi descrivono con dovizia di particolari ci\u00f2 che \"fecero\", ma per il resto sono freddi come sassi.\" Crane riprese la lettura delle riviste nelle successive sedute presso lo studio di Linson, e alla fine nacque impellente l'idea di scrivere un romanzo sulla guerra. Successivamente egli avrebbe detto che \"inconsciamente in lui durante gran parte della fanciullezza si erano definiti i dettagli di questa storia\" e aveva immaginato \"storie di guerra sin da quando aveva smesso i pantaloni alla zuava.\".\"\nTrama.\nDurante un non meglio specificato evento della Guerra di Secessione, il soldato diciottenne Henry Fleming abbandona il suo plotone, ritenendo che la battaglia sia ormai persa. Egli fugge in un vicino bosco dove trova un gruppo di uomini feriti. Uno di questi, il \"soldato con la divisa a brandelli\", chiede ad Henry (che nel romanzo \u00e8 spesso detto \"il giovane\") dove lo hanno colpito. Henry, imbarazzato per il fatto di non essere ferito, abbandona il gruppo e vaga per la foresta. Alla fine decide che \u00e8 meglio scappar via e che egli \u00e8 solo una infinitesima parte dell'esercito ed \u00e8 responsabile solo di salvarsi. \nHenry, in un secondo momento, viene a sapere che il suo battaglione ha avuto la meglio nello scontro e per questo si sente colpevole. Infine, il soldato ritorna al suo battaglione. Sulla strada del ritorno all'accampamento Henry vede un reggimento in fuga e al volo agguanta un artigliere per chiedergli cosa sta accadendo, ma l'uomo, vedendo che Henry non molla la presa, lo colpisce alla testa col calcio del fucile. Quando Henry raggiunge il campo, i commilitoni credono che la sua ferita al capo sia stata causata da un proiettile che lo ha colpito di striscio in battaglia.\nIl giorno successivo Henry va in combattimento per la terza volta. Mentre sta cercando dove attingere dell'acqua, Henry sente casualmente un Comandante parlare della mediocrit\u00e0 del suo reggimento. L'ufficiale con fare disinvolto parla della necessit\u00e0 di sacrificare il reggimento cui appartiene Henry, tanto i soldati non sono altro che dei \"mulattieri\" e \"scavafossi\". Non avendo reggimenti da risparmiare, il generale ordina l'avanzata dei suoi uomini. Nella battaglia finale, Henry, come portabandiera, diventa una dei migliori combattenti, dimostrandosi cos\u00ec uomo coraggioso.\nAdattamenti.\nDal romanzo \u00e8 stato tratto il film \"La prova del fuoco\" diretto da John Huston, uscito nelle sale cinematografiche nel 1951."}
{"id": "2544559", "revid": "1543377", "url": "https://it.wikipedia.org/wiki?curid=2544559", "title": "Billy Soose", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1938.\nLa carriera.\nCampione del mondo dei pesi medi nel 1941, battendo Ken Overlin, si ritir\u00f2 nel 1942, a soli 27 anni, senza avere mai difeso il titolo, dopo una sconfitta contro Jimmy Bivins.\nNel 1940 batt\u00e9 anche il futuro campione del mondo Tony Zale."}
{"id": "2544563", "revid": "1442080", "url": "https://it.wikipedia.org/wiki?curid=2544563", "title": "Grand Prix Hassan II 1996 - Singolare", "text": "Il singolare del Grand Prix Hassan II 1996 \u00e8 stato un torneo di tennis facente parte dell'ATP Tour.\nTom\u00e1s Carbonell ha battuto in finale Gilbert Schaller 7-5, 1-6, 6-2."}
{"id": "2544564", "revid": "138282", "url": "https://it.wikipedia.org/wiki?curid=2544564", "title": "CET", "text": ""}
{"id": "2544567", "revid": "125988869", "url": "https://it.wikipedia.org/wiki?curid=2544567", "title": "Mamie Eisenhower", "text": "Primi anni.\nMamie Geneva Doud, nacque a Boone, nello stato dello Iowa, in Carroll Street n. 709 (ex 718), da John Sheldon Doud, un prospero venditore di carne, di religione presbiteriana e da Elivera Mathilda Carlson, casalinga. Mamie fu secondogenita di quattro sorelle, che si chiamavano Eleanor, Edna Mae, Mabel Frances e crebbe in un relativo benessere a Cedar Rapids in Iowa, a Colorado Springs in Colorado, a Denver in Colorado e nella casa invernale dei Doud a San Antonio in Texas. Suo padre and\u00f2 in pensione 36 anni dopo aver fatto una fortuna nel campo dell'industria di impacchettamento della carne.\nMatrimonio e famiglia.\nSubito dopo aver completato la sua formazione alla scuola di educazione domestica, denominata \"Miss Wolcott\", Mamie incontr\u00f2 nell'ottobre del 1915, a diciannove anni, a San Antonio, il tenente dell'esercito Dwight Eisenhower. Presentati dalla signora Lulu Harris, moglie di un collega a Fort Sam Houston, i due si piacquero subito; Dwight, ufficiale di giornata, invitava Mamie ad accompagnarlo nei suoi giri. Dwight la trovava vivace, attraente, e impertinente. A causa del suo stipendio militare basso, si recavano in posti a buon mercato, di solito una cenetta messicana all'Original e poi un film o uno spettacolo vaudeville. Nel giorno di San Valentino del 1916 Dwight le diede una miniatura del suo anello di West Point per suggellare il fidanzamento.\nIl tenente Dwight D. Eisenhower, il 1\u00ba luglio 1916, a 25 anni, spos\u00f2 Mamie Geneva Doud, 19 anni, nella casa dei genitori della sposa a Denver, Colorado. A seguito del matrimonio, celebrato dal reverendo Williamson della chiesa centrale Presbiteriana, a Denver, gli sposi andarono in luna di miele, un paio di giorni, a Eldorado Springs in Colorado, una localit\u00e0 vicino a Denver, e poi visitarono i genitori dello sposo ad Abilene, prima di stabilirsi nello spartano appartamento del tenente a Fort Sam Houston.\nGli Eisenhower ebbero due figli:\nDoud \"Icky\" Dwight Eisenhower (24 settembre 1917 - 2 gennaio 1921) morto a 3 anni, di scarlattina.\nJohn Sheldon Doud Eisenhower (3 agosto 1922 - 21 dicembre 2013), soldato, diplomatico, autore. Nato a Denver, CO, si laure\u00f2 a West Point nel 1944 e consegu\u00ec la laurea in letteratura inglese alla Columbia University nel 1950. Dopo il ritiro da una prospera carriera militare (1944-1963), fu nominato ambasciatore in Belgio (1969-1971) da Richard Nixon, la figlia del quale, Julie, era diventata sua nuora, avendone sposato per l'appunto il figlio David. Scrisse un resoconto della battaglia delle Ardenne, The Woods Bitter (1969), Strictly Personal (1974), and Allies: Pearl Harbor to D-Day (1982). \nPer anni, la vita di Mamie Eisenhower ha seguito il modello di altre mogli di personale militare: una successione di luoghi negli Stati Uniti, nella zona del Canale di Panama, in Francia e nelle Filippine. Sebbene fosse abituata a un benessere maggiore di quello offerto nei posti militari, Mamie si adeguava facilmente ma cambi\u00f2 residenza a seguito dei movimenti di suo marito almeno 28 volte prima del loro ritiro alla fine del suo mandato presidenziale. Ogni cambio di residenza significava un altro passo avanti nella carriera del marito, con crescenti responsabilit\u00e0 per lei.\nMentre le promozioni e la fama arridevano ad \"Ike\", in Europa, sua moglie Mamie viveva a Washington D.C. Dopo che Eisenhower era diventato presidente della Columbia University nel 1948, a 44 anni, la moglie acquist\u00f2 una fattoria (ora Eisenhower National Historic Site) a Gettysburg, Pennsylvania. Questa fattoria fu la prima casa che avevano mai posseduto. Le sue funzioni di comandante delle forze dell'Organizzazione del Trattato Nord Atlantico, e lei come padrona di casa in una villa vicino a Parigi, ritardarono il lavoro nella loro casa dei sogni, finalmente completato nel 1955.\nFirst Lady degli Stati Uniti.\nVolle inaugurare il loro insediamento alla Casa Bianca con un \"party\" (festa) di tipo \"housewarming\",senza arredamento, nel quale gli invitati portano regali per la nuova casa. La diplomazia e il trasporto aereo, nel mondo del dopoguerra portarono dei cambiamenti nella loro ospitalit\u00e0 ufficiale. Gli Eisenhower intrattennero un numero senza precedenti di Capi di Stato e politici di governi stranieri. Come First Lady, il suo modo di presentarsi, il suo amore femminile per i bei vestiti, alcuni dei quali disegnati da Scaasi, per i gioielli, e il suo orgoglio evidente per il marito e la loro casa facevano molto popolare la First Lady. L'abito che indossava all'insediamento del marito come presidente degli Stati Uniti \u00e8 uno dei pi\u00f9 popolari ed \u00e8 conservato al museo nazionale di storia americana Smithsonian, una collezione di abiti per ricevimenti inaugurali..\nCome First Lady, era un'anfitriona gentile, ma che custodiva gelosamente la sua vita privata. La signora Eisenhower soffriva di vertigini (malattia di Meniere), una patologia degli otoliti dell'orecchio interno, che colpisce l'equilibrio, quindi stava in piedi a disagio, uno spettacolo che aliment\u00f2 voci infondate che avesse un problema di alcolismo.\nLa signora Eisenhower era conosciuta per la sua frugalit\u00e0 e dava buoni sconto al personale della Casa Bianca. La sua ricetta per una specie di budino molto solido al cioccolato \"Mamie's Million Dollar fudge\" \u00e8 stata confezionata dalle massaie di tutto il paese dopo che \u00e8 stato stampata in numerose pubblicazioni.\nCome descritto in molteplici biografie, la signora Eisenhower non era contenta che John F. Kennedy entrasse in carica dopo il mandato di suo marito. Nonostante la nuova First Lady Jacqueline Kennedy, avesse dato alla luce suo figlio John Jr. con un parto cesareo, appena due settimane prima, Mamie non inform\u00f2 Jackie che c'era una sedia a rotelle a sua disposizione per visitare le varie sezioni della Casa Bianca. Vedendo il dispiacere di Mamie durante la visita, Jackie mantenne la calma in presenza della signora Eisenhower, ma croll\u00f2 in privato una volta che la nuova First Lady torn\u00f2 a casa. Quando a Mamie Eisenhower fu poi chiesto perch\u00e9 avesse fatto una cosa simile, l'ex First Lady precis\u00f2 semplicemente: \n\"Perch\u00e9 non me lo ha mai chiesto\".\nUltimi anni.\nNel 1961 Eisenhower and\u00f2 in pensione con sua moglie nella fattoria di Gettysburg in Pennsylvania, la loro prima sede permanente. Dopo la morte del marito nel 1969, Mamie continu\u00f2 a vivere a tempo pieno nella fattoria fino a quando prese un appartamento a Washington D.C. alla fine degli anni 1970. Ebbe una trombosi cerebrale (ictus), il 25 settembre 1979, e si fece ricoverare all'ospedale militare chiamato Walter Reed Hospital, dove Ike era morto un decennio prima. Mamie non fu pi\u00f9 dimessa dall'ospedale e il 31 ottobre, Mamie annunci\u00f2 a sua nipote, Maria, che stava per morire. Infatti il giorno successivo mor\u00ec tranquillamente nel sonno, molto presto, la mattina del 1\u00ba novembre a solo poche settimane dal suo 83\u00ba compleanno. Fu sepolta accanto a suo marito e al suo primo figlio nella \"Place of Meditation\" (Luogo di Meditazione) nel terreno della Libreria di Eisenhower, ad Abilene in Kansas.\nOnorificenze.\nNel 1980 la sua casa natale a Boone, Iowa \u00e8 stato intitolata sito storico; solo Abigail Adams \u00e8 stata l'altra First Lady a ricevere tale onorificenza.\nA causa del suo legame con la citt\u00e0 di Denver e la zona circostante, un parco nel sud-est di Denver \u00e8 stato dato il nome di Mamie, cos\u00ec come una biblioteca pubblica in Broomfield, un sobborgo di Denver."}
{"id": "2544569", "revid": "1543377", "url": "https://it.wikipedia.org/wiki?curid=2544569", "title": "Dmitrij Fofonov", "text": "Professionista dal 1999 al 2012, \u00e8 stato due volte campione nazionale, in linea e a cronometro. Dal 2013 \u00e8 direttore sportivo all'Astana.\nCarriera.\nDebutta come professionista nel 1999 con la belga Collstrop, dopo un anno da stagista presso la stessa squadra. Nelle stagioni seguenti gareggia in Francia, prima con la Besson Chaussures, poi dal 2001 al 2005 con la Cofidis e quindi dal 2006 al 2008 con la Cr\u00e9dit Agricole.\nAl Tour de France 2008, a seguito di un controllo antidoping dopo la diciottesima tappa, viene trovato positivo all'eptaminolo, un vasodilatatore vietato. In seguito a quest'episodio, la lega nazionale di ciclismo lo sospese per tre mesi. Torna alle corse nell'aprile 2009, vincendo due mesi dopo la prova in linea del campionato kazako su strada, e dal 2010 al 2012 corre per l'Astana. Nell'autunno del 2012 annuncia il ritiro dall'attivit\u00e0.\nDopo il ritiro assume il ruolo di direttore sportivo per il team Astana, affiancando Giuseppe Martinelli e Gorazd \u0160tangelj."}
{"id": "2544577", "revid": "767487", "url": "https://it.wikipedia.org/wiki?curid=2544577", "title": "Jimmy Slattery", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1921.\nLa carriera.\nCampione del mondo dei pesi mediomassimi nel 1930.\nTra i migliori mediomassimi degli Anni '20 e '30, periodo d'oro per la categoria, fu antagonista di grandi campioni quali Paul Berlenbach, Maxie Rosenbloom, Tommy Loughran, Young Stribling."}
{"id": "2544578", "revid": "287204", "url": "https://it.wikipedia.org/wiki?curid=2544578", "title": "Estoril Open 1996", "text": "L'Estoril Open 1996 \u00e8 stato un torneo di tennis giocato sulla terra rossa. \u00c8 stata la 7\u00aa edizione dell'Estoril Open, che fa parte della categoria ATP World Series nell'ambito dell'ATP Tour 1996, Il torneo si \u00e8 giocato all'Estoril Court Central di Oeiras in Portogallo, dall'8 al 15 aprile 1996.\nCampioni.\nSingolare.\n Thomas Muster ha battuto in finale Andrea Gaudenzi, 7\u20136(4), 6\u20134\nDoppio.\n Tom\u00e1s Carbonell / Francisco Roig hanno battuto in finale Tom Nijssen / Greg Van Emburgh, 6\u20133, 6\u20132"}
{"id": "2544580", "revid": "216401", "url": "https://it.wikipedia.org/wiki?curid=2544580", "title": "Campionato del mondo di calcio Under-20 2009", "text": ""}
{"id": "2544582", "revid": "125195909", "url": "https://it.wikipedia.org/wiki?curid=2544582", "title": "Palazzo Malipiero Trevisan", "text": "Palazzo Malipiero-Trevisan \u00e8 un palazzo di Venezia, ubicato nel sestiere di Castello, sul lato sudorientale di campo Santa Maria Formosa e diviso da questo dal rio di Santa Maria Formosa (l'ingresso avviene attraverso un ponticello privato). Nonostante la vicinanza con la chiesa di Santa Maria Formosa, la sua collocazione storica \u00e8 individuabile nella parrocchia di San Zaccaria.\nStoria.\nFu dimora dei Malipiero fino alla fine del Quattrocento quando pass\u00f2, per via matrimoniale, ai Trevisan. Forse in questa occasione venne ricostruito nelle forme attuali; il progetto fu a lungo attribuito, senza prove certe, a Sante Lombardo il quale, pi\u00f9 probabilmente, si occup\u00f2 solo di terminarne la decorazione. \nCon il tempo fu diviso in pi\u00f9 propriet\u00e0, dove abitarono, oltre agli stessi Trevisan, i Diedo, i Bembo, gli Zen, ospitando anche la nota stamperia Fracasso. Attualmente \u00e8 ancora suddiviso in pi\u00f9 appartamenti.\nDescrizione.\nL'impostazione della facciata simmetrica, la quale conserva ancora l'originale copertura in pietra d'Istria, \u00e8 tipicamente rinascimentale.\nL'edificio consta di tre piani, il piano terra con, centralmente, due portali a tutto sesto sul rio e due piani nobili con la stessa impostazione, con al centro una quadrifora con parapetti scolpiti e, ai, lati due monofore a tutto sesto.\nAd abbellire e regolare le parti della facciata, vi sono nicchie e patere, queste ultime richiamanti il gusto gotico-bizantino tipico del vicino Palazzo Vitturi.\nAll'interno, al secondo piano, ci sono degli affreschi del XVIII secolo, ancora in buono stato di conservazione."}
{"id": "2544585", "revid": "599013", "url": "https://it.wikipedia.org/wiki?curid=2544585", "title": "Linguetta", "text": ""}
{"id": "2544592", "revid": "1543377", "url": "https://it.wikipedia.org/wiki?curid=2544592", "title": "Willie Ritchie", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1907.\nLa carriera.\nCampione del mondo dei pesi leggeri dal 1912 al 1914.\nAntagonista di Ad Wolgast, lo incontr\u00f2 3 volte.\nIl primo match, nel 1912, fin\u00ec pari.\nIl secondo, valido per il mondiale dei leggeri, si svolse sei mesi pi\u00f9 tardi, il 28 novembre 1912 e fu vinto da Ritchie, come pure il match del 3 dicembre 1914.\nRitchie incontr\u00f2 anche, tra gli altri, Johnny Dundee e Freddie Welsh, che gli strapp\u00f2 il titolo il 7 luglio 1914 a Londra, battendolo ai punti in 20 round."}
{"id": "2544595", "revid": "416175", "url": "https://it.wikipedia.org/wiki?curid=2544595", "title": "Linguetta (meccanica)", "text": "In meccanica, la linguetta \u00e8 un elemento di collegamento tra un albero e un altro organo.\nLe chiavette e le linguette sono due metodi per realizzare collegamenti di trasmissione meccanica tra un albero e un mozzo recante una ruota (ad esempio una ruota dentata o una puleggia). Pur sembrando simili, questi due metodi presentano delle differenze sostanziali sia nel funzionamento sia nell'applicazione.\nGeneralit\u00e0.\nLa linguetta \u00e8 essenzialmente un parallelepipedo di acciaio. Secondo la norma UNI 6604 deve essere costruita con acciaio avente carico di rottura Rm superiore a 590 MPa.\nEssa viene montata all'interno di due sedi scavate negli oggetti da montare dette cave, in modo tale che i suoi fianchi aderiscano a quelli di queste ultime. Questo \u00e8 molto importante perch\u00e9 la linguetta, lavorando per ostacolo su di essi, \u00e8 soggetta a uno sforzo di taglio che ne limita la forza trasmissibile.\nIl principale vantaggio della linguetta rispetto alla chiavetta consiste proprio nel modo in cui lavora. Non essendoci alcun tipo di forzamento radiale essa garantisce il corretto centraggio di albero e mozzo, che una volta in rotazione risultano coassiali e danno luogo a vibrazioni assai limitate. Per tale motivo la linguetta \u00e8 indicata specialmente per applicazioni che prevedano carichi medi e regimi di rotazione alti, per i quali la chiavetta non sarebbe indicata per via del disallineamento degli assi che essa provoca. Se il carico da trasmettere \u00e8 invece molto elevato, si pu\u00f2 ricorrere all'uso di un profilo scanalato, che nel suo funzionamento pu\u00f2 essere considerato come una serie di pi\u00f9 linguette che lavorano in contemporanea.\nLe dimensioni delle linguette sono normate dalla UNI 6604: base e altezza della sezione rettangolare dipendono principalmente dal diametro dell'albero. Si assume implicitamente che a un albero grande sia associata una altrettanto grande potenza da trasmettere e che la dimensione dell'elemento di collegamento debba discendere di conseguenza. Per quel che riguarda la lunghezza, la medesima norma prescrive, in funzione del diametro nominale dell'albero, una serie di lunghezze unificate. La scelta della lunghezza opportuna fra quelle suggerite \u00e8 responsabilit\u00e0 del progettista.\nLavorazione delle cave.\nLa cava nel mozzo viene creata per mezzo di lavorazioni quali la stozzatura o la brocciatura, eseguita in un punto di elevato spessore (nel caso di pulegge \u00e8 consigliabile ad esempio eseguirla in corrispondenza di una razza). La sua profondit\u00e0 \u00e8 unificata dalla norma e indicata in opportune tabelle, cos\u00ec come la tolleranza sulla larghezza.\nLa cava nell'albero viene creata per fresatura ed \u00e8 anch'essa di profondit\u00e0 unificata. Nel caso si usi una fresa cilindrica (detta anche a candela) si ottiene una forma simile a un'asola nella quale va alloggiata la linguetta tradizionale (del tipo dritta o arrotondata). In alternativa si pu\u00f2 usare una fresa a disco creando una sede a forma di mezzaluna, per la quale viene usata la cosiddetta linguetta americana o a disco (appunto fatta a forma di \"fetta d'anguria\"/\"mezzaluna\"): questa seconda opzione presenta una notevole facilit\u00e0 di esecuzione, ma ha il difetto di provocare una sensibile diminuzione della resistenza della sezione interessata per via di una profondit\u00e0 di cava maggiore di quella ottenibile con la fresatura cilindrica (\u00e8 sconsigliabile quindi per alberi di piccolo diametro).\nBibliografia.\nS. Lombardi, G. Migliorati, Disegno tecnico e meccanico, Editrice La Scuola, Brescia 2007"}
{"id": "2544596", "revid": "287204", "url": "https://it.wikipedia.org/wiki?curid=2544596", "title": "Chennai Open 1996", "text": "Il Chennai Open 1996 (conosciuto anche come Gold Flake Open) \u00e8 stato un torneo di tennis giocato sul cemento.\n\u00c8 stata la 1\u00aa edizione del Chennai Open,\nche fa parte della categoria ATP World Series nell'ambito dell'ATP Tour 1996.\nSi \u00e8 giocato al SDAT Tennis Stadium di Nuova Delhi in India, dall'8 aprile al 15 aprile 1996.\nCampioni.\nSingolare.\n Thomas Enqvist ha battuto in finale Byron Black 6-2, 7-6 (7-3)\nDoppio.\n Jonas Bj\u00f6rkman / Nicklas Kulti hanno battuto in finale Byron Black / Sandon Stolle 4-6, 6-4, 6-4"}
{"id": "2544609", "revid": "121606087", "url": "https://it.wikipedia.org/wiki?curid=2544609", "title": "Plebiscito della Carinzia", "text": "Il Plebiscito della Carinzia del 1920 fu un referendum previsto nel primo dopoguerra dal trattato di pace di Saint-Germain e fu indetto allo scopo di stabilire la sovranit\u00e0 su due zone della Carinzia sudorientale, facenti parte dell'Austria ma rivendicate dal Regno dei Serbi, Croati e Sloveni. L'esito della consultazione nella Zona A garant\u00ec all'Austria la sovranit\u00e0 su entrambe le zone contese.\nPremessa.\nPer secoli e prima della prima guerra mondiale, la Carinzia era stata un ducato appartenente agli Asburgo ed era confluita nei territori dell'Impero d'Austria. La popolazione della regione era costituita da una maggioranza di lingua tedesca e da una minoranza slovena; quest'ultima, concentrata nella parte sudorientale della Carinzia, risultava maggioritaria in una larga fascia al confine meridionale della regione.\nLa dissoluzione dell'impero austro-ungarico.\nNelle ultime convulse settimane della prima guerra mondiale, quando divenne chiaro che l'Impero austro-ungarico era prossimo alla resa, le spinte centrifughe dei vari gruppi nazionali si fecero sempre pi\u00f9 forti e da pi\u00f9 parti vennero avanzate pretese di autodeterminazione, sul modello di quanto affermato dal presidente statunitense Wilson nel famoso discorso dei Quattordici Punti.\nIl 17 ottobre 1918 l'Assemblea nazionale slovena riunita a Lubiana rivendic\u00f2 l'intera Carinzia (pretesa poi ridotta a 1/3 della regione), mentre il giorno 26 successivo si costitu\u00ec l'Assemblea (\"Landesversammlung\") carinziana provvisoria, in cui i partiti germanofoni auspicarono la creazione di uno stato austriaco-tedesco indipendente. Sul modello della dichiarazione di indipendenza dello stato cecoslovacco (celebrata a Praga il giorno prima), il 29 ottobre fu proclamato lo Stato degli Sloveni, Croati e Serbi e il giorno stesso l'Assemblea nazionale slovena proclam\u00f2 la riunione delle terre slovene con quest'ultimo. La resa militare dell'Austria-Ungheria alle potenze dell'Intesa segu\u00ec il 3 novembre successivo, per mezzo dell'armistizio di Villa Giusti.\nLe ostilit\u00e0 in Carinzia.\nIl governo provvisorio carinziano dichiar\u00f2 l'adesione alla Repubblica dell'Austria tedesca. Il 5 novembre alcune truppe del neonato Stato degli Sloveni, Croati e Serbi varcarono il confine con la Carinzia sudorientale occupando il Rosental, la valle del Gail, Ferlach e V\u00f6lkermarkt a nord della Drava. Nello stesso tempo il governo provvisorio del Land spost\u00f2 la propria sede nella pi\u00f9 sicura Spittal an der Drau e il 5 dicembre successivo il reggente Arthur Lemisch, contrariamente alla volont\u00e0 del governo centrale di Vienna, proclam\u00f2 la resistenza armata contro ogni ulteriore avanzata delle truppe serbo-croato-slovene. La controffensiva carinziana port\u00f2 alla riconquista di Arnoldstein il 5 gennaio 1919, ad un'avanzata nel Rosental e alla ripresa di Ferlach, finch\u00e9 il 15 gennaio le parti si trovarono a Graz per trattare un armistizio.\nLa Missione Miles.\nIl negoziato sulle clausole armistiziali giunse per\u00f2 allo stallo e fu in quell'occasione che il tenente colonnello Sherman Miles (membro di una missione americana a Vienna e presente come osservatore), al fine di scongiurare il fallimento delle trattative e ulteriori spargimenti di sangue, si candid\u00f2 volontario per studiare in loco il territorio conteso al fine di determinare una linea di demarcazione provvisoria in attesa della conferenza di pace. Il 22 gennaio la proposta trov\u00f2 il consenso delle parti e la cosiddetta \"Missione Miles\" - costituita da quattro statunitensi (due militari, uno slavista e un geografo) e un rappresentante di ciascuna parte - pot\u00e9 essere inviata in Carinzia meridionale, dove svolse le proprie indagini tra il 28 gennaio e il 5 febbraio.\nIn seguito alle indagini svolte e alle testimonianze raccolte la missione americana constat\u00f2 con sorpresa che la maggioranza della popolazione non auspicava una divisione della regione: agli agricoltori carinziani di lingua slovena interessava di pi\u00f9 poter smerciare i propri prodotti sulle piazze di Klagenfurt e Villaco piuttosto che riunirsi con i fratelli slavi del sud. Nella relazione conclusiva della missione, tre americani su quattro si dichiararono contrari ad una spartizione della Carinzia e proposero come linea di armistizio e di confine la linea di displuvio delle Caravanche.\nI negoziati del trattato di pace.\nAll'inizio del mese di aprile ebbero inizio i lavori preparatori del trattato di pace tra l'Austria e i paesi dell'Intesa: una speciale commissione di esperti, costituita da due rappresentanti ciascuno per gli Stati Uniti, il Regno Unito, la Francia e l'Italia, esamin\u00f2 le varie proposte. La richiesta massima di Belgrado, ossia l'annessione di met\u00e0 della Carinzia con l'inclusione di Hermagor, Villaco, Klagenfurt e V\u00f6lkermarkt, fu subito ritenuta inaccettabile dagli americani, che proprio basandosi sul rapporto Miles perorarono l'attribuzione di tutta la regione all'Austria. Anche l'Italia appoggi\u00f2 la posizione statunitense, mentre Francia e Regno Unito proposero il plebiscito come soluzione di compromesso; alla fine quest'ultima proposta trov\u00f2 il consenso delle potenze vincitrici e il 12 maggio le stesse decisero che un plebiscito avrebbe dovuto aver luogo in Carinzia meridionale allo scopo di definire, secondo la volont\u00e0 della popolazione, la frontiera definitiva tra le due nazioni confinanti.\nCome contromossa diplomatica la delegazione jugoslava decise di ridurre le proprie pretese e propose una linea pi\u00f9 arretrata di confine (quella che sarebbe poi stata adottata come linea di demarcazione tra la Zona A e B) a condizione che il territorio fosse assegnato al Regno Serbo-Croato-Sloveno immediatamente e senza plebiscito. La proposta trov\u00f2 le potenze europee d'accordo, ma a quel punto intervenne il presidente Wilson che, citando il rapporto della Missione Miles, convinse i partner europei a far comunque svolgere il plebiscito nell'intera area contesa per non sconvolgere l'unit\u00e0 geografico-politica del bacino di Klagenfurt. Gli eventi precipitarono e nel tentativo di scongiurare le disposizioni del trattato per mezzo della politica del fatto compiuto, il 28 maggio il generale Rudolf Maister, governatore militare jugoslavo di Maribor, oltrepass\u00f2 il confine. Nel frattempo, in seguito a nuove insistenze jugoslave presso le cancellerie europee, il 4 giugno gli alleati dell'Intesa confermarono la necessit\u00e0 del plebiscito ma fecero propria la linea di confine proposta da Belgrado per dividere definitivamente l'area contesa in una Zona A (a sud) e in una Zona B (a nord). Maister occup\u00f2 poi Klagenfurt il 6 giugno, salvo poi doverla sgomberare il 31 luglio successivo per ordine del Consiglio Supremo degli Alleati.\nIl trattato di Saint-Germain.\nIl 10 settembre 1919 fu infine firmato il trattato di pace di Saint-Germain, che nella sezione relativa al Regno Serbo-Croato-Sloveno (artt. 46-52) disciplin\u00f2 dettagliatamente le modalit\u00e0 di determinazione della frontiera tra i due stati. In base all'art. 50, ai fini del plebiscito, la zona contesa fu divisa in due parti: una Zona A, di maggiore estensione e corrispondente alla fascia di confine, e una Zona B, pi\u00f9 piccola e situata pi\u00f9 a nord, comprendente la citt\u00e0 di Klagenfurt. Il plebiscito sarebbe dovuto avvenire entro tre mesi dalla ratifica del trattato prima nella Zona A, e qualora gli abitanti di quest'ultima si fossero espressi a favore dell'annessione \"en bloc\" al Regno Serbo-Croato-Sloveno, un secondo plebiscito avrebbe dovuto aver luogo nella Zona B. Per quanto riguarda l'elettorato attivo, furono chiamati a votare tutti i residenti al 1\u00ba gennaio 1919, senza distinzione di sesso, aventi 20 anni compiuti, a condizione che fossero nativi della zona oppure ivi residenti almeno dal 1\u00ba gennaio 1912. Furono invece sottratte alla possibilit\u00e0 di referendum alcune piccole parti della Carinzia meridionale, che in base all'art. 27 dello stesso trattato l'Austria avrebbe dovuto comunque cedere al Regno d'Italia (Tarvisio e la Val Canale) e al Regno Serbo-Croato-Sloveno (Unterdrauburg e alcune valli contigue).\nIn attesa della consultazione, secondo le disposizioni del trattato la Zona B rimase sotto controllo austriaco, mentre la Zona A sotto quello delle truppe serbo-croato-slovene.\n10 ottobre 1920: svolgimento del plebiscito.\nConseguentemente alla ratifica del trattato di Saint-Germain, avvenuta il 16 luglio 1920, il plebiscito fu fissato per il 10 ottobre successivo nella Zona A, un'area di 1.705\u00a0km\u00b2 in cui - stando al censimento austriaco del 1910 - su una popolazione totale di 71.800 abitanti circa 49.000 (68%) erano di lingua slovena, ed appena 22.800 di lingua tedesca.\nNonostante ci\u00f2, il 59,04% dei votanti si espressero a favore della permanenza in Austria: una parte sostanziale (circa il 40%) degli sloveni carinziani opt\u00f2 dunque per la continuit\u00e0 storico-territoriale rispetto al cambiamento in base a criteri etnico-linguistici sui quali lo Stato Serbo-Croato-Sloveno aveva invece fatto affidamento. Tale risultato fu verosimilmente il frutto di lunghi secoli di assimilazione culturale, sociale ed economica nell'area asburgica, tenendo anche conto che un eventuale cambio di sovranit\u00e0 avrebbe privato i comuni interessati di un centro economico di riferimento, quale era il capoluogo regionale Klagenfurt, e del maggior benessere associato alle aree di amministrazione asburgica. Ad ogni modo, all'interno della Zona A la volont\u00e0 di rimanere in Austria fu pi\u00f9 forte nei comuni posti pi\u00f9 a nord e viceversa meno marcata nelle localit\u00e0 pi\u00f9 prossime alla frontiera: in totale 33 comuni votarono per l'Austria e 18 per il Regno Serbo-Croato-Sloveno.\nVisto l'esito del plebiscito nella Zona A, in forza delle disposizioni del trattato di pace non si procedette alla consultazione nella Zona B. Il Regno Serbo-Croato-Sloveno non accett\u00f2 inizialmente il risultato e tent\u00f2 nuovamente di occupare militarmente la regione, finch\u00e9 dovette piegarsi di fronte all'intimazione categorica da parte della conferenza degli ambasciatori a Parigi del 16 ottobre e alle pressioni da parte britannica, francese e italiana. Il 18 novembre il commissario per il plebiscito trasfer\u00ec il controllo della regione all'Austria e quattro giorni dopo venne ufficialmente ripristinata la sovranit\u00e0 austriaca, che non fu pi\u00f9 messa in discussione neppure nel corso dell'occupazione jugoslava della Carinzia nel secondo dopoguerra."}
{"id": "2544611", "revid": "290948", "url": "https://it.wikipedia.org/wiki?curid=2544611", "title": "Polietossilati", "text": ""}
{"id": "2544623", "revid": "113482631", "url": "https://it.wikipedia.org/wiki?curid=2544623", "title": "Retta di carico", "text": "Una retta di carico \u00e8 usata nell'analisi grafica dei circuiti per rappresentare i vincoli che altre parti di un circuito pongono su di un dispositivo non-lineare, come un diodo o un transistor. La retta rappresenta la risposta di un circuito lineare cui il dispositivo non-lineare in questione \u00e8 connesso. Il punto di lavoro si pone dove i parametri del dispositivo non-lineare e del circuito lineare si intersecano, secondo le modalit\u00e0 con cui sono collegate e al contempo secondo i propri sistemi interni.\nNei circuiti con transistor a giunzione bipolare, questi dispositivi hanno caratteristica corrente-tensione (IC-VCE) che dipende dalla corrente sulla base. Disegnando una serie di queste curve sul grafico, si mostra come la corrente di base avr\u00e0 effetto sul punto di lavoro del circuito.\nSi deve notare che la linea di carico \u00e8 usata per l'analisi in corrente continua e non ha effetto sull'analisi per piccoli segnali una volta che il punto di lavoro \u00e8 stato trovato.\nLinea di carico per configurazioni comuni.\nEmettitore comune.\n In questo caso la linea di carico mostra tutti i possibili valori per la corrente di collettore (IC) e la tensione di collettore (VCE nel caso specifico) per un dato carico resistivo (RC).\nAl punto della linea che interseca l'asse della corrente di collettore vi si riferisce come il \"punto di saturazione\". In questo punto, la corrente del transistor \u00e8 al massimo e la tensione di collettore minima per un dato carico. Per questo circuito IC-SAT= VCC/RC.\nIl \"punto di taglio\" \u00e8 quel punto in cui la linea di carico interseca l'asse della tensione di collettore. Qui la corrente del transistor \u00e8 minima (approssimativamente nulla) e l'emettitore a massa. Per questo:\nVCE-CUTOFF=Vcc.\nIl \"punto di lavoro\" del circuito in questa configurazione viene di solito pensato per trovarsi nella regione di conduzione, all'incirca tra met\u00e0 della linea di carico e vicino al punto di saturazione. In questa regione, la corrente di collettore \u00e8 proporzionale alla corrente di base, e quindi utile per l'utilizzo come amplificatore."}
{"id": "2544624", "revid": "1904508", "url": "https://it.wikipedia.org/wiki?curid=2544624", "title": "Palazzo Querini Stampalia", "text": "Palazzo Querini Stampalia \u00e8 un palazzo di Venezia, ubicato nel sestiere di Castello, all'estremit\u00e0 sud di Campo Santa Maria Formosa, dove si forma il Campiello Querini. Il palazzo si affaccia su rio di Santa Maria Formosa.\nStoria.\nLa gloriosa dimora dei Querini Stampalia fu fondata tra la prima e la seconda decade del XVI secolo, essendo documentata ancora nel 1514 la presenza, dove il palazzo sarebbe sorto, di due piccoli fabbricati distinti, mentre il 3 gennaio 1525 risulta, dai \"Diarii\" di Marin Sanudo che nel palazzo si sia tenuta una sfarzosa festa di nozze con il contributo di una compagnia della calza, in occasione del matrimonio di una giovane componente della famiglia con tale Francesco Mocenigo.\nNel corso dei secoli la dimora si \u00e8 arricchita di abbellimenti e rifacimenti che sono stati comunque eseguiti sempre per gradi, senza un progetto unitario, attraverso interventi parziali. A uno di questi successivi interventi va fatta risalire anche la realizzazione, intorno al 1700, di un ponte che univa il palazzo alla Chiesa di Santa Maria Formosa.\nUlteriori lavori vennero eseguiti tra il 1789 e il 1797 in occasione del matrimonio di Alvise Querini con Maria Teresa Lippomano: il palazzo venne sopraelevato di un piano e, all'interno della camera nuziale, Jacopo Guarana e il figlio Vincenzo eseguirono degli affreschi incorniciati dagli stucchi di Giuseppe Castelli.\nNel corso del XIX secolo non vennero effettuate ulteriori modifiche; il conte Giovanni Querini Stampalia, ultimo componente della famiglia, decise di ritirarsi al primo piano del palazzo, e di affittare l'intero piano nobile al Patriarca di Venezia.\nIl conte dispose che alla sua morte (1869) tutti i suoi averi venissero donati alla citt\u00e0 di Venezia. Pertanto il palazzo, con tutti i suoi arredi, i quadri e la ricchissima biblioteca, divenne la sede della fondazione da lui istituita nel 1868; la biblioteca venne aperta al pubblico al primo piano, mentre al piano nobile vennero raccolti i dipinti e gli altri oggetti d'arte.\nNel 1949 la Fondazione decise di affidare al noto architetto Carlo Scarpa un restauro di Palazzo Querini, riguardante soprattutto il piano terra, reso inutilizzabile dal frequente fenomeno dell'acqua alta, e il giardino, che si trovava in uno stato di completo abbandono.\nIl restauro di Scarpa part\u00ec solo dieci anni dopo, con l'eliminazione degli interventi ottocenteschi e il risanamento delle murature. Venne realizzato un nuovo ponte di accesso e venne valorizzato il giardino attraverso la messa a dimora di nuove piante e l'impianto di una piccola fontana.\nArchitettura.\nNon si conosce il nome del progettista: lo stile \u00e8 molto tradizionale, la facciata \u00e8 caratterizzata solo da due polifore con balconi rispettivamente al primo e al secondo piano dell'edificio. Si sa comunque che Jacopo Palma il Vecchio venne incaricato di rifinire la \"Camera d'oro\" nella quale si trovava anche un caminetto in marmo finemente decorato con lo stemma di famiglia, che riprendeva la facciata appena realizzata."}
{"id": "2544625", "revid": "1442080", "url": "https://it.wikipedia.org/wiki?curid=2544625", "title": "Chennai Open 1996 - Singolare", "text": "Il singolare del torneo di tennis Chennai Open 1996, facente parte dell'ATP Tour, ha avuto come vincitore Thomas Enqvist che ha battuto in finale Byron Black 6-2, 7-6 (7-3)."}
{"id": "2544630", "revid": "107029864", "url": "https://it.wikipedia.org/wiki?curid=2544630", "title": "Woofer (social network)", "text": "Woofer \u00e8 una rete sociale che offre servizi di macroblogging.\nIl nome Woofer deriva dalla parola inglese \"woof\" che significa latrato. Woofer, infatti, nasce come parodia di Twitter (dall'inglese \"to tweet\", cinguettare). Twitter permette ai propri utenti di scrivere messaggi testuali di massimo 140 caratteri mentre Woofer richiede che ogni messaggio abbia un minimo di 1400 caratteri.\nBench\u00e9 Woofer sia indipendente da Twitter si appoggia ad esso offrendo la possibilit\u00e0 agli utenti di Twitter di utilizzare il proprio profilo. Bakchodi machare hai bas gand phati ke chutiye. Rand supply karneka kaam hai insa. \"Tabele me minakshi ke tabla\" aise slogan use kate hai"}
{"id": "2544634", "revid": "913245", "url": "https://it.wikipedia.org/wiki?curid=2544634", "title": "Julija Gu\u0161\u010dina", "text": "Biografia.\nNel 2016 perde due medaglie conquistate a Pechino 2008: quella d'oro nella staffetta 4x100 a causa della squalifica per doping della compagna Julija \u010cermo\u0161anskaja e quella d'argento nella staffetta 4x400 a causa della squalifica per doping della compagna Anastasija Kapa\u010dinskaja."}
{"id": "2544635", "revid": "27108", "url": "https://it.wikipedia.org/wiki?curid=2544635", "title": "Julija Gushchina", "text": ""}
{"id": "2544637", "revid": "27108", "url": "https://it.wikipedia.org/wiki?curid=2544637", "title": "Yulia Gushchina", "text": ""}
{"id": "2544638", "revid": "6923", "url": "https://it.wikipedia.org/wiki?curid=2544638", "title": "John Henry Lewis", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nPugile afroamericano, divenne professionista nel 1930. Perse per squalifica il primo incontro, dopodich\u00e9 vinse 19 incontri consecutivi, prima di perdere ai punti, nel 1932, contro Maxie Rosenbloom.\nNei 17 incontri successivi fece registrare 14 vittorie e 3 pari, uno dei quali con Young Firpo, prima di essere fermato, ai punti, da Jim Braddock. Dopo altre 11 vittorie consecutive, fu battuto ai punti di nuovo da Maxie Rosenbloom, nel 1935, per 2 volte.\nLa carriera.\nCampione del mondo dei pesi mediomassimi dal 1935 al 1939, in quegli anni praticamente imbattibile nella propria categoria, ebbe la cattiva idea di affrontare Joe Louis per il titolo dei massimi.\nL'incontro si svolse il 25 gennaio 1939, Lewis fu messo KO al primo round dopo aver subito 3 atterramenti.\nFu l'ultimo incontro di Lewis, che si dovette ritirare a nemmeno 25 anni, perch\u00e9 gli fu riscontrata la cecit\u00e0 all'occhio sinistro, che Lewis ammise essere conseguenza di una ferita riportata in un match svoltosi nel 1935."}
{"id": "2544639", "revid": "27108", "url": "https://it.wikipedia.org/wiki?curid=2544639", "title": "Yuliya Gushchina", "text": ""}
{"id": "2544650", "revid": "1543377", "url": "https://it.wikipedia.org/wiki?curid=2544650", "title": "La Belle (nave)", "text": "La Belle fu una delle quattro navi con cui l'esploratore Ren\u00e9 Robert Cavelier de La Salle, nel 1685, esplor\u00f2 il Golfo del Messico con l'intento di fondare una colonia francese sulla foce del Mississippi. \"La Belle\" naufrag\u00f2 nell'attuale Baia di Matagorda nel 1686, condannando al fallimento la spedizione. Per oltre tre secoli il relitto giacque dimenticato, fino a quando, nel 1995, fu scoperto da alcuni archeologi statunitensi. Il suo ritrovamento \u00e8 stato considerato come uno dei pi\u00f9 importanti del secolo e, grazie a un imponente lavoro di scavo promosso dallo Stato del Texas, e durato circa un anno, si \u00e8 potuto recuperare l'intero relitto e pi\u00f9 di un milione di manufatti.\nAntefatto storico.\nAlla fine del XVII secolo, gran parte del Nord America era rivendicato da nazioni europee. La Spagna aveva colonizzato la Florida e la Nuova Spagna, un territorio che includeva sia l'attuale Messico che il territorio di Santa Fe de Nuevo M\u00e9xico. La costa atlantica settentrionale era stata rivendicata da Gran Bretagna, mentre la Nuova Francia si estendeva su gran parte di quello che ora \u00e8 il Canada, nonch\u00e9 sul \"Pays des Illinois\". I francesi temevano che il loro territorio al centro del continente fosse vulnerabile alle mire espansionistiche dei loro vicini, pertanto nel 1681 inviarono Ren\u00e9 Robert Cavelier de La Salle in una spedizione lungo il fiume Mississippi a partire dalla Nuova Francia, credendo in un primo momento di poter trovare una via per l'oceano Pacifico. La Salle scopr\u00ec invece un percorso per il golfo del Messico. Anche se Hernando De Soto aveva esplorato e preso possesso di questa zona per la Spagna 140 anni prima, il 9 aprile 1682 La Salle rivendic\u00f2 la valle del Mississippi in nome del re Luigi XIV, chiamando il territorio \"Louisiana\" in suo onore.\nLa Salle sapeva che il controllo della Francia del Mississippi avrebbe diviso la Florida dalla Nuova Spagna e credeva anche che il fiume fosse molto pi\u00f9 vicino a quest'ultima. Al suo ritorno in Francia nel 1683, La Salle sostenne che un piccolo numero di francesi avrebbe potuto invadere con successo la Nuova Spagna con l'aiuto di 15.000 indios, arrabbiati per essere stati ridotti in schiavit\u00f9. Questo era stato proposto gi\u00e0 nel 1678 da Diego de Penalosa, l'ex governatore del Nuovo Messico che era fuggito in Francia dopo essere stato preso di mira dall'Inquisizione. La Salle propose di fondare una colonia alla foce del Mississippi che avrebbe fornito una base per promuovere il Cristianesimo tra i popoli nativi, nonch\u00e9 una comoda postazione per attaccare la Nueva Vizcaya e ottenere il controllo delle sue redditizie miniere d'argento. Quando la Spagna dichiar\u00f2 guerra alla Francia nell'ottobre 1683, Luigi XIV accett\u00f2 di supportare il piano di La Salle, i cui scopi ufficiali ora includevano \u00abrafforzare la fedelt\u00e0 degli indiani alla corona, condurli alla vera fede e mantenere la pace tra le trib\u00f9\u00bb.\nCostruzione.\nLa Salle originariamente intendeva navigare a vela verso la Nuova Francia, proseguendo poi via terra per il \"Pays des Illinois\" e navigando infine lungo il fiume Mississippi sino alla foce, dove avrebbe fondato la sua colonia. Per trasportare il necessario approvvigionamento avrebbe avuto bisogno di una grande nave per attraversare l'oceano Atlantico e di una pi\u00f9 piccola per il trasporto dei rifornimenti dall'Illinois al golfo del Messico. Luigi XIV diede a La Salle due navi, \"Le Joly\" e \"La Belle\". In origine, \"La Belle\" venne costruita come un kit, con la struttura della nave assegnata a uno dei quattro quadranti e numerata in sequenza in modo che i pezzi potessero essere assemblati in seguito. I pezzi sarebbero stati poi caricati su \"Le Joly\" per il trasporto verso il Nord America, e poi sarebbero stata portati via terra fino al Mississippi. A quel punto, gli uomini La Salle avrebbero assemblato la nave, che sarebbe stata utilizzata per trasportare i rifornimenti verso la destinazione finale. Su esortazione del re, la spedizione scelse invece di navigare direttamente verso il golfo del Messico, piuttosto che verso la Nuova Francia, eliminando la necessit\u00e0 di una nave da costruire nel Nuovo Mondo. Poich\u00e9 \"Le Joly\" era gi\u00e0 pesantemente carica, La Salle decise che \"La Belle\" sarebbe stata assemblato in Francia e avrebbe navigato attraverso l'oceano. Anche se vi furono alcuni dubbi che la nave non sarebbe sopravvissuta ad un simile viaggio, essa venne comunque montata in Francia in meno di due mesi e preparata per il viaggio.\nAlla fine del XVII secolo, l'industria cantieristica francese era in una fase di stallo. Nel tentativo di \"rinvigorirla\", il Segretario di Stato per la Marina Jean-Baptiste Colbert port\u00f2 i cantieri addestrati coi metodi di costruzione del Mediterraneo a Rochefort, dove l'industria utilizzava principalmente quello che era noto come metodo di costruzione navale atlantica. Uno di questi costruttori trasferiti era Honor\u00e9 Mallet, originario di Tolone, nel sud della Francia. Con l'ordinanza che autorizzava la costruzione ufficiale de \"La Belle\", Mallet venne indicato come il capo costruttore, mentre suo genero Pierre Masson fu nominato responsabile per la progettazione della nave.\n\"La Belle\" era una barque-longue, con tre alberi e un pescaggio relativamente poco profondo di circa 2 m. La sua lunghezza era di m 16,6, la larghezza di 4,5 m e la capacit\u00e0 di carico di 40-45 tonnellate. La nave era stata progettata per essere altamente manovrabile, con l'albero di maestra e quello di trinchetto con due vele ciascuno, mentre l'albero di mezzana sosteneva un'unica vela triangolare e un'altra piccola vela quadrata era appesa al bompresso.\nViaggio.\nIl 24 luglio 1684, La Salle lasci\u00f2 La Rochelle con quattro navi: una \"man-of-war\" con 36 cannoni chiamata \"Le Joly\", un'imbarcazione-magazzino da 300 tonnellate chiamata \"L'Aimable\", \"La Belle\" e il ketch \"St. Fran\u00e7ois\". Le navi trasportavano quasi 300 persone, compresi 100 soldati, 6 missionari, 8 mercanti, numerosi artigiani e una dozzina di donne e bambini. La \"St. Francois\" con il suo carico di provviste e strumenti per la colonia fu catturata dai corsari spagnoli a Santo Domingo. Alla fine del novembre 1684 le tre navi rimanenti continuarono la loro ricerca del delta del Mississippi. Prima di partire i marinai locali li avvertirono che le correnti del Golfo scorrevano verso est e avrebbe portato le navi verso lo stretto della Florida se non avessero corretto la rotta. Il 18 dicembre, le imbarcazioni raggiunsero il golfo del Messico ed entrarono nelle acque che la Spagna considerava come proprio territorio esclusivo. Nessuno dei membri della spedizione era mai stato l\u00ec o sapeva come navigarlo. A causa della combinazione di mappe imprecise, errori di calcolo precedenti di La Salle relativi alla latitudine della meta ed eccessiva correzione della rotta verso ovest per timore delle correnti, la spedizione fall\u00ec nel proprio intento di trovare il Mississippi. Le tre navi sbarcarono invece nella baia di Matagorda all'inizio del 1685, 644\u00a0km a ovest del Mississippi.\nAnche se \"La Belle\" era stato in grado di navigare facilmente il passaggio nella baia, \"L'Aimable\" si incagli\u00f2 su un banco di sabbia Una violenta tempesta imped\u00ec ai coloni di recuperare una maggior quantit\u00e0 di cibo, cannoni, polvere da sparo e altre merci dalla nave, che affond\u00f2 del tutto il 7 marzo. Il comandante navale della spedizione, Tanguy le Gallois de Beaujeu, dopo aver compiuto la sua missione di scorta ritorn\u00f2 in Francia a bordo de \"La Joly\" verso met\u00e0 marzo, lasciando \"La Belle\" come l'unica nave a disposizione di chi era rimasto.\nLa Salle scelse di fondare Fort Saint Louis su una scogliera affacciata su Garcitas Creek, a 80\u00a0km dal loro accampamento iniziale. Con l'istituzione di questo insediamento permanente, i coloni iniziarono a compiere alcuni brevi spostamenti nei mesi successivi per esplorare ulteriormente i dintorni. Alla fine di ottobre La Salle decise di intraprendere una spedizione pi\u00f9 lunga e caric\u00f2 \"La Belle\" con gran parte delle provviste restanti. Prese con s\u00e9 50 uomini in aggiunta all'equipaggio della Belle di 27 marinai, lasciandone dietro di s\u00e9 34 pi\u00f9 donne e bambini. La maggior parte degli uomini viaggiavano con La Salle in canoa, mentre \"La Belle\" li seguiva al largo della costa. Molti dei partecipanti alla spedizione, tra cui il capitano de \"La Belle\" Canil Maraud, morirono durante il viaggio per aver mangiato fichi d'india. Poco tempo dopo, gli indiani Karankawa uccisero un piccolo drappello di coloni, compreso il nuovo capitano della nave, l'ex pilota Eli Richaud, che era accampato sulla spiaggia di notte. Nel gennaio del 1686 La Salle lasci\u00f2 l'imbarcazione a 48\u00a0km da Fort Saint Louis e prese con s\u00e9 20 uomini per intraprendere un viaggio via terra per raggiungere il Mississippi, lasciando di guardia alla nave Pierre Tessier, l'ex secondo comandante de \"La Belle\". Dopo tre mesi di ricerche via terra, il gruppo di La Salle ritorn\u00f2 indietro, ma non riuscendo a trovare la Belle dove l'aveva lasciata fu costretto a tornare a piedi al forte.\nPerdita.\nMentre La Salle era debole a causa di una malattia, sulla nave iniziarono a scarseggiare le forniture di acqua potabile. Tessier invi\u00f2 i suoi cinque migliori marinai a terra nell'unica scialuppa de \"La Belle\" alla ricerca d'acqua. Essi dovettero lottare contro un forte vento per tornare alla nave col calare della notte, e si credettero dispersi poich\u00e9 la scialuppa non arriv\u00f2 mai alla nave. I marinai rimasti bevvero il vino al posto dell'acqua, ma l'alcool li disidrat\u00f2 ulteriormente e molti morirono.\nTessier decise infine che la nave sarebbe dovuta tornare a Fort Saint Louis per fare rifornimento. Durante il viaggio un'ondata di freddo arriv\u00f2 improvvisamente. Poich\u00e9 i rimanenti membri dell'equipaggio non erano qualificati come i quattro dispersi, non furono in grado di mantenere il controllo della nave e, dopo aver perso la loro seconda \u00e0ncora, non ci fu modo di fermare l'imbarcazione spinta alla deriva dal vento. In un breve lasso di tempo \"La Belle\" si aren\u00f2 all'estremit\u00e0 meridionale della baia, a circa 400 m dalla costa.\nQuando la tempesta si plac\u00f2, gli uomini costruirono una zattera con tavole e barili e mandarono due marinai a terra. La zattera venne fatta a pezzi dalle onde ed entrambi gli uomini annegarono. Dopo aver costruito una seconda e pi\u00f9 solida zattera, gli altri riuscirono finalmente a tornare a riva. Nei giorni seguenti essi ritornarono alla nave ogni giorno per recuperare il carico, riuscendo a salvare alcuni documenti e vestiti di La Salle, barili di farina, botti di vino, perline di vetro e altri oggetti per il commercio. In poco tempo per\u00f2 un forte vento da sud trascin\u00f2 lo scafo pi\u00f9 gi\u00f9 sul fondo fangoso e ben presto solo il ponte posteriore rimase al di sopra dell'acqua. Delle 27 persone originariamente assegnate alla nave, gli unici sopravvissuti furono Tessier, un prete, un ufficiale militare, un soldato semplice, una domestica e un ragazzo. Per tre mesi rimasero sulla penisola, in quanto l'unica via per il forte era marciare attraverso il territorio dei Karankawa. Un giorno, quando una piccola canoa navig\u00f2 fino alla riva, i superstiti furono in grado di remare attraverso la baia e tornare al forte.\nLa distruzione della loro ultima nave lasci\u00f2 i coloni bloccati sulla costa dell'attuale Texas, senza alcuna speranza di ottenere assistenza dalle colonie francesi nel mar dei Caraibi.\nScoperta spagnola.\nLe autorit\u00e0 spagnole appresero della spedizione di La Salle da un ex partecipante che aveva disertato, Denis Thomas, catturato a bordo di una nave pirata. Nel tentativo di salvare la propria vita, Thomas confess\u00f2 che La Salle aveva previsto di stabilire una colonia francese alla foce del Mississippi e di impossessarsi in seguito delle miniere spagnole d'argento. Anche se Thomas venne presto impiccato, gli spagnoli credettero che le sue informazioni fossero veritiere e iniziarono a cercare la colonia francese. Il 25 dicembre 1686, una spedizione spagnola guidata dai capitani Martin de Rivas e Pedro de Yriarte lasciarono Veracruz e navigarono lungo la costa del golfo. Il 4 aprile raggiunsero la baia di Matagorda e mandarono delle canoe ad esplorare la zona. A 4,8\u00a0km dalla loro imbarcazione scoprirono \"La Belle\", che descrissero come una \"nave rotta\" con tre gigli raffigurati sulla poppa.\nGli spagnoli recuperarono due pistole e cinque cannoni dalla nave, cos\u00ec come l'ancora, alcune corde e gli alberi, che trasformarono in remi. Come prova finale che questa nave era appartenuta alla colonia francese, la spedizione scopr\u00ec anche l'accampamento in cui i sopravvissuti francesi vissero per tre mesi. Tra i resti del campo trovarono pagine di libri scritti in francese.\nScoperta moderna.\nIl relitto giacque dimenticato per oltre trecento anni nelle acque torbide e scure della baia di Matagorda. Nel 1970, Kathleen Gilmore della Southern Methodist University analizz\u00f2 i resoconti storici del naufragio di La Salle e diede agli archeologi un'indicazione generale sul luogo in cui potevano esserci i resti. Nel 1977 la Texas Historical Commission invit\u00f2 un ricercatore indipendente a trovare informazioni sui relitti nell'archivio di Parigi. Egli scopr\u00ec le copie originali delle mappe dell'ingenerare di La Salle, Jean-Baptiste Minet. Prima del suo ritorno in Francia a bordo de \"La Joly\", Minet aveva disegnato mappe dettagliate della baia di Matagorda e il punto del suo ingresso in cui \"L'Aimable\" era affondata. Altri ricercatori scoprirono in seguito ulteriori mappe storiche, fra cui alcune che segnavano il luogo in cui giaceva \"La Belle\".\nNel 1978 Barto Arnold, l'Archeologo Marino di Stato (in inglese \"State Marine Archaeologist\") della Texas Antiquities Committee (predecessore della Texas Historical Commission) lanci\u00f2 una ricerca di dieci settimane allo scopo di trovare le navi di La Salle. In una misurazione tramite magnetometro della zona della baia considerata come la pi\u00f9 probabile localizzazione de \"La Belle\" la spedizione trov\u00f2 numerosi relitti di navi pi\u00f9 recenti, ma non quello cercato. La mancanza di finanziamenti per i 17 anni successivi ostacol\u00f2 un ulteriore tentativo di individuare \"La Belle\".\nNel giugno 1995 la Texas Historical Commission organizz\u00f2 una seconda ricerca con il magnetometro per individuare zone ad alta probabilit\u00e0 non incluse nelle ispezioni precedenti. La pi\u00f9 importante innovazione tecnologica rispetto all'indagine iniziale fu l'invenzione del sistema di posizionamento GPS differenziale, che rese la navigazione e il trasferimento degli obiettivi molto pi\u00f9 facili e pi\u00f9 accurate. Questa ricerca dur\u00f2 tutto il mese e utilizz\u00f2 un magnetometro Geometrics 866 a processione protonica, che individu\u00f2 \"39 tratti magnetici richiedenti ulteriori indagini\". A questi fu data la priorit\u00e0 e nel mese di luglio i sommozzatori furono mandati ad esplorare il punto in cui era pi\u00f9 probabile giacesse la nave.\nDurante le operazioni iniziali di immersione, venne utilizzato un \"prop-wash blower\" (un tubo di metallo montato sopra il propulsore per deviare la sua forza verso il fondo del mare) apparentemente per migliorare la visibilit\u00e0 delle acque, spingendo quelle di superficie verso il fondo. Venne poi deciso dagli archeologi di disattivare la ventola in quanto essa danneggiava visibilmente il materiale delicato del carico rimasto. Non si sa esattamente quanti sedimenti coprivano il relitto al momento della sua scoperta perch\u00e9 il \"prop-wash blower\" venne aperta prima di mandare i sommozzatori verso il basso. La prima squadra di essi segnal\u00f2 la presenza di palle di moschetto sul fondo del mare insieme a frammenti sciolti di legno che si spostavano nella corrente creata dal ventilatore. Questi materiali indicarono che molto probabilmente quello era davvero il sito del relitto. Durante la seconda immersione, l'archeologo Chuck Meide scopr\u00ec un cannone in bronzo che, quando venne successivamente recuperato, dimostr\u00f2 che il relitto era indubbiamente quello de \"La Belle\". Il cannone era riccamente decorato e portava lo stemma del re Luigi XIV e di Luigi di Borbone conte di Vermandois, l'allora Ammiraglio di Francia. Figlio illegittimo di Luigi XIV, Vermandois serv\u00ec come ammiraglio della flotta francese sino alla sua morte nel 1683, pertanto il cannone sarebbe stato caricato sulla nave entro il 1683, quando La Salle si stava preparando per il suo viaggio. Ci\u00f2 fu considerato come una forte ed evidente prova del fatto che la nave era \"La Belle\". Un numero di serie sull'arma (e sulle altre due trovate nel 1997) fu successivamente trovato in una registrazione dell'archivio scoperto dal dottor John de Bry con i numeri di quattro cannoni di bronzo caricati su \"La Belle\", fornendo la prova definitiva sull'identit\u00e0 del relitto.\nIl relitto potrebbe essere stato conosciuto a uno o pi\u00f9 barcaioli locali prima della scoperta da parte degli archeologi. Nel corso degli scavi del 1996, gli archeologi della Texas Historical Commission notarono che uno dei quattro cannoni in bronzo che erano stati caricati su \"La Belle\" era stato rimosso dai resti un po' di tempo prima della scoperta del 1995, forse decenni prima. Fu ipotizzato che quella sarebbe potuta essere un'azione di uno shrimper locale che avrebbe accidentalmente portato via nelle reti. Dove esso si trovi attualmente rimane un mistero, e nessun altro segno di manomissione del relitto fu osservato in seguito.\nScavo archeologico.\nLa squadra di archeologi statali trascorse un mese esplorando in immersione il relitto, documentando la sua estensione e le sue condizioni e recuperando alcuni reperti. A causa del significato storico del relitto e delle acque torbide del golfo, che limitavano fortemente la visibilit\u00e0 per i sommozzatori, fu presa la decisione di costruire un \"cofferdam\" intorno al sito in cui si trovava il relitto. Esso era costituito da una struttura a doppia parete in acciaio circondante l'intero relitto, con della sabbia compattata tra le due parerti. La struttura cost\u00f2 1,5 milioni di dollari allo Stato del Texas, pagati attraverso finanziamenti privati e sovvenzioni federali che avrebbero finanziato anche gran parte degli scavi successivi. Dopo il completamento nel settembre 1996, l'acqua all'interno della paratoia venne pompata fuori e la nave si trov\u00f2 esposta all'aria per la prima volta dopo secoli di immersione.\nUna squadra molto pi\u00f9 grande, composta da circa 20 archeologi, fu riunita nella vicina citt\u00e0 di Palacios e fu incaricata di eseguire lo scavo completo del relitto, sotto la direzione del dottor Jim Bruseth. Quest'impresa dur\u00f2 dal luglio 1996 al maggio 1997 e fu considerata uno dei pi\u00f9 significativi scavi di archeologia marina del tempo. Quando i sedimenti fangosi furono accuratamente rimossi dai resti, vennero scoperte molte casse di legno e botti contenenti una vasta gamma di manufatti. \"La Belle\" aveva contenuto infatti tutti gli oggetti recuperati da \"L'Aimable\" e offr\u00ec quindi una testimonianza su ci\u00f2 che nel XVII secolo era ritenuto necessario per condurre a buon fine un viaggio di colonizzazione. Dato che questo era considerato territorio nemico dai francesi (il Texas era rivendicato dal loro rivali spagnoli) e i nativi locali si erano dimostrati ostili, fu trovata una vasta gamma di armi a bordo della nave, tra cui tre cannoni di bronzo, un cannone girevole di ferro, diverse scatole di moschetti, molte botti contenenti proiettili di piombo e polvere da sparo, alcuni recipienti di ceramica (usati come bombe a mano) e diversi manici di spada. Vi erano anche numerosi beni di commercio, tra cui centinaia di migliaia di perline di vetro blu, bianco e nero, anelli d'ottone con simboli religiosi cattolici, spille e campanelle in ottone, pettini di legno e un barile di teste di ascia in ferro. Gli archeologi recuperarono anche vari strumenti e utensili come crogioli per la fusione, un piatto di rame, una pala, corda, e lunghe barre di ferro, ma anche una grande variet\u00e0 di attrezzi di bordo e componenti della nave. I resti animali includevano carne di maiale salata, scheletri di topo e un teschio di cervo munito di corna, che costituiva un trofeo. Fu scoperto anche uno scheletro umano completo, quello di un maschio di mezza et\u00e0 con segni di artrite. Parte del cervello di questo individuo era intatto, conservato dall'ambiente senza ossigeno provocato dallo spesso strato di sedimenti fangosi sul fondo della baia. Dopo l'analisi osteologici questi resti furono interrati nel Texas State Cemitery.\nTutti i manufatti vennero rimossi dallo scafo entro l'inizio del marzo 1997. Da quel momento in poi, gli archeologi concentrarono la loro attenzione sui resti della nave stessa. L'intera imbarcazione fu smontata, ogni asse fu accuratamente catalogato prima e dopo la sua rimozione dallo scafo. Il lavoro sul campo venne completato entro maggio, dopodich\u00e9 il \"cofferdam\" venne smontato e venduto. Le assi recuperate furono poi ricomposte in una struttura apposita progettata dal Texas A&amp;M University's Nautical Archaeology Program, l'ente incaricato della conservazione di tutti i reperti recuperati dal luogo del naufragio dopo il 1995. Lo scafo \u00e8 attualmente ancora in trattamento a lungo termine con ammollo in polietilene glicole, un processo che terminer\u00e0 nell'arco di dieci anni. Lo scafo e molti dei reperti recuperati saranno poi esposti al Bob Bullock Texas State History Museum, situato nella capitale di Stato Austin, anche se molti manufatti possono al momento essere ammirati nel museo locale di Palacios.\nControversie sulla propriet\u00e0.\nDopo il completamento dello scavo, il governo francese present\u00f2 un reclamo ufficiale per il possesso della nave e del suo contenuto. Sotto le leggi navali internazionali, una nave ufficiale della marina \u00e8 di propriet\u00e0 del Paese di cui l'imbarcazione porta la bandiera. Nonostante una lunga tradizione ripetuta dagli storici americani che \"La Belle\" era un dono personale del re a La Salle, nessun documento di conferma a tale affermazione pot\u00e9 essere prodotto. Le ricerche d'archivio effettuate in depositi francesi fornirono invece due documenti ufficiali in cui si considerava \"La Belle\" come di propriet\u00e0 del re, ma in prestito a La Salle. Madeleine Albright concesse la rivendicazione a favore della Francia poco prima della fine dell'amministrazione Clinton. Dopo diversi anni di negoziati, il 31 marzo 2003 venne firmato un accordo che dava il possesso del relitto e dei suoi contenuti al Mus\u00e9e national de la Marine di Parigi. Il controllo giorno per giorno fu concesso perennemente alla Texas Historical Commission."}
{"id": "2544651", "revid": "48344", "url": "https://it.wikipedia.org/wiki?curid=2544651", "title": "Edison Arantes do Nascimento", "text": ""}
{"id": "2544652", "revid": "599013", "url": "https://it.wikipedia.org/wiki?curid=2544652", "title": "Harry Lewis", "text": "Biografia.\nDi famiglia ebraica, divenne professionista nel 1903 e divenne campione del mondo dei pesi welter dal 1908 al 1912. La International Boxing Hall of Fame lo ha riconosciuto fra i pi\u00f9 grandi pugili di ogni tempo."}
{"id": "2544653", "revid": "120018407", "url": "https://it.wikipedia.org/wiki?curid=2544653", "title": "Musashi (kickboxer)", "text": "\u00c8 stato campione di Muay Thai della WAKO, del K-1 Japan GP (per ben quattro volte) e finalista K-1 World Grand Prix (due volte). Ha annunciato il suo ritiro in una conferenza stampa del 26 agosto 2009, dopo 14 anni di carriera professionistica.\nBiografia.\nMusashi \u00e8 nato \"Akio Mori\" (\u68ee\u662d\u751f) a Sakai, Osaka, Giappone. Dopo aver praticato la disciplina del karate Seido-kaikan (\u6b63\u9053\u4f1a\u9928) ha utilizzato un ring name ispirato all'omonimo samurai Musashi Miyamoto, poich\u00e9 le sue tecniche di combattimento sembravano riproporre i movimenti di una katana. Musashi \u00e8 stato allenato dall'ex campione WBA dei supermedi (dal 1994 al 1999) Frankie Liles. Suo fratello pi\u00f9 vecchio, Tomo, era anch'egli un lottatore del K-1."}
{"id": "2544655", "revid": "1645873", "url": "https://it.wikipedia.org/wiki?curid=2544655", "title": "Marian Lupu", "text": "Istruzione.\nMarian Lupu studi\u00f2 economia all'Universit\u00e0 Statale della Moldavia; si rec\u00f2 in seguito a Washington D.C. ed a Ginevra per lavorare per il Fondo Monetario Internazionale e per l'Organizzazione Mondiale del Commercio rispettivamente.\nOltre a parlare la sua lingua nativa, il moldavo, Lupu parla anche l'inglese, il francese ed il russo.\nGli inizi della carriera.\nFu nominato Vice Ministro dell'Economia dal nuovo governo comunista nel giugno 2001; due anni dopo, nell'agosto 2003, Lupu fu promosso a Ministro dell'Economia. Dopo che il Partito dei Comunisti della Repubblica di Moldavia vinse nuovamente le elezioni parlamentari del 2005, Lupu divenne Presidente del Parlamento della Moldavia.\nPresidente del Parlamento della Moldavia.\nMarian Lupu fu Presidente del Parlamento della Moldavia dal marzo 2005 al maggio 2009. Lupu era una personalit\u00e0 di potere all'interno del Partito dei Comunisti della Repubblica di Moldavia, ed era considerato il principale candidato alla successione al Primo ministro Zinaida Grecean\u00eei; tuttavia, poco prima del secondo tentativo (senza successo) di eleggere il nuovo Presidente, il 3 giugno 2009, lasci\u00f2 il PCRM affermando che non era possibile riformare il partito dall'interno. Di conseguenza, gli fu offerto l'ingresso e anche la leadership del Partito Democratico della Moldavia, che non aveva superato la soglia elettorale alle elezioni parlamentari di aprile, con il 2,97% dei voti. Con le elezioni di luglio, invece, il partito ha ottenuto invece il 12,54% dei voti, conquistando 13 seggi parlamentari. Dal 30 dicembre 2010 \u00e8 di nuovo Presidente del Parlamento della Moldavia e Presidente della Republica Moldova ad interim.\nAlleanza per l'Integrazione Europea.\nDopo le elezioni parlamentari del luglio 2009, insieme a Vlad Filat, Mihai Ghimpu e Serafim Urechean, Marian Lupu sigl\u00f2 l'Alleanza per l'Integrazione Europea durante una conferenza stampa, l'8 agosto 2009. La coalizione dei quattro partiti (Partito Liberale Democratico di Moldavia, Partito Liberale, Partito Democratico della Moldavia e il Partito Alleanza \"Moldavia Nostra\") costituisce la maggioranza in Parlamento."}
{"id": "2544657", "revid": "26288205", "url": "https://it.wikipedia.org/wiki?curid=2544657", "title": "Mariano Mart\u00edn Donda", "text": ""}
{"id": "2544660", "revid": "38120", "url": "https://it.wikipedia.org/wiki?curid=2544660", "title": "Blackheart", "text": ""}
{"id": "2544661", "revid": "767487", "url": "https://it.wikipedia.org/wiki?curid=2544661", "title": "Karl Ridderbusch", "text": "Biografia.\nKarl Ridderbusch nacque a Recklinghausen, in Germania, e venne scoperto dal tenore Rudolf Schock. Dopo aver studiato musica a Duisburg ed Essen, fece il suo debutto a M\u00fcnster nel 1961. Nel 1965 si un\u00ec alla Deutsche Oper am Rhein, dove rimase per il resto della sua carriera. Ridderbusch aveva una voce potente e ricca che copriva due ottave, che gli consent\u00ec di aggiungere ruoli di basso-baritono alle parti di basso puro.\nAnche se cant\u00f2 in ruoli come Seneca ne \"L'incoronazione di Poppea\", \"Boris Godunov\" e \"Falstaff\", la sua figura \u00e8 principalmente associata al repertorio di Richard Wagner. Con Wagner debutt\u00f2 al Festival di Bayreuth nel 1967. Fu uno dei pi\u00f9 grandi e convincenti interpreti del personaggio di Hans Sachs ne \"I maestri cantori di Norimberga\" (degna di nota l'interpretazione del 1974 a Bayreuth).\nLe sue dichiarate simpatie neonaziste, per\u00f2, gli preclusero diverse possibilit\u00e0 lavorative: il direttore Georg Solti, ebreo, non lo volle proprio nel ruolo di Sachs in un allestimento a Chicago de \"I maestri\" in forma di concerto.\nRidderbusch apparve in molti teatri di fama mondiale, fra cui La Scala di Milano (dal 1966), il Metropolitan Opera di New York (1967), la Staatsoper di Vienna (1968), la Royal Opera House ed Covent Garden di Londra (1971). Ha inoltre cantato al Festival di Salisburgo.\n\u00c8 passata alla storia la sua interpretazione di Ges\u00f9 nella prima incisione su strumenti d'epoca della Passione secondo Matteo di Johann Sebastian Bach, sotto la direzione di Nikolaus Harnoncourt."}
{"id": "2544662", "revid": "15756", "url": "https://it.wikipedia.org/wiki?curid=2544662", "title": "Dor\u0107ol", "text": "Dor\u0107ol (\u0414\u043e\u0440\u045b\u043e\u043b) \u00e8 un quartiere di Belgrado, capitale della Serbia, appartenente alla municipalit\u00e0 di Stari Grad.\nUbicazione.\nIl quartiere \u00e8 diviso in due sezioni, \"Gornji Dor\u0107ol\" (superiore) che inizia dalla piazza degli Studenti (\"Studentski Trg\") e arriva in via \"Cara Du\u0161ana\", e \"Donji Dor\u0107ol\" (inferiore), chiamato anche \"Jalija\", che occupa l'area tra le vie \"Cara Du\u0161ana\" e \"Francuska\" e la riva destra del fiume Danubio.\nConfina con i quartieri di \"Stari Grad\" col quale condivide parte del territorio occupato dal parco Kalemegdan e con \"Jevremovac\".\nStoria.\nIl nome del quartiere deriva dalle parole turche \"d\u00f6rt\" (quattro) e \"yol\" (strada), letteralmente, \"incrocio\". All'epoca del dominio ottomano era un fiorente centro mercantile attivo intorno al porto sul Danubio, in cui erano aperti empori e botteghe di commercianti di differenti nazionalit\u00e0. In particolare, era il centro di una nutrita comunit\u00e0 ebraica la cui eco rimane nel nome di una sola strada, la via \"Jevrejska\".\nDurante la temporanea occupazione austriaca del nord della Serbia (1717-1739), a \"Donji Dor\u0107ol\" si install\u00f2 la corte del principe Eugenio di Savoia. Quando Belgrado divenne capitale della Serbia indipendente, Dor\u0107ol inizi\u00f2 a perdere il suo carattere cosmopolita. Rientr\u00f2 nei piani regolatori che man mano modificarono e ingrandirono la citt\u00e0: le vecchie case, le botteghe e quasi tutti gli antichi edifici di epoca turca furono via via abbattuti per la costruzione delle larghe arterie viarie, o sostituiti da nuovi caseggiati; l'area, un tempo caratterizzata da ampi giardini alberati e case di campagna, negli ultimi decenni \u00e8 stata fortemente edificata con moderni caseggiati ad uso residenziale e commerciale. La pi\u00f9 antica dimora di Belgrado, tuttavia, si trova proprio nel quartiere di Dor\u0107ol, al numero 10 della via Cara Du\u0161ana.\nEconomia.\nLa zona settentrionale e quella occidentale di Dor\u0107ol sono essenzialmente residenziali, mentre la parte orientale e quella lungo la riva del Danubio hanno una vocazione soprattutto industriale e commerciale. Hanno sede qui un deposito e le officine dell'azienda cittadina di trasporto (GSP) e della societ\u00e0 per i servizi idrici (BVK); vi \u00e8 collocata la centrale elettrica \"Dunav\", un mercato ortofrutticolo, industrie alimentari, di autoveicoli, officine, magazzini e hangar.\nDal punto di vista delle infrastrutture per i trasporti, nel quartiere passa la linea ferroviaria che fiancheggia la fortezza di Belgrado e arriva fino al\nsobborgo di Pan\u010devo e, oltre, in Voivodina. Linee di tram percorrono una delle arterie principali del quartiere, la via \"Cara Du\u0161ana\", collegandolo\nal centro e alle zone pi\u00f9 periferiche della citt\u00e0. La grande via \"Dunavska\", poi, lo mette in comunicazione col ponte che porta a Pan\u010devo e al nord\ndella Serbia e con quelli che conducono a Novi Beograd. Un'altra importante strada di Dor\u0107ol \u00e8 la \"Obala Majora Gavrilovi\u0107a\", intitolata ad un ufficiale serbo che prese parte alla difesa della citt\u00e0 durante la Prima guerra mondiale. Si tratta di un\nviale che costeggia il Danubio: \u00e8 una strada rinomata per i locali notturni, i pub e i bar in cui i belgradesi amano ritrovarsi.\nMarina Dor\u0107ol.\nNel quadro pi\u00f9 generale della riqualificazione urbanistica e dello sviluppo della citt\u00e0 di Belgrado, \u00e8 inserito il progetto della marina di Dor\u0107ol. Nei pressi\ndell'attuale piccolo porto turistico, sono iniziati, e sono in fase di progresso, i lavori per la creazione di un moderno quartiere a vocazione\ncommerciale e residenziale. Verranno\ncostruiti edifici adibiti ad abitazione di lusso, un albergo, sedi di uffici, nuovi parcheggi, aree verdi, percorsi pedonali e piste ciclabili. Verr\u00e0 rimodernato l'attuale porticciolo per aumentarne la ricettivit\u00e0 e creare la\npossibilit\u00e0 di attracco per gli yacht. In totale, l'area interessata alle nuove costruzioni o al rimodernamento di quelli esistenti \u00e8 di 148\u00a0000 metri\nquadrati.\nArchitettura e arte.\nDurante la dominazione ottomana, la zona a sud della fortezza sede del governo turco della citt\u00e0, era occupata da parchi disseminati\ndi fontane e moschee. Le zone edificate ed abitate erano quelle immediatamente a ridosso della fortezza: quella di Kosan\u010di\u0107ev Venac abitata da\npopolazione serba e quella di Dor\u0107ol dove vivevano i turchi assieme a diverse altre nazionalit\u00e0 tra cui spiccavano greci, zingari, valacchi,\naustriaci ed ebrei, ma anche serbi. Nonostante i\ngrandi cambiamenti nel tessuto urbanistico del quartiere, alcuni dei pi\u00f9 antichi edifici di Belgrado si trovano qui.\nA Dor\u0107ol \u00e8 presente l'unica moschea sopravvissuta dopo l'indipendenza dalla Turchia, la moschea Bajrakli (\u0411\u0430\u0458\u0440\u0430\u043a\u043b\u0438 \u045f\u0430\u043c\u0438\u0458\u0430 / Bajrakli d\u017eamija)\nsita in via \"Gospodar Jevremova\", costruita nel 1575, trasformata in chiesa cattolica durante\nl'occupazione austriaca tra il 1717 e il 1739 e poi restituita alla funzione originale. La presenza ebraica \u00e8, invece,\ntestimoniata dal Museo di storia ebraica nella via \"Kralja Petra I\", a pochissima distanza dalla moschea; la monumentale sinagoga sefardita di Belgrado (costruita nel 1905-08) e gli altri edifici della comunit\u00e0 giudaica di Dor\u0107ol furono distrutti durante l'occupazione tedesca nella Seconda Guetta Mondiale. La via \"Kralja Petra I\" presenta un gran numero di costruzioni risalenti al periodo successivo al piano regolatore adottato dopo l'indipendenza dall'Impero ottomano. Si tratta di palazzine costruite in stile liberty, secessionista o neorinascimentale, che si\naffiancano a nuovi edifici come il palazzo \"Zepter\", costruito in vetro e acciaio, costruiti negli ultimi anni. Quasi tutti i caseggiati nella zona alta di\nDor\u0107ol sono stati ideati nel gusto tipico dell'architettura della fine dell'Ottocento/inizi Novecento che mescolava e\naffiancava il liberty alla reinterpretazione dell'Architettura rinascimentale.\nLa chiesa intitolata ad Aleksandr Nevskij (\u0425\u0440\u0430\u043c \u0441\u0432\u0435\u0442\u043e\u0433 \u0410\u043b\u0435\u043a\u0441\u0430\u043d\u0434\u0440\u0430 \u041d\u0435\u0432\u0441\u043a\u043e\u0433 / Hram Svetog Aleksandra Nevskog), in via \"Cara Du\u0161ana\", nata come\ncappella militare per il presidio russo in citt\u00e0 alla fine del XIX secolo, fu costruita in stile moravo tra il 1928 e il '29.\nA Dor\u0107ol sono presenti diverse istituzioni culturali. Il Museo di Vuk e Dositej (\u0412\u0443\u043a\u043e\u0432 \u0438 \u0414\u043e\u0441\u0438\u0442\u0435\u0458\u0435\u0432 \u043c\u0443\u0437\u0435\u0458 / \"Vukov i Dositejev muzej\"), dedicato all'opera del filologo Vuk Stefanovi\u0107 Karad\u017ei\u0107 e del novellista Dositej Obradovi\u0107, si trova nella sede di quella che fu la Grande scuola, il primo istituto d'istruzione superiore\ndi Belgrado, costruito in stile balcanico tradizionale, lo stesso in cui \u00e8 stata edificata nel 1863 la casa in cui ha sede il museo dell'Arte teatrale (\u041c\u0443\u0437\u0435\u0458 \u043f\u043e\u0437\u043e\u0440\u0438\u0448\u043d\u0435 \u0443\u043c\u0435\u0442\u043d\u043e\u0441\u0442\u0438 / \"Muzej pozori\u0161ne umetnosti\"). La Galleria degli Affreschi (\u0413\u0430\u043b\u0435\u0440\u0438\u0458\u0430 \u0444\u0440\u0435\u0441\u0430\u043a\u0430 / \"Galerija fresaka\"), costruita sul luogo dove sorgeva la distrutta sinagoga sefardita di Belgrado e aperta nel 1973 come parte del Museo nazionale di Serbia, raccoglie riproduzioni di famosi affreschi provenienti da numerosi monasteri medievali serbi soprattutto in Macedonia e Montenegro; tra le opere pi\u00f9 ammirate, c'\u00e8 la copia del \"Beli An\u0111eo\", l'Angelo bianco raffigurato nel Monastero di Mile\u0161eva. Il Museo etnografico (\u0415\u0442\u043d\u043e\u0433\u0440\u0430\u0444\u0441\u043a\u0438 \u043c\u0443\u0437\u0435\u0458 / Etnografski muzej) si trova in Studentski Trg ed \u00e8 ospitato in un palazzo in cemento armato,\nesempio del Brutalismo socialista. Sulla stessa Studentski Trg si affaccia una delle sedi dell'Universit\u00e0 di Belgrado dove c'\u00e8 il rettorato."}
{"id": "2544663", "revid": "731511", "url": "https://it.wikipedia.org/wiki?curid=2544663", "title": "Lou Brouillard", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nMancino, divenne professionista nel 1928.\nLa carriera.\nCampione del mondo dei pesi medi nel 1933."}
{"id": "2544664", "revid": "277947", "url": "https://it.wikipedia.org/wiki?curid=2544664", "title": "Kawamura", "text": ""}
{"id": "2544672", "revid": "287204", "url": "https://it.wikipedia.org/wiki?curid=2544672", "title": "Torneo God\u00f3 1996", "text": "Il Torneo God\u00f3 1996 \u00e8 stato un torneo di tennis giocato sulla terra rossa..\n\u00c8 stata la 44\u00aa edizione del Torneo God\u00f3,\nche fa parte della categoria Championship Series nell'ambito dell'ATP Tour 1996.\nSi \u00e8 giocato al Real Club de Tenis Barcelona di Barcellona in Spagna, dal 15 al 22 aprile 1996.\nCampioni.\nSingolare.\n Thomas Muster ha battuto in finale Marcelo R\u00edos, 6-3 4-6 6-4 6-1\nDoppio.\n Luis Lobo / Javier S\u00e1nchez hanno battuto in finale Neil Broad / Piet Norval, 2-6 6-4 6-4"}
{"id": "2544676", "revid": "232134", "url": "https://it.wikipedia.org/wiki?curid=2544676", "title": "Drive Thru Records", "text": ""}
{"id": "2544682", "revid": "287204", "url": "https://it.wikipedia.org/wiki?curid=2544682", "title": "Dorcol", "text": ""}
{"id": "2544690", "revid": "101313090", "url": "https://it.wikipedia.org/wiki?curid=2544690", "title": "Golfo di Bomba", "text": "Il golfo di Bomba (\"Khalij al Bumbah\") \u00e8 un'insenatura del mar Mediterraneo, lungo la costa della Cirenaica, in Libia. Pi\u00f9 precisamente, esso divide la Cirenaica storica (o Pentapoli libica) dalla regione contigua della Marmarica.\nPrende il nome dal villaggio di Bomba (\"al-Bumbah\"), presso il quale si trova un importante aeroporto militare. All'estremit\u00e0 meridionale del golfo si apre l'insenatura di Ain el Gazala. Nelle sue acque si trova l'isola di Marakib, la pi\u00f9 grande isola della Libia.\nLa zona fu interessata da numerose operazioni belliche durante la campagna del Nord Africa della seconda guerra mondiale: il 20 luglio 1940 furono affondati nelle acque del golfo due cacciatorpediniere italiani, \"Nembo\" e \"Ostro\", da parte di aerei inglesi \"Swordfish\".\nDue anni dopo la zona fu teatro della battaglia di al Gazala, grazie alla quale le forze dell'Asse avanzarono fino a El Alamein."}
{"id": "2544692", "revid": "1632387", "url": "https://it.wikipedia.org/wiki?curid=2544692", "title": "Comatose Vigil", "text": "I Comatose Vigil sono un gruppo musicale russo, inizialmente conosciuto sotto il nome di Subhuman Abstract. Sono alcune tra le pi\u00f9 seminali band della scena funeral doom, portavoce di un particolare ramo del genere caratterizzato da sonorit\u00e0 ambient e sinfoniche, dai toni spesso epici ma malinconici e oscuri. Sono anche poche tra le band russe che negli ultimi tempi ha accolto un discreto numero di consensi dal pubblico metal, sebbene non abbiano visto emergere al di fuori del continente europeo.\nIl gruppo si form\u00f2 nel gennaio del 2003, a Mosca. Nello stesso anno la band autoprodusse indipendentemente su un nastro le loro prove e lo distribuirono tra i loro amici. Sono stati uno dei primi gruppi sullo stile funeral doom, apparsi in Russia. Nel 2004, il gruppo si \u00e8 segnato sotto l'etichetta Stygian Crypt Prod. Hanno firmato un contratto per registrare e pubblicare il loro album di debutto, \"Not a Gleam of Hope\", presso la nuova casa discografica Marche Funebre. Nel 2005, \u00e8 uscito il loro debutto.\nNel mese di settembre 2006, il gruppo ha firmato un accordo con l'etichetta di Mosca Solitude Productions, per registrare e pubblicare singoli, cos\u00ec come il secondo full-length \"Narcosis\", uscito nel 2006, considerato come EP per via delle poche tracce in esso presenti.\nNel marzo 2012, con un breve intervento sulla pagina Facebook ufficiale, il gruppo annuncia il proprio scioglimento. Nel settembre 2014, sempre tramite Facebook, la band annuncia il proprio ritorno sulle scene, informando anche dell'intenzione di lavorare ad un nuovo CD.\nPer un breve periodo si \u00e8 sospettato un legame con la band \"Ea\", data la loro forzata identit\u00e0 sconosciuta che ha fatto circolare ipotesi che dietro tale band si svelassero i Comatose Vigil o alcuni dei loro membri per via della stessa etichetta discografica di appartenenza, delle forti somiglianze stilistche e la presenza di una scritta in russo sul retro della copertina del loro debutto \"Ea Taesse\"."}
{"id": "2544694", "revid": "228587", "url": "https://it.wikipedia.org/wiki?curid=2544694", "title": "Ray Kay", "text": "Deve la sua fama ai videoclip da lui diretti, noti per la loro vena cinematografica.\nBiografia.\nVive a Los Angeles dove lavora in una compagnia artistica nota come Rockhard Films. Ha lavorato con artisti come Beyonc\u00e9, Amerie, Sean Paul, Destiny's Child, Enrique Iglesias, Lady Gaga, Christina Milian, Backstreet Boys, Ciara, Monica, Fantasia Barrino, Nick Lachey, Trick Daddy, Snoop Dogg, Lil Jon, Ghostface, Mel C e Britney Spears.\nRay Kay \u00e8 inoltre un promettente fotografo, autore di svariati scatti artistici: per lui hanno posato Christina Milian, i Backstreet Boys e M\u00fda."}
{"id": "2544695", "revid": "4175", "url": "https://it.wikipedia.org/wiki?curid=2544695", "title": "Smart Araneta Coliseum", "text": "L'Araneta Coliseum, conosciuta anche come The Big Dome, \u00e8 un'arena coperta situata nella citt\u00e0 di Quezon City, nelle Filippine."}
{"id": "2544696", "revid": "26289221", "url": "https://it.wikipedia.org/wiki?curid=2544696", "title": "Subhuman Abstract", "text": ""}
{"id": "2544707", "revid": "154893", "url": "https://it.wikipedia.org/wiki?curid=2544707", "title": "Torque On Demand", "text": ""}
{"id": "2544708", "revid": "357738", "url": "https://it.wikipedia.org/wiki?curid=2544708", "title": "Portata cardiaca", "text": ""}
{"id": "2544709", "revid": "767487", "url": "https://it.wikipedia.org/wiki?curid=2544709", "title": "Ombre dal passato (film 1999)", "text": "Ombre dal passato (\"Motel Blue\") \u00e8 un film del 1999 diretto da Sam Firstenberg.\nTrama.\nL'agente Kyle Rivers del Dipartimento della Difesa degli Stati Uniti, viene incaricata di sorvegliare la collega Lana Howking, poich\u00e9 si teme che essa possa vendere dei segreti sul traffico di armi a una potenza straniera. Perci\u00f2, Rivers viene mandata al Motel Blue, un piccolo albergo d'autostrada dove si \u00e8 sistemata Lana Howking. La giovane agente entrer\u00e0 cos\u00ec nella sua vita privata per indagare su du lei, in odor di tradimento."}
