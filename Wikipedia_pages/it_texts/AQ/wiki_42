{"id": "2494385", "revid": "287204", "url": "https://it.wikipedia.org/wiki?curid=2494385", "title": "Preta", "text": "I preta, \u092a\u094d\u0930\u0947\u0924 (sanscrito letteralmente: \"trapassato\"; in p\u0101li: \"peta\"; \u9913\u9b3c - letteralmente: \"spirito affamato\": in cinese: \"\u00e8gu\u01d0\"; coreano: \uc544\uadc0, \"agwi\", giapponese: \"gaki\"; vietnamita: \"ng\u1ea1 qu\u1ef7\"; tibetano: \"yi dvags\" \u0f61\u0f72 \u0f51\u0f42\u0f66; inglese: \"hungry ghosts\") nel buddhismo sono degli esseri rinati in una condizione inferiore a quella umana e a quella animale a causa del loro comportamento dettato da avarizia o gelosia.\nLa pi\u00f9 antica citazione buddhista risale al \"Petavatthu\" (\"I racconti degli spiriti\"), contenuto nel Sutta Pi\u1e6daka sezione \"Khuddaka Nik\u0101ya\".\nI \"preta\" sono raffigurati generalmente con colli e bocche piccolissimi e grandi ventri, a significare l'ingordigia del desiderio (\"\u1e6d\u1e5f\u1e63\u1e47\u0101\": attaccamento, brama) che li ha condotti alla loro esistenza, perpetuamente inappagata dal desiderio di cibo. A seconda delle tradizioni sono descritti impossibilitati a cibarsi (il cibo si trasforma in braci al contatto con la bocca) o a trovare come alimento solo feci. Si considerano vagare, invisibili ai pi\u00f9, nel mondo umano, ma talora anche partecipare dei tormenti nel Naraka.\nA loro beneficio, e a beneficio degli esseri senzienti precipitati nel Naraka, nei paesi buddhisti Mah\u0101y\u0101na, ogni anno si tiene la festa di Ullambana.\nTradizionalmente nel mondo buddhista si identifica un mondo, o uno stato, specifico per i \"preta\", il \"Mondo dei Preta\" appunto nella ripartizione sestuplice dei mondi dell'esistenza. Da questa ripartizione classica, nel buddhismo Ti\u0101nt\u00e1i si aggiunsero altre suddivisioni che portarono, nella dottrina del Y\u012bni\u00e0n s\u0101nqi\u0101n, a dieci il numero complessivo, in cui comunque non viene a mancare la condizione di \"preta\"."}
{"id": "2494387", "revid": "1543377", "url": "https://it.wikipedia.org/wiki?curid=2494387", "title": "DJ Kool Herc", "text": "Biografia.\n1520 Sedgwick Avenue.\nClive Campbell era il primo dei sei figli di Keith e Nettie Campbell a Kingston, Giamaica. Crescendo ha visto e sentito i sound system delle feste di quartiere chiamati dancehalls, e i discorsi di accompagnamento dei loro dj, conosciuti come \"toasting\". Si trasferisce nel Bronx, a New York nel novembre 1967, un periodo di forti cambiamenti e tensioni sociali in quello che, una volta, era un quartiere residenziale della piccola e media borghesia bianca. La costruzione dell'autostrada urbana nota come Cross Bronx Expressway (iniziata nel 1948 e finita nel 1972) causa migliaia di sfollamenti nel Bronx e porta alla cosiddetta \"fuga dei bianchi\", spinti a trasferirsi altrove dal crollo del valore delle propriet\u00e0 immobiliari dovuto al procedere dei lavori. Robert Caro, nel suo libro \"The Power Broker\" scrive: \"Il tracciato della grande autostrada attraversava 113 strade, avenue e boulevard, centinaia di condotte fognarie, idriche e di servizi, un\u2019autostrada e tre ferrovie, cinque linee sopraelevate della metropolitana e altre sette superstrade, alcune delle quali costruite in quello stesso periodo da Moses\".\nMolti arrivarono a incendiare le propriet\u00e0 nel tentativo di ottenere dalle compagnie di assicurazione quanto avevano perso sul mercato immobiliare, contribuendo in questo modo al diffondersi di ulteriore degrado nel quartiere e spingendo altri ad andarsene.\nNel 1968 era ormai emersa una nuova cultura giovanile basata sull'appartenenza a gang di strada e sulla violenza. Nel 1973 la crescente illegalit\u00e0 si era diffusa in numerose parti del Bronx.\n\u00c8 questo l'ambiente in cui cresce Campbell che frequenta la Alfred E. Smith Career and Technical Education High School; qui la sua altezza, l'ossatura, e il comportamento sul campo da basket spingono gli altri ragazzi a soprannominarlo \"Hercules\". Cominci\u00f2 a frequentare una crew di graffiti chiamata gli Ex-Vandals, prendendo il nome \"Kool Herc\".\nHerc ricorda di aver convinto suo padre a comprargli una copia di \"Sex Machine\" di James Brown, un disco che avevano talmente in pochi che, per sentirlo, molti andavano regolarmente a casa sua dopo la fine delle lezioni. Campbell e sua sorella Cindy iniziarono a organizzare delle feste back-to-school nella sala comune del palazzo in cui vivevano, al 1520 di Sedgwick Avenue. Il primo soundsystem di Herc consisteva in due giradischi, un doppio amplificatore con due canali per chitarra e altoparlanti PA, su cui suon\u00f2 dischi come \"Give It Up or Turnit a Loose\" di James Brown, \"It's Just Begun\" dei The Jimmy Castor Bunch's e \"Melting Pot\" di Booker T &amp; the MG's. Mentre i locali del Bronx erano afflitti dalla minaccia delle gang di strada e i DJ dei quartieri alti suonavano per un pubblico con aspirazioni diverse, le feste di Herc rappresentavano un'alternativa a entrambi e riuscivano a coinvolgere sempre un grande pubblico.\nIl break.\nDurante queste feste a Sedgwick Avenue, DJ Kool Herc ha sviluppato quello stile che \u00e8 poi diventato un modello per la musica hip hop. Herc utilizzava il disco per focalizzare una sola parte - caratterizzata dalla presenza di percussioni isolate - detta \"il break\". Questa parte del brano era quella pi\u00f9 apprezzata dai ballerini, quindi Herc cominci\u00f2 ad isolarla, risuonarla e, in seguito, prolungarla. Appena un disco raggiungeva la fine del break, Herc rimandava l'altro disco dall'inizio del break estendendo in tal modo una parte relativamente piccola di un disco in un \"cinque minuti di loop di furore\". Questa innovazione ha le sue radici in quello che Herc chiama \"Merry-Go-Round\" (\"La giostra\"), un insieme di break ripetuti durante una festa. Herc introdusse per la prima volta il Merry-Go-Round nel 1972. La prima Merry-Go-Round di cui si \u00e8 a conoscenza era caratterizzata dall'utilizzo del disco di James Brown \"Give It Up or Turnit a Loose\" (con il suo ritornello: \"\u00abNow clap your hands! Stomp your feet!\u00bb\"). Kool Herc ha contribuito a sviluppare lo stile di rime dell'hip hop accompagnando la musica registrata con frasi gergali dal microfono: \"\u00abRock on, baby\u00bb, \u00abB-boys, b-girls, are you ready? Keep Rock Steady\u00bb\". Tutti questi contributi fanno di Herc il \"padre fondatore dell'hip hop\", un \"nascente eroe culturale\".\nSecondo il giornalista musicale Stephen Ivory, nel 1973, Herc era solito mettere sui piatti dei giradischi due copie dell'album \"Sex Machine\" di James Brown e poi eseguiva un esteso lavoro di montaggio \"taglia e cuci\" sul break percussivo della traccia \"Give It Up or Turnit a Loose\", sancendo di fatto la nascita dell'hip hop.\nNel 1975 grazie alla sua reputazione di DJ, alla sua imponente statura e al carisma, Herc divenne molto popolare nel Bronx. Inizi\u00f2 a suonare in alcuni locali vicini come Twilight Zone, Hevalo, Sparks, Executive Playhouse, PAL sulla 183rd Street, e in scuole superiori come il Dodge e il Taft. Fu in questo periodo che chiam\u00f2 a svolgere le funzioni di MC l'amico di vecchia data Coke La Rock e Theodore Puccio. Al collettivo di Herc, conosciuto con il nome The Herculoids, si aggiunsero poi Clark Kent e i ballerini The Nigga Twins. Herc port\u00f2 quindi il suo sistema di amplificazione (The Herculords) \u2014 ancora leggendario per la sua potenza di volume\u2014 all'esterno diffondendo la sua musica nelle strade e nei parchi del Bronx.\nB-boys &amp; b-girls.\nI \"b-boys\" e le \"b-girls\" erano i ballerini che danzavano (spesso in strada) sui ritmi di Herc, definiti \"breaking\". Herc ha fatto notare che il termine \"breaking\" era anche uno slang di strada dell'epoca per indicare \"eccitazione\", \"agire energeticamente\" o \"causare disturbo\". Herc coni\u00f2 i termini \"b-boy\", \"b-girl\" e \"breaking\" che divennero parte integrante del lessico della nascente cultura hip hop.\nNei primi anni ottanta, i mass media cominciarono a chiamare questo stile di ballo \"breakdance\", che nel 1991 il \"New York Times\" defin\u00ec \"un'arte innovativa tanto quanto altre forme di danza mainstream come il balletto e il jazz\".\nInfluenza e declino.\nNel 1975 il giovane Grandmaster Flash, per il quale Kool Herc era, nelle sue parole, \"un eroe\", cominci\u00f2 a fare il DJ nello stile di Herc. Nel 1976, Flash e i suoi MC The Furious Five si esibirono nell'Audubon Ballroom a Manhattan. Tuttavia, i proprietari dei locali erano spesso nervosi per le folle di giovani ribelli, e presto rimandarono l'hip hop nei club, nei centri sociali e nelle palestre delle scuole superiori del Bronx.\nAfrika Bambaataa ascolt\u00f2 Kool Herc per la prima volta nel 1973. Bambaataa, all'epoca un membro importante della gang Black Spades del Bronx, ottenne il proprio impianto stereo nel 1975 e cominci\u00f2 la professione di DJ imitando lo stile di Herc, convertendo i suoi seguaci alla non-violenza nella Zulu Nation. Lo scrittore e regista Steven Hager scrisse di questo periodo:\nNel 1979 la dirigente discografica Sylvia Robinson, fondatrice dell'etichetta Sugar Hill Records, mise insieme un gruppo da lei chiamato The Sugarhill Gang e fece registrare loro il pezzo \"Rapper's Delight\", che uscito su singolo fu la prima canzone hip hop ad avere successo nelle classifiche. Entro la fine dell'anno, Grandmaster Flash fu messo sotto contratto dalla Enjoy Records. Nel 1980, Afrika Bambaataa cominci\u00f2 a registrare per la Winley Records. Nel frattempo, la stella di DJ Kool Herc iniziava a svanire. Dopo essere stato seriamente ferito durante il tentativo di sedare una rissa in un locale dove si stava esibendo, Kool Herc si ritir\u00f2 dalla scene e fin\u00ec per lavorare in un negozio di dischi nel South Bronx. Nel 1984 apparve nel film \"Beat Street\" (Orion, 1984) nella parte di se stesso.\nAnni successivi.\nNella met\u00e0 degli anni ottanta, suo padre mor\u00ec, e Herc divenne dipendente dal crack. \u00abNon ce la facevo pi\u00f9, cos\u00ec ho iniziato a \"curarmi\"\u00bb, egli disse di quel periodo. Riusc\u00ec in seguito a disintossicarsi nella met\u00e0 degli anni novanta.\nNel 1994 Herc si esib\u00ec nell'album \"Super Bad\" di Terminator X, e nel 1997 collabor\u00f2 alla traccia \"Elektrobank\" dei The Chemical Brothers. Nel 2005 scrisse la prefazione del libro sull'hip hop \"Can't Stop Won't Stop\" di Jeff Chang, e apparve nel video musicale della canzone \"Top 5 (Dead or Alive)\" di Jin. Nel 2006, \u00e8 stato coinvolto nella commemorazione dell'Hip Hop presso lo Smithsonian Institution. Nel maggio del 2019 ha finalmente pubblicato il suo primo album discografico (in collaborazione con il DJ/produttore Mr. Green) intitolato \"Last of the Classic Beats\"."}
{"id": "2494392", "revid": "1776051", "url": "https://it.wikipedia.org/wiki?curid=2494392", "title": "Smash the Control Machine", "text": "Smash the Control Machine \u00e8 il quarto album in studio degli Otep. L'album \u00e8 stato pubblicato il 18 agosto 2009. La versione \"Deluxe Edition\" verr\u00e0 pubblicata con un dvd bonus."}
{"id": "2494394", "revid": "287204", "url": "https://it.wikipedia.org/wiki?curid=2494394", "title": "Bozidar Butigan", "text": ""}
{"id": "2494397", "revid": "287204", "url": "https://it.wikipedia.org/wiki?curid=2494397", "title": "Mate Culjak", "text": ""}
{"id": "2494399", "revid": "393022", "url": "https://it.wikipedia.org/wiki?curid=2494399", "title": "Cometa di Encke", "text": ""}
{"id": "2494401", "revid": "466539", "url": "https://it.wikipedia.org/wiki?curid=2494401", "title": "Marmi di Elgin", "text": "I marmi di Elgin, conosciuti come marmi del Partenone fuori dal Regno Unito, sono una raccolta di sculture greche di et\u00e0 classica in marmo (per lo pi\u00f9 opera di Fidia e dei suoi assistenti), iscrizioni ed elementi architettonici che in origine facevano parte del Partenone e di altri edifici collocati sull'Acropoli di Atene. Nel 1811, il conte Thomas Bruce di Elgin ottenne dalla Sublime porta che governava la Grecia il permesso di prendere le statue e portarle a Londra.\nDal 1801 al 1812 gli uomini di Elgin rimossero circa la met\u00e0 delle sculture che si erano rovinate, insieme ad elementi architettonici e scultorei dei Propilei e dell'Eretteo. I marmi furono trasportati via mare in Gran Bretagna. Alcuni, tra cui George Byron paragonarono le azioni di Elgin ad atti di vandalismo o saccheggio.\nA seguito di un dibattito pubblico in Parlamento i marmi vennero acquistati legalmente dal governo britannico nel 1816 e trasportati al British Museum, dove ora si trovano esposti nella galleria Duveen, costruita appositamente per essi.\nDopo aver ottenuto l'indipendenza dall'Impero Ottomano, la Grecia diede il via a grandi progetti per il restauro dei monumenti del paese ed espresse il suo disappunto per le azioni di Elgin, contestando l'acquisto dei marmi da parte del governo britannico. I greci sostenevano che il taglio e la rimozione delle sculture dal monumento, eseguiti con l'uso di strumenti rudimentali, non fosse appropriato. Alcuni scrittori affermarono che si fosse trattato di un atto illegale e palesemente vandalico contro un monumento di rilevante valore storico, e rivendicarono la propriet\u00e0 intellettuale sui marmi. \nLa Grecia continu\u00f2 a fare pressioni per il ritorno dei marmi nel paese d'origine, e port\u00f2 la questione in campo internazionale nel 1980 grazie a Melina Merkouri, allora Ministro della Cultura della Grecia. L'UNESCO ha accettato nel 2014 di mediare tra la Grecia e il Regno Unito per risolvere la disputa sui marmi di Elgin.. Nel 2008, poi nel 2022, \u00e8 stato concesso in prestito prima per due, poi per quattro anni al Museo dell'Acropoli di Atene il cosiddetto frammento di Palermo, che Elgin aveva dato in dono al console inglese a Palermo e che poi era stato acquisito dal Museo archeologico regionale Antonio Salinas; l'Italia ha segnato in questo modo una tappa importante del percorso diplomatico di interesse internazionale relativo alla restituzione dei marmi di Elgin alla Grecia: il ministro greco Kyriakos Mitsotakis ha dichiarato \"\u00c8 la prima scultura del Partenone che rientra in Grecia\". La prospettiva \u00e8 quella di una restituzione permanente del reperto, \"sine die\", che verrebbe collocato nel blocco VI dell'esposizione del Museo dell'Acropoli, assieme agli altri frammenti un tempo ad esso contigui.\nAcquisizione.\nNel novembre del 1798 Thomas Bruce, conte di Elgin, venne nominato \"Ambasciatore Straordinario e Ministro Plenipotenziario di Sua Maest\u00e0 Britannica alla Sublime Porta di Selim III, sultano dell'Impero Ottomano\" (la Grecia era allora parte del regno ottomano). Prima della sua partenza per la Grecia aveva contattato almeno tre funzionari del governo britannico e aveva chiesto loro se fossero interessati ad assumere degli artisti per eseguire calchi e disegni delle sculture del Partenone. Secondo Lord Elgin, \"la risposta del governo [\u2026] era del tutto negativa\".\nLord Elgin decise di effettuare i lavori a proprie spese e assunse degli artisti per prendere calchi e disegni sotto la supervisione del pittore napoletano Giovanni Battista Lusieri. Tuttavia durante le ricerche scopr\u00ec che alcune delle sculture del Partenone che erano state descritte in uno studio del XVII secolo erano mancanti. Secondo la testimonianza di un locale le sculture in marmo locali che erano cadute erano state bruciate per ottenere della calce. Anche se era venuto solamente con l'intenzione di studiare le sculture, nel 1801 Lord Elgin inizi\u00f2 a rimuovere le decorazioni dal Partenone e dalle strutture circostanti sempre sotto la supervisione di Lusieri.\nLo scavo e la rimozione furono completati nel 1812, con un costo, sostenuto interamente da Elgin, di circa sterline. Elgin voleva che i marmi fossero collocati al British Museum, e li vendette al governo britannico, che li acquist\u00f2 per meno del costo di scavo e trasporto, bench\u00e9 altri possibili acquirenti, tra cui Napoleone, avessero offerto molto di pi\u00f9.\nDescrizione.\nI marmi del Partenone di Elgin comprendono circa 17 statue provenienti dai due frontoni, 15 (in origine erano 92) metope raffiguranti battaglie tra Lapiti e Centauri, e 75 metri, a partire da un originale di 160, del fregio interno del tempio. Rappresentano pi\u00f9 della met\u00e0 di quello che oggi resta della decorazione scultorea del Partenone. I marmi di Elgin includono anche elementi provenienti da altri edifici dell'Acropoli: sono presenti una cariatide dell'Eretteo, quattro lastre del fregio del tempio di Atena Nike e una moltitudine di altri frammenti architettonici del Partenone, dei Propilei, dell'Eretteo, del tempio di Atena Nike e del Tesoro di Atreo.\nRimozione.\nDal momento che l'Acropoli era ancora una fortezza ottomana, Elgin richiese il permesso di entrare nel sito, che comprendeva il Partenone e gli edifici circostanti; tale autorizzazione venne concessa a lui e agli artisti al suo seguito dal Sultano. Il documento originale \u00e8 andato perduto, esiste ancora una copia del tempo tradotta in italiano. Vassilis Demetriades, professore presso l'Universit\u00e0 di Creta, sostiene che \"qualsiasi esperto in linguaggio diplomatico ottomano pu\u00f2 facilmente capire che l'originale del documento che \u00e8 sopravvissuto non \u00e8 un'autorizzazione\", e la sua autenticit\u00e0 \u00e8 stata messa in discussione. Il documento \u00e8 stato inserito in un allegato del 1816 ad un rapporto di una commissione parlamentare. Tale comitato era stato convocato per valutare l'offerta di Elgin dell'acquisto dei marmi. Il rapporto sosteneva che il documento in allegato era una traduzione accurata in inglese di un permesso ottomano datato luglio 1801. Secondo Elgin ci\u00f2 equivaleva ad un'autorizzazione a rimuovere le sculture. Al comitato fu detto che il documento originale era stato consegnato ai funzionari ottomani ad Atene, ma, nonostante gli archivi ottomani ancora esistenti presentino un numero eccezionale di documenti analoghi risalenti allo stesso periodo, l'originale non sarebbe ancora stato rinvenuto.\nInoltre il rapporto dei parlamentari dice che la copia italiana del documento non fu presentata al comitato da Elgin stesso ma da uno dei suoi collaboratori, il sacerdote Philip Hunt, che all'epoca risiedeva a Bedford, che fu l'ultimo testimone a comparire dinanzi alla commissione e che sostenne di possedere la traduzione dell'originale. Spieg\u00f2 pi\u00f9 volte che non aveva portato il documento perch\u00e9, al momento di partire da Bedford, non sapeva che avrebbe dovuto testimoniare di fronte alla commissione. Hunt present\u00f2 ai parlamentari la copia inglese, ma mai quella italiana che sosteneva di possedere. William St. Clair, un biografo contemporaneo di Lord Elgin, afferm\u00f2 di avere la traduzione italiana di Hunt e garant\u00ec l'accuratezza della traduzione inglese. Il rapporto della commissione afferma a pagina 69 erano presenti il sigillo e la firma di Seged Abdullah Kaimacan, ma ci\u00f2 era inverosimile dato che si trattava di una copia in inglese di una copia in italiano dell'originale, e non poteva avere n\u00e9 sigillo n\u00e9 firma, come conferm\u00f2 St. Clair. Le parole con cui Elgin sarebbe stato autorizzato a compiere lavori dicevano che avrebbe potuto innalzare impalcature, fare disegni, eseguire calchi in gesso, misurare i resti degli edifici in rovina, riportare alla luce le fondazioni che erano coperte di detriti e \"asportare alcune parti di marmo con antiche iscrizioni o sculture su di esse\". L'interpretazione di queste righe venne messa in discussione e ci si sofferm\u00f2 soprattutto sulla parola \"qualche\", cio\u00e8 \"pochi\". Secondo alcuni la vera autorizzazione all'acquisizione dei marmi venne dalle autorit\u00e0 ottomane solo con un secondo documento, in cui si permetteva di spedire i marmi al Pireo.\nAnche in considerazione della controversa autorizzazione, molti hanno messo in dubbio la legalit\u00e0 dell'operato di Elgin. Uno studio condotto dal professor David Rudenstine afferma che tale documento potrebbe benissimo essere falso. Rudenstine si basa in parte su una divergenza di traduzione tra l'autorizzazione in italiano e quella in inglese presentata da Hunt alla commissione parlamentare. Nel testo del rapporto parlamentare si legge \"Abbiamo quindi scritto questa lettera a Voi, e inviata tramite il signor Philip Hunt, gentiluomo inglese, Segretario del suddetto ambasciatore\", ma secondo St. Clair il documento in italiano dice \"Abbiamo quindi scritto questa lettera a Voi e inviata tramite N.N.\". Secondo Rudenstine questa sostituzione di \"Mr. Philip Hunt\" con le iniziali \"N.N.\" difficilmente pu\u00f2 essere un semplice errore. Egli sostiene inoltre che il documento \u00e8 stato presentato solo dopo che il comitato insistette per ottenere una qualche forma di autorizzazione scritta ottomana per la rimozione dei marmi. Cos\u00ec, secondo Rudenstine, \"Hunt si mise in una posizione in cui avrebbe potuto contemporaneamente garantire l'autenticit\u00e0 del documento e spiegare il motivo per cui lui solo aveva una copia di esso quindici anni dopo che fu presentato agli ufficiali ottomani ad Atene\". In due occasioni precedenti Elgin dichiar\u00f2 che gli Ottomani gli concedettero permessi pi\u00f9 di una volta, ma che non aveva tenuto nessuno di essi. Hunt testimoni\u00f2 il 13 marzo, e una delle domande che gli furono poste fu \"Ha mai visto una qualsiasi delle autorizzazioni scritte che sono state concesse a [Lord Elgin] per la rimozione dei marmi dal Tempio di Atena?\", a cui Hunt rispose di s\u00ec, aggiungendo che egli possedeva una traduzione italiana dell'autorizzazione originale. Tuttavia egli non spieg\u00f2 perch\u00e9 aveva conservato la traduzione per quindici anni, mentre Elgin, che aveva testimoniato due settimane prima, non sapeva nulla circa l'esistenza di un tale documento. Lo scrittore inglese Edward Daniel Clarke, un testimone oculare dell'operato di Elgin, scrive che il Disdar, un funzionario ottomano, tent\u00f2 di fermare la rimozione delle metope, ma venne corrotto per permettere agli Inglesi di continuare.\nAl contrario il professor John Merryman, in opposizione a Rudenstine, afferma che, poich\u00e9 gli Ottomani controllavano Atene dal 1460, le richieste delle sculture erano legali. Il sultano ottomano sarebbe stato grato agli Inglesi per aver respinto l'espansione napoleonica, e i marmi del Partenone non avevano alcun valore per lui. Inoltre tale autorizzazione scritta esiste nella forma di firmano, il tipo pi\u00f9 formale di autorizzazione dell'epoca, che permise ad Elgin di portare via i marmi e legalizza le sue azioni. Merryman nota, comunque, che la frase che permetteva ad Elgin di sottrarre le sculture era ambigua e aggiunge che il documento \u00e8 piuttosto spiccio e la suddetta clausola lasciava ampie possibilit\u00e0 di interpretazione: gli scavi e la conseguente esportazione dei marmi, quindi, iniziarono, ma nell'opera Elgin danneggi\u00f2 le sculture e la struttura del Partenone, lasciando il tempio denudato e per di pi\u00f9 rovinato. Quindi anche Merryman afferma che Elgin super\u00f2 nei fatti ci\u00f2 che gli era stato permesso sulla carta.\nReazione dei contemporanei.\nQuando i marmi giunsero in Inghilterra ebbero \"un successo immediato\" tra i tanti che ammiravano le sculture e sostenevano il loro arrivo, ma sia le sculture che Elgin ricevettero anche delle critiche. Lord Elgin avvi\u00f2 delle trattative per la vendita della collezione al British Museum nel 1811, ma queste non furono portate a termine nonostante il sostegno di numerosi artisti britannici poich\u00e9 il governo si dimostr\u00f2 poco interessato al suo acquisto. Molti cittadini britannici si opponevano al pagamento delle statue perch\u00e9 erano in cattive condizioni e quindi non rappresentavano la \"bellezza ideale\" che invece era presente in altre collezioni. Negli anni successivi si registr\u00f2 un aumento di interesse per la Grecia classica, e nel giugno 1816, dopo numerose audizioni parlamentari, la Camera dei Comuni offr\u00ec 35.000 sterline per le sculture. Questa cifra suscit\u00f2 molte discussioni, anche se l'acquisto era stato favorito da molti.\nA Lord Byron non interessavano le sculture, tanto che le chiamava \"monumenti deformi\". Egli, per\u00f2, contest\u00f2 fortemente la loro rimozione dalla Grecia, trattando Elgin come un vandalo; il suo punto di vista \u00e8 menzionato anche nel suo poema narrativo \"Il pellegrinaggio del giovane Aroldo\", pubblicato nel 1812:\nByron on fu l'unico a protestare contro la rimozione: molti altri, come Sir John Newport, si dichiararono contrari ad essa. Newport, in particolare, scrisse:\nLo scrittore Edward Daniel Clarke, che assistette alla rimozione delle metope, chiam\u00f2 quel gesto una \"spoliazione\" e afferm\u00f2 che in tal modo il tempio sub\u00ec un danno maggiore di quello infertogli dall'artiglieria veneziana e che non ci fu operaio che si oppose all'impresa di rimozione dei marmi.\nUna commissione parlamentare riunita per far fronte a queste critiche disse che ai marmi era stato dato asilo in un \"governo libero\" come quello britannico. Nel 1810 Elgin pubblic\u00f2 una difesa delle sue azioni, che mise a tacere la maggior parte dei suoi nemici. Tra i pi\u00f9 importanti sostenitori di Elgin c'era il pittore Benjamin Robert Haydon.\nUn dibattito pubblico in Parlamento segu\u00ec alla pubblicazione della difesa di Elgin, le cui azioni vennero di nuovo scusate. Il Parlamento acquist\u00f2 i marmi nel 1816 con 82 voti favorevoli e 30 contrari per 35.000 sterline. I marmi vennero collocati al British Museum, dove nel 1832 furono disposti nella Sala Elgin, in cui rimasero fino al 1939, anno di completamento della galleria Duveen. La massa di turisti che visit\u00f2 i marmi fece segnare al museo un record di visite. William Wordsworth li osserv\u00f2 e comment\u00f2 favorevolmente la loro estetica.\nLe iniziative di Lord Egin vennero replicate nel 1823 quando due architetti inglesi, Samuel Angell e William Harris, iniziarono a scavare a Selinunte nel corso del loro tour in Sicilia e si imbatterono in diversi frammenti delle metope dal tempio arcaico oggi chiamato come \u201cTempio C.\u201d Bench\u00e9 le autorit\u00e0 borboniche avessero cercato di fermarli, costoro continuarono il loro lavoro e cercarono di spedire i loro reperti in Inghilterra, per il British Museum. Nell'ombra delle attivit\u00e0 di Lord Elgin, le spedizioni di Angell e Harris furono bloccate e dirottate a Palermo dove da allora si conservano nel Museo archeologico di Palermo \nDanneggiamenti.\nAlcune delle sculture erano state danneggiate gi\u00e0 prima dell'operato di Elgin.\nMorosini.\nLe decorazioni del Partenone subirono numerosi danni durante le varie guerre che vennero combattute nel territorio di Atene. In particolare il tempio fu seriamente danneggiato da un'esplosione provocata dai bombardamenti veneziani del 1687: il Partenone infatti era utilizzato dagli Ottomani come deposito di munizioni. Questa esplosione rovin\u00f2 il tetto di marmo, la maggior parte delle pareti della cella, 14 colonne dei versanti nord e sud e varie metope, cadendo a terra insieme a parti del fregio, finirono in pezzi. Un ulteriore danno \u00e8 stato provocato dal generale veneziano Francesco Morosini, che successivamente rimosse dal luogo alcune delle sculture pi\u00f9 grandi. La sua attrezzatura, che era difettosa e artigianale, fece cadere dal frontone occidentale Poseidone e i cavalli del carro di Atena, che precipitarono gi\u00f9 dall'Acropoli per quaranta metri.\nGuerra di Indipendenza.\nL'Eretteo venne utilizzato come deposito munizioni dagli Ottomani durante la guerra d'indipendenza greca (1821-1833), che pose fine al lungo dominio ottomano su Atene.\nL'Acropoli fu assediata due volte, prima dai Greci e poi dagli Ottomani. Durante il primo assedio i Greci offrirono dei proiettili agli assediati per evitare che questi fondessero le sculture in bronzo dell'Acropoli per creare pallottole.\nElgin.\nElgin consult\u00f2 nel 1803 lo scultore Antonio Canova per individuare il modo migliore con cui trattare i marmi, infatti Canova era considerato il miglior restauratore di sculture del tempo; Elgin tuttavia ottenne il rifiuto dello scultore, che temeva di danneggiare ulteriormente i marmi.\nPer facilitare il trasporto delle sculture Elgin fece tagliare in pi\u00f9 parti alcuni elementi, causando dei danni irreparabili agli stessi. Inoltre un carico di marmi a bordo del brigantino britannico Mentor incapp\u00f2 in una tempesta al largo di capo Matapan e affond\u00f2 nei pressi di Citera, ma venne recuperato a spese del conte dopo due anni di lavoro.\nBritish Museum.\nI marmi, a Londra, furono danneggiati dall'inquinamento dal XIX secolo alla met\u00e0 del XX e vennero irrimediabilmente rovinati dai rozzi metodi di pulizia adottati dal personale del British Museum.\nGi\u00e0 nel 1838 allo scienziato Michael Faraday fu chiesto di risolvere il problema del deterioramento della superficie dei marmi. La risposta \u00e8 presente nel seguente estratto della lettera che lo scienziato invi\u00f2 ad Henry Milman, un dirigente della National Gallery.\nUn ulteriore tentativo di pulire i marmi avvenne nel 1858. Richard Westmacott, sovrintendente del \"muovere e pulire le sculture\", in una lettera approvata dal comitato permanente del British Museum il 13 marzo 1858 concluse che alcune parti erano state molto danneggiate dalle tecniche di esecuzione dei calchi con olio e strutto e dai restauri con cera e resina, che avevano provocato il cambio di tonalit\u00e0 dei marmi.\nNel 1937-1938 si tent\u00f2 di nuovo di pulire i marmi dal momento che era appena stata conclusa la nuova galleria in cui collocarli. Il marmo pentelico, con cui sono state eseguite le sculture, acquista naturalmente un colore marrone chiaro simile al miele se esposto all'aria; questa colorazione \u00e8 spesso definita \"patina\" del marmo, ma Duveen finanzi\u00f2 la pulitura convinto, erroneamente, che i marmi fossero stati originariamente bianchi: organizz\u00f2 quindi una squadra di esperti per rimuovere la patina da alcune delle sculture. Gli strumenti utilizzati furono sette raschietti, uno scalpello e un pezzo di pietra abrasiva; questi si trovano ora al Dipartimento di Conservazione del British Museum. La pulizia raschi\u00f2 via una parte consistente delle sculture: secondo Harold Plenderleith la superficie rimossa in alcuni punti potrebbe essere stata ben un decimo di pollice (2,5 millimetri).\nIl British Museum rispose all'accusa di aver rovinato i marmi dicendo che tali errori furono compiuti in assenza delle attuali norme di conservazione. In un'altra occasione si disse che il danno era stato esagerato per ragioni politiche e che gi\u00e0 i Greci effettuarono un'eccessiva pulizia dei marmi ben prima che fossero portati in Gran Bretagna. Durante il congresso internazionale sulla pulizia dei marmi, organizzato dal British Museum, il dottor Ian Jenkins, vice-garante delle antichit\u00e0 greche e romane, osserv\u00f2 che il British Museum \"non era infallibile, non era il Papa, e la sua storia era una serie di buone intenzioni rovinate da errori occasionali, e la pulizia degli anni Trenta fu una di questi errori\". Tuttavia sottoline\u00f2 che la causa primaria del danno inflitto ai marmi fu l'esposizione agli agenti atmosferici sull'Acropoli per duemila anni.\nDorothy King, nel 2004, ha affermato che tecniche simili a quelle utilizzate nel 1937-1938 sono state usate dai Greci anche nei decenni pi\u00f9 recenti, e ha sostenuto che gli italiani le trovano ancora accettabili. Il British Museum ha denunciato che la pulizia del tempio di Efesto nell'Agor\u00e0 di Atene svolta nel 1953 dalla Commissione di Conservazione della Scuola Americana di Studi Classici ad Atene \u00e8 stata eseguita con tecniche simili a quelle degli anni Trenta, con scalpelli in acciaio e filo di ottone. Secondo il Ministero greco della Cultura, invece, tale pulizia fu limitata alle croste di sale sulla superficie. Il rapporto americano del 1953 concluse che le tecniche applicate furono finalizzate a rimuovere il deposito nero formato dall'acqua piovana e \"mise in evidenza l'elevata qualit\u00e0 tecnica dell'opera\" rivelando al tempo stesso \"alcune parti superstiti di colore\".\nSecondo i documenti pubblicati dal British Museum in base al Freedom of Information Act, ulteriori danni alle sculture sono stati inflitti da furti e atti di vandalismo da parte dei visitatori e da molti piccoli incidenti. Uno di questi avvenne nel 1961, quando due studenti fecero cadere una parte di una gamba di centauro. Nel giugno 1981 una figura del frontone occidentale venne leggermente scheggiata dalla caduta di un lucernario di vetro e nel 1966 dei vandali incisero quattro linee superficiali sul retro di una delle statue. Durante un evento simile nel 1970 vennero incise delle lettere sulla parte superiore della coscia destra di un altro personaggio. Quattro anni pi\u00f9 tardi dei ladri cercarono di estrarre dei pezzi di piombo da una statua, rovinando il foro nello zoccolo di un centauro in cui era inserito un tassello in metallo.\nAtene.\nL'inquinamento atmosferico e le piogge acide provocarono gravi danni al marmo del Partenone. Le parti rimanenti dalla sezione occidentale del fregio del Partenone sono state rimosse dal monumento nel 1993 per il timore di ulteriori danni e sono stati trasportati al museo dell'Acropoli.\nFino alla fine della pulizia dei marmi restanti, nel 2005, sulla superficie marmorea erano presenti croste nere. Gli esami al laser condotti sulle statue hanno rivelato la presenza di sorprendenti dettagli ora non pi\u00f9 visibili come le scalpellate e le vene sulle pance dei cavalli. Tali dettagli sono stati eliminati dalle statue del British Museum per rendere i marmi di colore pi\u00f9 bianco.\nTra il 20 gennaio e la fine di marzo 2008 4200 oggetti (sculture, iscrizioni, piccoli utensili in terracotta) sono stati trasferiti dal vecchio museo dell'Acropoli al nuovo museo del Partenone.\nNel 1975 la Grecia ha iniziato il restauro dell'Acropoli. Durante questo sono state sostituite migliaia di grappe di ferro arrugginite con barre di titanio non corrodibili; sono state trasferiti i reperti in un museo appositamente progettato; furono sostituite le decorazioni mancanti con copie di alta qualit\u00e0. Tuttavia questo restauro non manc\u00f2 di suscitare polemiche dovute principalmente al fatto che alcuni edifici sono stati completamente smantellati, tra cui il tempio di Atena Nike, e poich\u00e9 le gru e i ponteggi necessari per il lavoro erano dannosi per il paesaggio. Il progetto era quello di riportare il sito almeno ad una parte del suo antico splendore, il che pu\u00f2 richiedere ancora molto tempo e denaro. Il British Museum non ha escluso di poter prestare temporaneamente i marmi di Elgin al nuovo museo ateniese, ma ha ribadito la necessit\u00e0 da parte dei Greci di riconoscere la propriet\u00e0 britannica.\nRicollocazione.\nTesi per il ritorno ad Atene.\nI sostenitori della necessit\u00e0 della restituzione dei marmi affermano che quest'operazione deve essere compiuta per motivi morali e artistici. Inoltre la Grecia \u00e8 intenzionata a riunire le sculture del Partenone dislocate in tutto il mondo al fine di ripristinare degli elementi organici che al momento rimangono senza la coesione, l'omogeneit\u00e0 e il contesto storico del monumento a cui appartengono, per permettere ai visitatori di apprezzare al meglio il complesso dell'Acropoli: la coesistenza di tutti i frammenti rimanenti dei marmi del Partenone nel loro ambiente storico e culturale originale permetterebbe una loro comprensione e interpretazione pi\u00f9 approfondita.\nEsistono dei precedenti di restituzione, come il ritorno di alcuni frammenti del monumento dalla Svezia, dall'Universit\u00e0 di Heidelberg, in Germania, dal Getty Museum di Los Angeles, dal Museo archeologico di Palermo e dai Musei Vaticani; inoltre molto probabilmente i marmi di Elgin sono stati portati in Inghilterra illegalmente e, quindi, dovrebbero essere restituiti al loro legittimo proprietario. Con il ritorno delle sculture del Partenone, le uniche che reclama la Grecia, non si verrebbe a costituire un precedente per altre richieste di restituzione dal momento che il Partenone ha un \"valore universale\" caratteristico, che lo distingue da altri monumenti.\nUn'attenta custodia dei marmi potrebbe essere assicurata dal nuovo Museo dell'Acropoli, situato a sud della collina dell'Acropoli: questo \u00e8 stato costruito appositamente per contenere le sculture del Partenone e per esporle alla luce naturale che caratterizza Atene, disposte nella stessa posizione in cui si trovavano sul Partenone. Le strutture del museo sono state dotate di tecnologia \"state-of-the-art\" per la protezione e la conservazione dei marmi.\nI Greci sostengono inoltre che tutte le sculture e i bassorilievi che ornavano il Partenone sono da considerarsi come un'unica opera d'arte, quindi non avrebbe senso che i frammenti di quest'opera siano sparsi in luoghi diversi.\nOltre a ci\u00f2, se venissero lasciati al British Museum dei calchi dei marmi questi potrebbero dimostrare tanto bene quanto gli originali l'influenza culturale che hanno avuto sull'arte europea; inoltre il contesto in cui si trovavano i marmi originariamente non pu\u00f2 essere ricreato nel Museo londinese.\u00a0\u00a0\u00a0\u00a0\nInfine, come rivelano alcuni sondaggi, anche la popolazione britannica sarebbe a favore della restituzione dei marmi alla Grecia.\nTesi per la permanenza a Londra.\nVari studiosi, politici e portavoce del British Museum nel corso degli anni hanno portato delle loro ragioni in difesa della conservazione dei marmi Elgin all'interno del British Museum. In primo luogo, se tutte le opere d'arte dovessero tornare al loro luogo d'origine verrebbero svuotati molti dei maggiori musei del mondo; inoltre porzioni di marmi del Partenone sono conservati in molti altri musei europei, cosicch\u00e9 la restituzione dei marmi di Elgin verrebbe a costituire un precedente per il ritorno di tutti gli altri frammenti dei marmi.\nGli inglesi sostengono inoltre che il trasferimento operato da Elgin non ha niente di illegale, perch\u00e9 \u00e8 stato autorizzato dal governo che allora dominava la Grecia e, anche fosse illegale, si applicherebbe la prescrizione per il lungo periodo di tempo trascorso dall'Ottocento ad oggi. Per di pi\u00f9 gli inglesi affermano che le sculture del Partenone sono un bene di tutta l'umanit\u00e0, non solo della Grecia, e devono rimanere in un museo libero situato in una delle citt\u00e0 pi\u00f9 visitate d'Europa. Il governo greco, invece, intende far pagare ai visitatori del museo dell'Acropoli un biglietto (a partire dal 2011 il prezzo \u00e8 di \u20ac 5).\nL'ultima di queste motivazioni \u00e8 stata confermata dall'Alta Corte inglese nel maggio 2005 in relazione a delle opere d'arte trafugate dai nazisti e ora al British Museum. Gli amministratori del museo intendevano restituirle ai proprietari originari, ma la Corte ha deliberato che, a causa della legge del British Museum del 1963, queste opere non potevano essere restituite senza ulteriori disposizioni legislative. Il giudice Morritt sosteneva che la legge, che tutelava le collezioni per tramandarle ai posteri, non permetteva che le opere fossero restituite a causa di un \"obbligo morale\".\nAlcuni, tuttavia, sostengono che la situazione dei marmi di Elgin non sia prevista dalla legge, che non tiene conto dei trasferimenti di propriet\u00e0 veri e propri. Nel 2005, d'altronde, dopo venti anni di discussioni con l'Australia, \u00e8 stata emanata una legge per permettere il ritorno di resti di alcuni aborigeni della Tasmania.\nIl giornale \"The Guardian\", a favore della permanenza a Londra dei marmi, sostiene che un rientro in Grecia di questi sarebbe logico solo se venissero poi posti nella loro collocazione originale. La Grecia, invece, intende posizionarli in un altro museo, come tutte le altre sculture dell'Acropoli che sono state lasciate in loco da Elgin.\nAnche la Camera dei Lord, nel parlamento inglese, ha dimostrato forti preoccupazioni nel caso in cui i marmi di Elgin venissero restituiti alla Grecia.\nOpinione pubblica.\nSostegno popolare alla restituzione.\nLe organizzazioni internazionali come l'UNESCO e l'Associazione internazionale per la riunificazione delle sculture del Partenone, cos\u00ec come altri gruppi minori e alcuni attori di Hollywood, come George Clooney e Matt Damon, hanno espresso il loro forte sostegno per il rientro in Grecia delle decorazioni del Partenone.\nGeorge Clooney ha affermato di essere favorevole alla riunificazione dei marmi del Partenone in Grecia durante la sua campagna promozionale per il film Monuments Men, che racconta la storia degli sforzi degli Alleati per salvare importanti capolavori artistici e culturali dalla distruzione ad opera dei nazisti nella seconda guerra mondiale. Il suo intervento riguardo ai marmi ha riacceso il dibattito nel Regno Unito circa il destino delle sculture: sono stati effettuati numerosi sondaggi da alcuni giornali.\nUn apposito sito internet, in parte sponsorizzato da Metaxa, mira a raccogliere consenso per la restituzione dei marmi del Partenone alla Grecia e per la collocazione al nuovo Museo dell'Acropoli di Atene.\nSondaggi.\nNonostante il British Museum abbia continuamente ribadito la sua ufficiale propriet\u00e0 dei marmi, nel 1998 tutti i sondaggi effettuati da agenzie e giornali hanno mostrato il favore dell'opinione pubblica alla restituzione dei marmi di Elgin alla Grecia.\nIpsos MORI ha effettuato un sondaggio con la domanda: \"Se ci fosse un referendum sull'opportunit\u00e0 o meno che i marmi di Elgin siano restituiti alla Grecia, come voterebbe?\". Le risposte, tra la popolazione inglese adulta, sono state:\nUn recente sondaggio del 2002 (ancora una volta di MORI) ha mostrato risultati simili, con il 40% della popolazione britannica a favore della restituzione dei marmi alla Grecia, il 16% a favore del loro mantenimento all'interno della Gran Bretagna e il resto che non sapeva o non avrebbe votato. Quando \u00e8 stato chiesto il parere del pubblico con una serie di condizioni (tra cui l'eventualit\u00e0 di un prestito a lungo termine durante il quale gli inglesi avrebbero mantenuto la propriet\u00e0 delle sculture e avrebbero contribuito alla loro manutenzione) il numero di favorevoli alla restituzione \u00e8 salito al 56% e quello dei contrari \u00e8 sceso al 7%.\nEntrambi i risultati del sondaggio evidenziano quindi come la maggioranza della popolazione inglese sia favorevole al rientro dei marmi in Grecia, la quale supera di gran lunga la parte a favore della permanenza al British Museum.\nAltre decorazioni del Partenone delocalizzate.\nLe altre sculture ancora esistenti dell'Acropoli che non si trovano in loco sono collocati in vari musei di tutta Europa. Il British Museum possiede anche altri frammenti delle sculture del Partenone che non hanno collegamenti con lord Elgin.\nLe sculture dell'Acropoli che si trovano nel British Museum sono:"}
{"id": "2494403", "revid": "1226", "url": "https://it.wikipedia.org/wiki?curid=2494403", "title": "Panatenea", "text": ""}
{"id": "2494412", "revid": "2021920", "url": "https://it.wikipedia.org/wiki?curid=2494412", "title": "Tommy Ryan", "text": "Fu un famoso campione dei pesi welter e pesi medi la cui carriera pugilistica si svolse nel periodo 1887-1907.\nRyan era considerato un pugile dal pugno estremamente potente, e molti lo ritengono uno dei pi\u00f9 grandi pesi medi di ogni epoca.\nLa International Boxing Hall of Fame lo ha riconosciuto tra i pi\u00f9 grandi pugili di ogni tempo.\nRyan \u00e8 stato inserito da Ring Magazine nell'elenco dei 100 pi\u00f9 potenti picchiatori della storia del pugilato.\nLa carriera.\nRyan inizi\u00f2 la carriera nel 1887, e il 26 luglio 1894 vinse il titolo dei welter battendo Mysterious Billy Smith.\nCombatt\u00e9 anche diversi incontri dichiarati \"No Contest\", come era usuale per i tempi.\nUn altro episodio topico della carriera di Ryan fu quello del 21 marzo 1896, quando fu sconfitto da Kid McCoy con un KO, l'unico della sua vita, in incontro che contribu\u00ec a quella che divenne poi la leggenda di McCoy.\nMcCoy era allora uno sparring partner di Ryan, e dovette subire una serie di ripassate da parte del proprio datore di lavoro, che era noto per non avere piet\u00e0 degli sparring.\nIl risultato fu che McCoy inizi\u00f2 ad odiarlo e a cercare la vendetta.\nSi dice che McCoy, che era sottile, magro e con un aspetto complessivamente fragile, avesse convinto Ryan, prima del loro match, di essersi seriamente ammalato.\nMcCoy era famoso per i suoi imbrogli, e pare che per avvalorare la bugia si fosse dato una passata di farina sulla faccia in modo da convincere Ryan, che casc\u00f2 nel tranello e prese sottogamba l'avversario, presentandosi impreparato all'incontro.\nChe si tratti di una leggenda popolare o meno, vero \u00e8 che l'incontro, svoltosi il 2 marzo 1896 a New York, Ryan fu messo KO dal proprio ex sparring al 15\u00ba round.\nI due si incontrarono altre due volte, nel 1897 e nel 1900, in incontri che furono dichiarati pari.\nVerso la fine della carriera e dopo una serie impressionante di vittorie, Ryan incontr\u00f2 anche Philadelphia Jack O'Brien, in un incontro \"No Contest\".\nRyan ebbe un ruolo importante anche nella carriera del campione dei pesi massimi James J. Jeffries.\nSi ritiene infatti che Ryan, allenando Jeffries, gli abbia cambiato la posizione di combattimento rendendola meno contratta.\nRyan contribu\u00ec ad allenare anche James J. Corbett nel suo secondo tentativo di strappare la corona a Jeffries. Corbett, tuttavia, biasim\u00f2 in seguito la strategia di Ryan accusandola di avergli causato la sconfitta."}
{"id": "2494416", "revid": "385128", "url": "https://it.wikipedia.org/wiki?curid=2494416", "title": "Chiesa cattolica in Repubblica Ceca", "text": ""}
{"id": "2494419", "revid": "3831", "url": "https://it.wikipedia.org/wiki?curid=2494419", "title": "Mostra Internazionale d'Architettura", "text": ""}
{"id": "2494420", "revid": "37401", "url": "https://it.wikipedia.org/wiki?curid=2494420", "title": "Attacco sillabico", "text": "In fonetica e fonologia, un attacco sillabico (in inglese, \"syllable onset\" o semplicemente \"onset\") \u00e8 la parte di una sillaba che precede il nucleo sillabico.\nStruttura della sillaba.\nLa struttura segmentale di una sillaba inizia con un attacco, seguito da una rima o finale. \nSecondo la fonotassi di una lingua, l'attacco pu\u00f2 consistere di una singola consonante o un gruppo consonantico, o essere nullo. \nAttacco nullo.\nSe una sillaba inizia con una vocale o un'altra sonante sillabica, allora la sillaba si dice che non possiede un attacco (o che ha attacco nullo). La maggior parte delle lingue permette questa possibilit\u00e0. Sono anche utilizzate la definizioni \"iniziale nulla\" e \"iniziale zero\". Alcuni alfabeti come l'abjad e l'abugida hanno una speciale consonante zero per rappresentare l'attacco nullo. Per esempio, in hang\u016dl, l'alfabeto della lingua coreana, un attacco nullo viene rappresentato con \u3147 alla sezione sinistra o superiore di un grafico, come nella parola \uc5ed (\"sud\", pronunciata \"yeok\", dove il dittongo \"yeo\" \u00e8 il nucleo sillabico e \"k\" \u00e8 la coda). "}
{"id": "2494424", "revid": "6923", "url": "https://it.wikipedia.org/wiki?curid=2494424", "title": "Computazione", "text": "Il termine computazione deriva dal latino \"computare\" che significa sia \"contare\" sia \"tagliare\" e ha diversi significati nella lingua italiana. Questo termine viene interpretato come"}
{"id": "2494427", "revid": "25758249", "url": "https://it.wikipedia.org/wiki?curid=2494427", "title": "Quiz Sport", "text": ""}
{"id": "2494432", "revid": "339392", "url": "https://it.wikipedia.org/wiki?curid=2494432", "title": "Rai Nettuno Sat", "text": ""}
{"id": "2494435", "revid": "61051", "url": "https://it.wikipedia.org/wiki?curid=2494435", "title": "Breguet Br.1150 Atlantic", "text": ""}
{"id": "2494447", "revid": "539155", "url": "https://it.wikipedia.org/wiki?curid=2494447", "title": "La morte del cigno", "text": "La morte del cigno (originariamente \"Il cigno\") \u00e8 un assolo coreografico di Michel Fokine su un brano musicale di Camille Saint-Sa\u00ebns, \"il cigno\" da \"Il carnevale degli animali\"; il balletto fu composto nel 1901 appositamente per Anna Pavlova e messo in scena per la prima volta nel 1907 a San Pietroburgo. .\nIspirata da alcuni cigni che aveva visto nei parchi pubblici e dal poema di Lord Tennyson \"The Swan Dying\", Anna Pavlova, che era appena diventata prima ballerina del Balletto Mariinskij, chiese a Fokine di creare un balletto da solista appositamente per lei per il concerto che avrebbe dovuto essere presentato presso il Teatro Mariinskij. La prima del balletto avvenne il 22 dicembre 1907 e riscosse un enorme successo; fu eseguito dalla Pavlova migliaia di volte diventando il simbolo della ballerina. La morte del Cigno divenne cos\u00ec l'emblema del nuovo balletto russo. Era una combinazione di tecnica ed espressivit\u00e0 che coinvolgeva tutto il corpo, non solo gli arti, un esempio di come la danza poteva soddisfare non solo l'aspetto visivo, ma penetrare anche nell'anima, generando emozioni e immaginazione.\nIl titolo originario del balletto era \"Il Cigno\" ma in seguito, grazie alla intensa e drammatica interpretazione tremula della Pavlova, fu chiamato \"La morte del cigno\".\nSi racconta che la Pavlova sul suo letto di morte a L'Aia grid\u00f2: \"Datemi il mio costume di cigno\"."}
{"id": "2494451", "revid": "76963", "url": "https://it.wikipedia.org/wiki?curid=2494451", "title": "Mark Margolis", "text": "Biografia.\nMark Margolis nasce a Filadelfia, in Pennsylvania, il 26 novembre del 1939 da una famiglia ebraica, figlio di Isidore Margolis e di Fanya Fried. Ha frequentato per un breve periodo la Temple University della propria citt\u00e0, prima di partire per New York, dove studia recitazione con Stella Adler presso il prestigioso Actors Studio. Si rende noto al grande pubblico grazie all'interpretazione del killer boliviano Alberto nel film \"Scarface\" di Brian De Palma. Nel corso della sua carriera ha preso parte a diversi film di Darren Aronofsky: \"\u03c0 - Il teorema del delirio\", \"Requiem for a Dream\", \"The Fountain - L'albero della vita\" e \"The Wrestler\". Aronofsky ha scritto il ruolo di padre Avila del film \"L'albero della vita\", appositamente per Margolis. Nel 1991 ha preso parte anche alla soap opera statunitense \"Santa Barbara\", in cui ricopre il ruolo di Helmut Dieter, uno spregiudicato e folle sanguinario deciso a radere al suolo l'intera citt\u00e0, che viene fulminato nella vasca da bagno grazie ad un phon gettato da Flame Beaufort. Margolis ricopre frequentemente ruoli di vario genere, tra cui spesso quelli di ispanico o italo-americano, in film e serie televisive come: \"Il boss dei boss\", \"Oz\" (dove interpreta il boss mafioso Antonio Nappa), \"The Practice - Professione avvocati\", \"The Black Donnellys\", \"Breaking Bad\" e \"Better Call Saul\" (dove si segnala per l'interpretazione di Don H\u00e9ctor \"Tio\" Salamanca).\nDoppiatori italiani.\nNelle versioni in italiano dei suoi film, Mark Margolis \u00e8 stato doppiato da:"}
{"id": "2494457", "revid": "767487", "url": "https://it.wikipedia.org/wiki?curid=2494457", "title": "Amori in citt\u00e0... e tradimenti in campagna", "text": "Amori in citt\u00e0... e tradimenti in campagna (\"Town &amp; Country\") \u00e8 un film statunitense del 2001, diretto da Peter Chelsom ed interpretato da Warren Beatty e Diane Keaton. \u00c8 stato un flop al botteghino ed ha vinto anche un Razzie Awards.\nTrama.\nPorter Stoddard (Beatty) \u00e8 un ricco e famoso architetto, ha case a New York a Park Avenue e negli Hamptons, oltre a una casa per le vacanze a ovest nella Sun Valley, nell'Idaho. \u00c8 sposato da 25 anni con Ellie (Keaton), una designer di interni altrettanto famosa, ma ha avuto una relazione con Alex (Kinski), una giovane e bella violoncellista.\nDurante i preparativi del matrimonio dei loro migliori amici sorge un problema. Mona Morris (Hawn) vuole divorziare dal marito antiquario Griffin (Shandling), avendolo beccato mentre aveva una tresca in un albergo. La parte che non ha colto \u00e8 che il nuovo partner romantico di Griffin \u00e8 un uomo travestito. Mona vuole andare in Mississippi per vedere la casa della sua infanzia. Ellie \u00e8 preoccupata per la depressione di Mona sullo stato del suo matrimonio e sente che non dovrebbe essere sola, quindi a Porter viene chiesto di accompagnare Mona. L\u00ec, finiscono per avere una rapida avventura sessuale.\nCon le cose imbarazzanti a casa per entrambi, Porter e Griffin volano da soli a Sun Valley per scappare dai loro problemi. Ma non passa molto tempo prima che Porter si ritrovi in un romantico intreccio con Eugenie Claybourne (MacDowell), un'ereditiera viziata il cui padre amante della pistola (Heston) sta gi\u00e0 caricando il suo fucile nel caso in cui Porter faccia torto a sua figlia. Uno spirito libero di nome Auburn (Elfman) finisce anche per convincere Porter e Griffin ad una festa di Halloween, dove finiscono vestiti in costumi assurdi.\nQuando Porter ritorna a New York, tutto sta andando a pezzi, non solo la sua vita familiare ma anche la sua casa. E, una volta per tutte, Griffin trova il coraggio di dire a sua moglie che la sta lasciando per qualcun altro, ma non \u00e8 un'altra donna.\nCritica.\nIl film ha ricevuto alcune nomination durante l'edizione dei Razzie Awards 2001:"}
{"id": "2494460", "revid": "25758562", "url": "https://it.wikipedia.org/wiki?curid=2494460", "title": "Gastrointestinale", "text": ""}
{"id": "2494463", "revid": "404449", "url": "https://it.wikipedia.org/wiki?curid=2494463", "title": "Rocca Ricciarda", "text": "Rocca Ricciarda \u00e8 una frazione del comune di Loro Ciuffenna in provincia di Arezzo.\nGeografia fisica.\nQuesto antico borgo medioevale \u00e8 situato presso le sorgenti del fiume Ciuffenna, a circa 7\u00a0km dal capoluogo comunale, alle pendici del Pratomagno a 958\u00a0m s.l.m. Il centro abitato \u00e8 formato da costruzioni in pietra molto fitte, disposte sotto uno sperone roccioso dove sono resti di antichi manufatti.\nStoria.\nIl borgo ospitava nei secoli scorsi un castello, noto fin dal 1191, del quale rimangono i ruderi sul versante verso il Pratomagno. Intorno al XII secolo il signore Guicciardo da Loro del casato degli Ubertini amava soggiornare nel maniero di \"Rocca Guicciarda\", antico nome dell'abitato. La fortezza fu propriet\u00e0 dei Conti Guidi e poi della famiglia Ricasoli. I suoi resti costituiscono dal 2003 il parco archeologico della rocca. Un lungo lavoro, iniziato nel 1997 con gli scavi condotti dall'Universit\u00e0 di Firenze, ha portato anche al recupero e alla conseguente ristrutturazione dei resti del castello e del suo perimetro murario."}
{"id": "2494464", "revid": "466539", "url": "https://it.wikipedia.org/wiki?curid=2494464", "title": "Marvin Hart", "text": "Biografia.\nCampione del mondo dei pesi massimi dal 1905 al 1906, inizi\u00f2 a combattere come professionista nel 1899 ed era soprannominato anche \"The Kentucky Plumber\" (l'idraulico del Kentucky), a causa del suo precedente mestiere.\nPrima di vincere il titolo lasciato vacante da James J. Jeffries, che arbitr\u00f2 l'incontro tra i due pugili che si contendevano il suo titolo, Hart concluse due incontri pari con Philadelphia Jack O'Brien, nel 1902 e nel 1903 e, nel 1905, batt\u00e9 ai punti in 20 riprese il futuro campione dei massimi Jack Johnson.\nPerse il titolo lasciandolo nelle mani di Tommy Burns, in un incontro che si concluse ai punti in 20 round a favore del pugile canadese."}
{"id": "2494466", "revid": "107737450", "url": "https://it.wikipedia.org/wiki?curid=2494466", "title": "Rima sillabica", "text": "In linguistica, nello studio della fonologia, la rima di una sillaba consiste in un nucleo e una coda opzionale. Essa \u00e8 la parte di una sillaba utilizzata nella rima poetica, e anche la parte che viene allungata o accentuata quando una persona prolunga o accentua una parola durante il discorso.\nLa rima \u00e8 di solito la porzione di una sillaba, dalla prima vocale alla fine. Per esempio, \u00e8 la rima di tutte le parole \"at\", \"sat\", e \"flat\". Tuttavia, in alcune lingue, il nucleo non deve necessariamente essere una vocale. Per esempio, la rima della seconda sillaba delle parole inglesi \"bottle\" e \"fiddle\" \u00e8 proprio , una consonante liquida.\nLe \"rime\", sillabica e poetica, sono varianti della stessa parola, ma la forma pi\u00f9 rara di \"rima\" \u00e8 talvolta usata per significare specificamente \"rima sillabica\" per differenziarla dal concetto poetico di rima. Questa distinzione non viene fatta da alcuni linguisti e non appare nella maggior parte dei dizionari.\nStruttura della rima.\nProprio come la rima si ramifica in nucleo e coda, il nucleo e la coda possono ognuna ramificarsi in fonemi multipli. Le due illustrazioni sotto mostrano le parole inglesi con la ramificazione rispettivamente di nucleo e coda."}
{"id": "2494469", "revid": "599013", "url": "https://it.wikipedia.org/wiki?curid=2494469", "title": "Filipe Teixeira", "text": "Carriera.\nComincia la sua carriera nel Felgoeiras, nella Terza divisione portoghese. Poi passa all'Istres, in Ligue 2. Nella stagione successiva viene acquistato dal Paris Saint-Germain, squadra in cui militava Ronaldinho. Nella stagione 2003-2004 passa in prestito all'Uniao Leiria, dove raggiunge i suoi connazionali Hugo Almeida e Lu\u00eds Filipe. Effettu\u00f2 un altro spostamento ancora in Portogallo, all'Acad\u00e9mica de Coimbra. Il 17 luglio 2007 si trasfer\u00ec al West Bromwich, firmando un contratto triennale. Segna il suo primo gol con il West Brom il 1\u00ba settembre 2007, in West Bromwich-Barnsley (2-0).\nStatistiche.\nPresenze e reti nei club.\n\"Statistiche aggiornate al 22 febbraio 2018.\""}
{"id": "2494470", "revid": "1451528", "url": "https://it.wikipedia.org/wiki?curid=2494470", "title": "Schiaccia campigliese", "text": "La schiaccia Campigliese \u00e8 il dolce tipico di Campiglia Marittima in Toscana. Si tratta di una torta croccante che va servita accompagnata con vino bianco o vin santo.\nStoria.\nLa prima testimonianza risale al 1868 ed \u00e8 stata trovata nel quaderno del vitto giornaliero di casa Maruzzi.\nPreparazione.\nPrima si procede ad un impasto con ingredienti quali farina, uova, strutto, zucchero e pinoli. Quando il tutto \u00e8 pronto si inserisce nel forno a media temperatura (180\u00b0) per circa 30 minuti.\nLa sua particolarit\u00e0 consiste soprattutto nel sapore e nella consistenza conferitale dallo strutto, \u00e8 possibile degustarla in molti ristoranti e trovarla nelle panetterie e pasticcerie della zona.\nDiffusione.\nLa sua diffusione non si limita a Campiglia Marittima arrivando in tutta la provincia di Livorno."}
{"id": "2494478", "revid": "729019", "url": "https://it.wikipedia.org/wiki?curid=2494478", "title": "Prickly Pear Cays", "text": "Le Prickly Pear Cays, conosciute anche come Prickley Pear Cays, (traducibile in italiano con \"isole dei fichi d'india\") sono due piccole isole disabitate situate circa sei miglia a nord di Road Bay, Anguilla. I due isolotti corallini sono divisi da uno stretto canale e prendono rispettivamente i nomi di \"Prickly Pear east\" e \"Prickly Pear west\". La pi\u00f9 occidentale delle due \u00e8 composta per la maggior parte da roccia corallina e arbusti, rendendone particolarmente difficile l'accesso; mentre quella orientale \u00e8 caratterizzata da una spiaggia di sabbia bianca sul lato nord.\nLe due isole sono frequentate dai turisti e offrono la possibilit\u00e0 di osservare da vicino gli uccelli, che nidificano in abbondanza in questi luoghi, e la fauna marina. Pur essendo disabitate sul loro territorio ci sono alcuni esercizi commerciali (bar e ristoranti) gestiti da personale che quotidianamente si reca alle Prickly Pear Cays partendo dalla grande isola di Anguilla. Nel 1995 le strutture furono gravemente danneggiate dal passaggio dell'uragano \"Luis\".\nLe isole sono raggiungibili anche partendo da Saint Martin."}
{"id": "2494481", "revid": "339392", "url": "https://it.wikipedia.org/wiki?curid=2494481", "title": "Maserati 420S", "text": ""}
{"id": "2494482", "revid": "339392", "url": "https://it.wikipedia.org/wiki?curid=2494482", "title": "Maserati 420 S", "text": ""}
{"id": "2494492", "revid": "320578", "url": "https://it.wikipedia.org/wiki?curid=2494492", "title": "Siti di interesse comunitario", "text": ""}
{"id": "2494505", "revid": "1977557", "url": "https://it.wikipedia.org/wiki?curid=2494505", "title": "Alfred Harrison Joy", "text": "Dal 1915 al 1952 lavor\u00f2 all'Osservatorio di Monte Wilson dove, con i suoi colleghi misur\u00f2 la distanza, la Magnitudine assoluta ed il tipo spettrale di circa 5\u00a0000 stelle. Ha scoperto le stelle tipo T Tauri.\nRiconoscimenti.\nGli \u00e8 stato dedicato un asteroide, 11769 Alfredjoy e un cratere lunare, il cratere Joy. Nel 1950 gli \u00e8 stata assegnata la Bruce Medal."}
{"id": "2494506", "revid": "767487", "url": "https://it.wikipedia.org/wiki?curid=2494506", "title": "Jonas Olsson (1983)", "text": "Carriera.\nClub.\nOlsson \u00e8 nato a Landskrona e ha debuttato nel 2003 con la prima squadra del locale club del Landskrona BoIS, che all'epoca militava in Allsvenskan.\nPer due anni e mezzo ha giocato nel massimo campionato svedese, fino all'estate del 2005 quando \u00e8 stato ceduto agli olandesi del NEC Nijmegen in cambio di 750.000 euro nonostante il parere negativo dell'allenatore del Landskrona, impegnato nella lotta per non retrocedere.\nAl primo anno in Olanda \u00e8 stato schierato in tutte e 40 le partite ufficiali giocate dalla sua squadra tra campionato, coppa nazionale e play-off per accedere all'Intertoto. Al termine della stagione 2006-2007 ha ottenuto il riconoscimento di giocatore dell'anno dai tifosi del NEC. Nel corso del campionato 2007-2008 \u00e8 stato accostato pi\u00f9 volte a squadre inglesi, tanto da essere ceduto a fine stagione: nell'ultima partita disputata davanti al proprio pubblico (NEC-NAC Breda 6-0, play-off per l'Intertoto) Olsson ha segnato la prima doppietta in carriera.\nIl 29 agosto 2008 il West Bromwich Albion ha confermato di aver acquistato il difensore svedese per 800.000 sterline, pi\u00f9 eventuali 360.000 di bonus. Il 13 settembre 2008 ha debuttato in Premier League partendo titolare contro il West Ham. A fine mese ha realizzato il suo primo gol inglese, che ha permesso di espugnare il campo del Middlesbrough. Nell'ottobre del 2009 ha firmato un rinnovo quadriennale, continuando nel frattempo a giocare titolare al centro della difesa. Tra l'ottobre 2010 e il gennaio 2011 ha dovuto fermarsi a causa di un infortunio al tendine di Achille. Il 6 ottobre 2012 Olsson ha firmato un nuovo contratto di quattro anni con il club reduce dal buon decimo posto dell'anno precedente. Nel novembre 2014 ha dovuto operarsi per un nuovo problema al tendine di Achille, rientrando qualche settimana dopo. Nel marzo 2017 Olsson e il WBA hanno rescisso di comune accordo, chiudendo una parentesi durata quasi 9 anni, durante i quali il giocatore ha collezionato pi\u00f9 di 200 presenze. Come ringraziamento, il club inglese si \u00e8 offerto di pagargli comunque lo stipendio fino a giugno.\nIl trentaquattrenne Olsson \u00e8 tornato cos\u00ec in Svezia per accasarsi al Djurg\u00e5rden, dove ha ritrovato gli esperti ex compagni di nazionale Kim K\u00e4llstr\u00f6m e Andreas Isaksson, poi ritiratosi entrambi a fine stagione. Quell'anno la squadra \u00e8 tornata a qualificarsi per le coppe europee da cui mancava da 10 anni. In vista della stagione 2018, Olsson \u00e8 stato nominato nuovo capitano. Ad aprile ha alzato la Coppa di Svezia 2017-2018, ma la restante parte di stagione non si \u00e8 rivelata particolarmente positiva per il club, al punto che lo stesso Olsson ha deciso di lasciare il Djurg\u00e5rden a fine anno, meditando anche di ritirarsi dal calcio giocato.\nNonostante il pensiero di appendere le scarpe al chiodo, il 1\u00ba febbraio 2019 \u00e8 stato annunciato fino alla successiva estate come nuovo difensore del Wigan, formazione impegnata nella Championship inglese. A fine campionato non ha ottenuto il rinnovo contrattuale.\nIl 20 settembre 2019, attraverso un post su Instagram, ha annunciato il proprio ritiro dal calcio giocato.\nNazionale.\nHa giocato 19 partite con l'Under-21 svedese e 25 con la Nazionale maggiore, con cui ha anche partecipato agli Europei 2012."}
{"id": "2494514", "revid": "125728428", "url": "https://it.wikipedia.org/wiki?curid=2494514", "title": "Retcon", "text": "La retcon, forma contratta della locuzione inglese \"retroactive continuity\" (in italiano \"continuit\u00e0 retroattiva\"), \u00e8 un espediente narrativo utilizzato in ambito televisivo, cinematografico e fumettistico per modificare eventi e situazioni descritte in precedenza e adattarle a nuovi sviluppi della storia o per correggere pre-esistenti violazioni della \"continuity\".\nLa \"retcon\" pu\u00f2 essere utilizzata per una molteplice variet\u00e0 di ragioni: riarrangiare un \"sequel\" e ulteriori opere derivanti dalla stessa serie, reintrodurre personaggi popolari, riavviare una vecchia serie in modo pi\u00f9 adeguato per un pubblico moderno o semplificare una struttura con una \"continuity\" eccessivamente complessa.\nLa \"retcon\" \u00e8 molto comune nel mondo dei fumetti, specialmente quelli pubblicati da case editrici di vecchia data come Marvel e DC Comics, a causa della lunga storia di molte serie e del numero di autori indipendenti che contribuiscono al loro sviluppo. Spesso ricorre anche nelle serie televisive, negli anime, nei film e nei videogiochi.\nOrigini del termine.\nIl primo esempio pubblicato dell'espressione \"retroactive continuity\" avviene in \"All-Star Squadron\" n. 18 (data di copertina febbraio 1983) della DC Comics. La serie era ambientata sulla Terra-2 della DC, un universo alternativo in cui gli eroi dei fumetti della \"Golden Age\" (l'\"epoca d'oro\" del fumetto statunitense, tra gli anni trenta ed i primissimi anni cinquanta, in cui nacque e si consolid\u00f2 il prototipo del supereroe) avanzano ed invecchiano in seguito alle loro prime apparizioni nel tempo reale. Cos\u00ec, verso i primi anni ottanta Superman aveva superato i 60 anni e Batman era morto ed era stato sostituito da sua figlia Helena Wayne, la Cacciatrice, mentre su Terra-1, l'universo principale della DC, questi personaggi sono sempre rappresentati come giovani o adulti di mezz'et\u00e0. \"All-Star Squadron\", in particolare, era ambientato durante la Seconda guerra mondiale su Terra-2, ossia nel passato di un universo alternativo, cos\u00ec tutti i suoi eventi avevano ripercussioni sulla \"continuity\" contemporanea del multiverso DC. Ogni numero cambiava letteralmente la storia del mondo immaginario in cui era ambientato. Nella rubrica delle lettere, un lettore not\u00f2 che il fumetto \u00aba volte deve far sentire voi [i creatori] come se vi steste mettendo da soli alle corde\u00bb, e che \u00abil vostro ricollegarvi alla storia dei personaggi della \"Golden-Age\" con nuove trame \u00e8 un successo artistico (e spero economico!).\u00bb\nLo scrittore Roy Thomas rispose: \u00abci piace pensare che un tifoso entusiasta di ALL-STAR in uno dei raduni della Creation di Adam Malin a San Diego abbia escogitato il nome migliore per questo a distanza di pochi mesi: \"Retroactive Continuity\". Ha un bel suono, non pensi?\u00bb Il termine, probabilmente di uso limitato prima di \"All-Star Squadron\" n. 18, mise poi solide radici nella coscienza dei \"fans\" dei fumetti dei supereroi americani.\n\"Retroactive continuity\" fu abbreviato in \"retcon\", a quanto si dice, da Damian Cugley nel 1988 su Usenet. Prove concrete dell'abbreviazione di Cugley devono ancora emergere, sebbene in un messaggio su Usenet del 18 agosto 1990, Cugley abbia postato una risposta in cui identificava s\u00e9 stesso come \u00abl'ideatore della parola \"retcon\"\u00bb. Cugley us\u00f2 la parola da poco abbreviata per descrivere uno sviluppo nel fumetto \"Saga of the Swamp Thing\", che reinterpreta gli eventi dell'origine del personaggio del titolo (in italiano noto in genere come \"Il Mostro della Palude\") rivelando fatti che, fino a quel momento, non facevano parte della narrazione e non erano intesi dagli scrittori precedenti. In questo caso, la rivelazione \u00e8 che i ricordi del personaggio titolare sono falsi e che lui non \u00e8 chi pensa di essere. Le \"retcon\" di Alan Moore spesso implicano falsi ricordi, ad esempio \"Marvelman\" (alias \"Miracleman\" in America), e \"\".\nTipi.\nSebbene sussistano notevoli ambiguit\u00e0 e sovrapposizioni tra diversi tipi di \"retcon\", esistono alcune distinzioni che gli appassionati hanno fatto tra loro, a seconda che la \"retcon\" in questione aggiunga, alteri o elimini materiale dalla \"continuity\" narrativa. Queste distinzioni spesso suscitano reazioni differenti tra gli appassionati delle storie.\nAggiunta.\nAlcune \"retcon\" non contraddicono fatti precedentemente stabiliti, ma \"riempiono\" dettagli di fondo mancanti, di solito per sostenere punti attuali della trama. Questo \u00e8 il senso in cui Thomas usava la \"retcon\", come processo puramente additivo che non \"disfaceva\" alcuna opera precedente, un tema comune nel suo lavoro su \"All-Star Squadron\". Kurt Busiek assunse un approccio simile con \"Untold Tales of Spider-Man\", una serie che raccontava storie che s'inserivano specificamente tra i numeri della serie originale \"Amazing Spider-Man\", talvolta spiegando le discontinuit\u00e0 tra quelle storie anteriori. Un'altra serie con una struttura simile era \"\".\nCollegato a questo \u00e8 il concetto della \"storia oscura\" o \"storia segreta\", in cui gli eventi di una storia accadono entro i confini di eventi gi\u00e0 stabiliti (specialmente eventi storici del mondo reale), rivelando una diversa interpretazione (o motivazione) degli eventi stessi. Ne sono esempi alcuni romanzi di Tim Powers, quali \"L'ultima chiamata\", che suggerisce come le azioni di Bugsy Siegel fossero dovute al fatto che egli era un moderno Re Pescatore.\nLe informazioni aggiuntive di Alan Moore riguardo alle origini di Swamp Thing non contraddicevano n\u00e9 cambiavano alcuno degli eventi descritti nelle precedenti apparizioni del personaggio, ma cambiavano la loro interpretazione da parte del lettore. Questo rasenta il fare alterazioni alla \"continuity\" del passato. Tali aggiunte e reinterpretazioni sono molto comuni in \"Doctor Who\", sebbene di solito non siano citate come \"retcon\" dagli appassionati.\nI libri di \"Star Trek\", \"\", di Greg Cox, narrano in dettaglio le immaginarie Guerre Eugenetiche, offrendo spiegazioni alternative per eventi del mondo reale come il test nucleare indiano del 1974.\nI Monaci della Storia (\"History Monks\") appaiono nel \"Ladro del tempo\" (\"Thief of Time\") di Terry Pratchett e spiegano anacronismi del Mondo Disco (come il teatro elisabettiano che esiste simultaneamente all'opera) descrivendo come la storia sia stata in precedenza distrutta da un orologio magico e come essi abbiano tentato di ricostruirla a casaccio.\nAlterazione.\nLe \"retcon\" spesso aggiungono informazioni che affermano effettivamente \u00abci\u00f2 che avete visto non \u00e8 ci\u00f2 che \u00e8 realmente accaduto\u00bb ed introducono allora una diversa versione della storia passata. Questo di solito \u00e8 interpretato dal pubblico come un evidente cambiamento piuttosto che come una mera aggiunta. La forma pi\u00f9 comune che ci\u00f2 assume \u00e8 quando un personaggio che si \u00e8 mostrato essere morto (talvolta esplicitamente) si rivela in seguito essere sopravvissuto in qualche modo. Questo \u00e8 un meccanismo ben noto nei film dell'orrore, che possono finire con la morte del mostro, ma quando il film ottiene successo, lo studio spesso pianifica un seguito, rivelando che dopo tutto il mostro \u00e8 sopravvissuto. La tecnica \u00e8 comune nei fumetti dei supereroi, dove \u00e8 stata usata cos\u00ec frequentemente che per essa in inglese \u00e8 stato coniato il termine \"morte da fumetto\" (\"comic book death\").\nUn primo esempio famoso nella cultura popolare \u00e8 il ritorno di Sherlock Holmes: lo scrittore Arthur Conan Doyle fece morire il popolare personaggio in uno scontro con il suo nemico Professor Moriarty, solo per riportare in vita Holmes, in gran parte a causa della reazione del pubblico.\nJ. R. R. Tolkien ne \"Lo Hobbit\" descriveva le circostanze in cui Bilbo Baggins ricevette un anello magico da Gollum. Tuttavia, quando scrisse il seguito, \"Il Signore degli Anelli\", il suo concetto della natura dell'anello era cambiato, in contrasto con la precedente descrizione. Per eliminare questa incoerenza, Tolkien rinarr\u00f2 questa vicenda nella nuova opera - dove si narra che l'anello non venne dato volontariamente da Gollum a Bilbo - spiegando la versione originale come una bugia dello hobbit. Questo esempio di retcon \u00e8 notevole perch\u00e9 oltre a correggere gli eventi in un libro successivo, Tolkien corresse anche il libro originale stesso, tanto che edizioni successive de \"Lo Hobbit\" incorporarono la versione riveduta della storia.\nUno dei pi\u00f9 noti esempi di retcon fu nella serie televisiva \"Dallas\", dove il personaggio di Bobby Ewing ritorn\u00f2 dalla morte, dopo un'assenza di un'intera stagione. Sua moglie si sveglia e lo vede nella doccia, e si rende conto che tutta la stagione precedente \u00e8 stata un sogno.\nLa serie televisiva di fantascienza \"Doctor Who\" utilizz\u00f2 ripetute \"retcon\" nei confronti degli arcinemici del Dottore, la razza Dalek. Si era affermato che la razza era stata spazzata via durante una \"guerra del tempo\", con solo il Dottore ed un unico Dalek sopravvissuti. Tuttavia, da allora questa versione \u00e8 stata riscritta tre volte, ogni volta con una diversa forza Dalek che si scopre essere sopravvissuta.\nNel manga \"Dragon Ball\" e nell'anime \"Dragon Ball Z\" viene utilizzato un \"retcon\" per giustificare la fuga del protagonista Son Goku dal pianeta Namecc in procinto di esplodere. Al momento della deflagrazione il personaggio era stato visto per l'ultima volta mentre si disperava impotente di fronte al suo destino, diverso tempo dopo aver cercato invano di azionare l'astronave del suo nemico Freezer, caduta nella lava. In seguito, tramite un flashback, \u00e8 stato mostrato per\u00f2 che Son Goku era scappato tramite una navicella spaziale raccolta appena prima che l'astronave di Freezer sprofondasse nel magma incandescente: un'azione che il personaggio non avrebbe assolutamente potuto compiere nella scena originale, in cui Son Goku abbandonava infatti l'astronave di Freezer spostandosi subito altrove per non finire anch'egli nella lava.\nAnche gli appassionati possono inventare spiegazioni non ufficiali per le incongruenze, la sfida stessa diventando fonte di divertimento. A volte queste spiegazioni create dai \"fans\" diventano cos\u00ec popolari e diffuse che s'intrufolano nel canone accettato, ed i creatori originali dei personaggi le accolgono. Ad esempio, nel film \"Il ritorno dello Jedi\", il personaggio di Boba Fett subisce una morte orribile. Tuttavia il personaggio era popolare, cos\u00ec alcuni appassionati sostennero che era in qualche modo fuggito \"fuori dallo schermo\", ed in seguito libri, romanzi grafici e perfino un modellino ufficiale accettarono questa congettura e descrissero Boba Fett come sfuggito alla traversia. Tuttavia, nel commento per la distribuzione dell'edizione speciale del film, George Lucas dichiar\u00f2 che la scena della morte era stata resa pi\u00f9 esplicita per confutare questa interpretazione, ciononostante \u00e8 stata prodotta una serie su Boba Fett intitolata \"The Book of Boba Fett\" che mostra come sia sfuggito dalla situazione di morte vista in \"Il ritorno dello Jedi\", per poi continuare la sua storia. \n\u00c8 usuale per personaggi immaginari che appaiono durante un lungo periodo di tempo rimanere della stessa et\u00e0, o invecchiare non in sincronia con il tempo reale; si tratta di una persistente \"retcon\" implicita della loro data di nascita. Quando nella loro biografia sono coinvolti eventi storici, per accomodare la situazione possono essere utilizzate evidenti \"retcon\"; un personaggio che ha prestato servizio nell'esercito durante la Seconda guerra mondiale potrebbe avere il suo stato di servizio riscritto in termini di retcon per collocarlo nella Guerra di Corea, nella Guerra del Vietnam, nella Guerra del Golfo ecc.\nSebbene il \"retconning\" si faccia di solito senza commento da parte dei creatori, la DC Comics ha in alcune occasioni promosso eventi speciali finalizzati a rivedere la storia dell'universo della DC Comics. Il pi\u00f9 importante e meglio conosciuto di tali eventi fu la miniserie \"Crisi sulle Terre infinite\". Ci\u00f2 consent\u00ec revisioni complessive del loro intero multiverso di personaggi. Una trama nell'Uomo Ragno, chiamata \"Soltanto un altro giorno\", culmin\u00f2 nella revisione magica della storia, eliminando il matrimonio tra Peter Parker e Mary Jane Watson, ed i successivi sviluppi nella storia del personaggio lungo i vent'anni precedenti. Si \u00e8 sostenuto che queste non fossero vere \"retcon\", tuttavia, perch\u00e9 la causa dei cambiamenti al loro universo appariva in effetti all'interno della storia, similmente alle storie in cui un viaggiatore del tempo va nel passato e cambia la storia rispetto a come la ricordava.\nNelle serie televisive girate in diretta, gli sviluppi del mondo reale possono suggerire \"retcon\" del tipo dell'alterazione. Ad esempio, in \"Star Trek\", limiti di budget e di tecnologia fecero s\u00ec che i Klingon avessero l'aspetto di persone dalla pelle bronzea, vagamente orientali. Quando la licenza della serie televisiva fu riportata in auge con budget maggiori e migliori tecniche di trucco, l'aspetto dei Klingon fu mutato drasticamente. Fu spiegato dai produttori che il nuovo aspetto era quello che i Klingon avevano sempre avuto, ma che non potevano essere rappresentati come tali prima. La differenza viene notata da alcuni personaggi in \"Animaletti pericolosi\", un episodio di ', quando personaggi dell'era moderna viaggiano indietro nel tempo all'era precedente, ma viene liquidata dal (moderno) Klingon Worf come qualcosa che i Klingon \u00abnon discutono con gli estranei\u00bb. Questa stessa \"retcon\" fu poi riscritta, in ', attraverso una trama in cui si rivela che l'aspetto originale, quasi umano dei Klingon \u00e8 dovuto ad una mutazione genetica causata da un virus artificiale.\nSottrazione.\nTalvolta le alterazioni prodotte per \"retcon\" sono cos\u00ec drastiche da rendere le storie precedenti insostenibili. Molte delle \"retcon\" introdotte in \"Crisi sulle Terre infinite\" e nel successivo \"Zero Hour\" della DC si proponevano specificamente di fare \"tabula rasa\" e di permettere che un'intera nuova storia fosse riscritta per i personaggi. Questo processo \u00e8 designato comunemente come \"reboot\", cio\u00e8 \"riavvio\", ed \u00e8 spesso molto impopolare, sconvolgendo gli appassionati del materiale che \u00e8 stato eliminato dalla \"continuity\".\nStorie impopolari o imbarazzanti sono talvolta successivamente ignorate dagli editori, mai pi\u00f9 citate ed effettivamente cancellate dalla \"continuity\" di una serie. Potrebbero pubblicare storie che contraddicono la storia precedente o stabiliscono esplicitamente che essa \"non \u00e8 mai accaduta\", per esempio sostenendo che gli eventi in una puntata precedente erano \"solo un sogno\". Parimenti, una \"retcon\" impopolare pu\u00f2 essere a sua volta cancellata con un'ulteriore \"retcon\", come accaduto con \"Spider-Man: Chapter One\" di John Byrne.\nUn esempio di sottrazione si pu\u00f2 trovare anche nella serie \"Il re leone\" della Disney. Dopo il successo del primo film, la Disney fece uscire un gruppo di libri intitolati \"Il re leone: sei nuove avventure\" (\"The Lion King: Six New Adventures\") in cui si dice che Simba ha un figlio di nome Kopa. Tuttavia, nel seguito del film \"Il re leone II - Il regno di Simba\", Simba ha solo una figlia di nome Kiara. Kopa \u00e8 inesistente e di lui non si fa nessuna menzione. Kiara ha anche una colorazione diversa e caratteristiche pi\u00f9 femminili del cucciolo mostrato alla fine del primo film.\nIn Italia, un esempio famoso di \"retcon\" per sottrazione si trova nelle storie di \"Tex\", il pi\u00f9 longevo e popolare fumetto italiano. Nelle prime storie scritte da Gianluigi Bonelli (ad esempio nell'albo \"Un piano ardito\"), Tex agisce nel periodo della Guerra di secessione americana, senza per\u00f2 prendervi parte direttamente, insieme a tutti i suoi \"pards\", incluso il figlio Kit che dimostra gi\u00e0 sedici-diciassette anni. A distanza di alcuni anni, Bonelli decise di rinnegare completamente quella versione e, utilizzando la tecnica del \"flashback\", narr\u00f2 nuovamente quel periodo della vita del \"ranger\". Cos\u00ec un Tex decisamente pi\u00f9 giovane, che ancora non ha incontrato i suoi amici Kit Carson e Tiger Jack n\u00e9 tanto meno \u00e8 diventato padre, si ritrova coinvolto nella guerra come esploratore dell'esercito unionista insieme al suo amico \"Damned\" Dick Dayton, vivendo alcune epiche e tragiche avventure (ad esempio negli albi \"Tramonto rosso\" e \"Missouri\").\nUn altro esempio pi\u00f9 indiretto di sottrazione include la relegazione di certi eventi in una cosiddetta \"\"continuity\" secondaria\". Questo \u00e8 utile nei \"franchises\", ossia in quelle opere che danno vita a vari prodotti e filoni narrativi, anche su \"media\" diversi, riuniti sotto un unico \"marchio\", nei quali esiste quindi una grande quantit\u00e0 di materiale del cosiddetto \"universo espanso\". Sebbene tale materiale non sia del tutto scontato, esso sar\u00e0 assoggettato a revisione e rivisitazione critica al fine di conformarsi al materiale della fonte principale. Il rilancio del \"franchise\" di \"Robotech\" ha portato a dichiarare come canone solo la serie originale di 85 episodi e tutto il resto (pi\u00f9 specificamente tutto il materiale dell'universo espanso basato su ') come \"continuity\" secondaria, sebbene elementi riveduti di \"Sentinels\" siano stati inclusi nel film del 2006 '. La miniserie a fumetti \"Robotech: Prelude to the Shadow Chronicles\" descrive una forma rielaborata del capitolo finale di \"Sentinels\", modificando pesantemente la versione vista nel romanzo \"Rubicon\" di Jack McKinney.\nConcetti affini.\nLa \"retcon\" \u00e8 simile, ma non identica, alle incoerenze della trama introdotte accidentalmente o per mancanza di interesse verso la \"continuity\"; il \"retconning\" \u00e8 fatto deliberatamente. Ad esempio, le ricorrenti contraddizioni di \"continuity\" in serie televisive ad episodi come ad esempio \"I Simpson\" (in cui la storia della famiglia ha dovuto essere continuamente modificata e aggiornata al fine di spiegare perch\u00e9 i personaggi non invecchino) riflettono una \"continuity\" divenuta molto blanda e col tempo andata intenzionalmente persa, non delle autentiche \"retcon\". Lo stesso si pu\u00f2 dire per alcune particolarit\u00e0 di \"South Park\" (in cui uno dei protagonisti viene ucciso in ogni episodio, ma torna senza spiegazioni nell'episodio successivo) frutto di sketch surreali ricorrenti. Tuttavia, in serie con una sequenza temporale degli eventi rigida, talvolta sono create delle \"retcon\" dopo un fatto, proprio per spiegare degli errori di \"continuity\". Come nel caso de \"Gli antenati\", dove nel corso delle stagioni vennero erroneamente attribuiti a Wilma Flintstone due diversi cognomi da nubile, \"Pebble\" e \"Slaghoople\".\nIl \"retconning\" generalmente \u00e8 anche distinto dal sostituire un attore che interpreta una parte in una serie in corso, che \u00e8 pi\u00f9 comunemente un esempio di \"continuity\" blanda, piuttosto che del cambiare retroattivamente la \"continuity\" passata. Il diverso aspetto del personaggio di solito o \u00e8 ignorato, come fu fatto con il personaggio di Darrin Stephens nella commedia televisiva \"Vita da strega\", o spiegato all'interno della serie, come con la \"rigenerazione\" in \"Doctor Who\", o l'Oracolo in \"Matrix Revolutions\".\nIl concetto in esame differisce anche dalla revisione diretta. Per esempio, quando George Lucas rimont\u00f2 la trilogia originale di \"Guerre stellari\", apport\u00f2 cambiamenti direttamente al materiale di partenza, piuttosto che introdurre nuovo materiale che contraddicesse i contenuti di quello precedente. Tuttavia, le serie successive degli antefatti di \"Guerre stellari\" furono definite proprio come \"nuovo materiale di partenza\", e molti \"fans\" misero in evidenza esempi che apparentemente mutavano la \"retcon\" di elementi della trilogia originale.\nL'interpretazione a \"tabula rasa\" dei personaggi - come negli adattamenti cinematografici e televisivi dei libri, o la reintroduzione di molti supereroi nella \"Silver Age\" dei fumetti - \u00e8 simile ad un \"reboot retcon\", cio\u00e8 ad una modifica di \"retcon\" che fa ripartire da zero una serie, solo che le versioni precedenti non sono esplicitamente o implicitamente eliminate nel processo. Si tratta cio\u00e8 di mere reinterpretazioni alternative o parallele che coesistono con la versione \"classica\", come la reinterpretazione dell'universo animato della DC o la linea di fumetti Ultimate Marvel."}
{"id": "2494515", "revid": "466539", "url": "https://it.wikipedia.org/wiki?curid=2494515", "title": "Liz White", "text": "Biografia.\nDiplomata presso la Liverpool Institute of Performing Arts, Liz White ha recitato nella serie televisiva del 2003 \"Teachers\" e nel film del 2004 \"Il segreto di Vera Drake\" di Mike Leigh. Comparsa nel video musicale \"Inflatable\" dei Bush, nel 2012 \u00e8 stata la protagonista dell'adattamento cinematografico del romanzo \"La donna in nero\" di Susan Hill."}
{"id": "2494519", "revid": "355597", "url": "https://it.wikipedia.org/wiki?curid=2494519", "title": "Hartlepool United F.C.", "text": ""}
{"id": "2494522", "revid": "1543377", "url": "https://it.wikipedia.org/wiki?curid=2494522", "title": "Bullhead City", "text": "Bullhead City \u00e8 una citt\u00e0 situata sul fiume Colorado nella contea di Mohave, in Arizona, negli Stati Uniti, a circa 90 miglia (140 km) a sud di Las Vegas, Nevada, e direttamente attraverso il fiume Colorado da Laughlin, Nevada, i cui casin\u00f2 e servizi ausiliari forniscono gran parte dell'occupazione a Bullhead City. Bullhead City si trova sul confine meridionale del lago Mohave. Secondo il censimento del 2010, la popolazione della citt\u00e0 era di 39.540 abitanti. Le vicine comunit\u00e0 di Laughlin, Needles, California, Fort Mohave e Mohave Valley portano la popolazione totale dell'area di Bullhead a circa 100.000 abitanti, rendendola la pi\u00f9 grande area micropolitana della contea di Mohave.\nCon oltre 59 miglia quadrate, Bullhead City \u00e8 la citt\u00e0 pi\u00f9 grande della contea di Mohave in termini di superficie totale.\nNel 2011, l'Aeroporto Internazionale di Laughlin/Bullhead \u00e8 stato nominato \"aeroporto dell'anno\" dal Dipartimento dei Trasporti dell'Arizona. Le ultime cifre indicano che \"... pi\u00f9 di 115.000 persone hanno volato all'Aeroporto Internazionale di Laughlin/Bullhead per i voli charter sponsorizzati dai casin\u00f2 nel 2010.\" Negli anni 1980 l'aeroporto ospitava gli elicotteri dello show televisivo \"Airwolf\".\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 39.540 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'81,9% di bianchi, l'1,3% di afroamericani, l'1,1% di nativi americani, l'1,4% di asiatici, lo 0,1% di oceanici, l'11,2% di altre razze, e il 3,0% di due o pi\u00f9 etnie. Ispanici o latinos di qualunque razza erano il 23,7% della popolazione."}
{"id": "2494533", "revid": "599013", "url": "https://it.wikipedia.org/wiki?curid=2494533", "title": "Borja Valero", "text": "Caratteristiche tecniche.\n\u00c8 un centrocampista dotato di ottima visione di gioco, la cui versatilit\u00e0 gli permette di giocare come mezzala o trequartista; all'occorrenza pu\u00f2 agire anche da mediano davanti alla difesa. Bravo a recuperare palloni e ad andare in pressing, dispone di una buona rapidit\u00e0 nel pensare la giocata, dote che gli consente di passare bene il pallone anche marcato, negli spazi stretti o in precario equilibrio, e in pi\u00f9 cerca spesso il passaggio filtrante. Bravo anche ad alleggerire il ritmo del gioco.\nCarriera.\nClub.\nLe esperienze in Spagna e in Inghilterra.\nCresciuto nelle giovanili del Real Madrid, disputa le sue prime stagioni da professionista nel Real Madrid Castilla, squadra filiale delle \"merengues\". Il 25 ottobre del 2006 debutta in prima squadra subentrando a Javi Garc\u00eda nell'incontro di Copa del Rey contro l'\u00c9cija Balompi\u00e9. Nella stessa stagione esordisce in Champions League sostituendo Miguel \u00c1ngel Nieto nella trasferta di Kiev contro la Dinamo. A fine anno vincer\u00e0 da riserva il campionato con le merengues.\nNell'agosto 2007 Valero firma un contratto di cinque anni con il Maiorca; il 9 marzo del 2008 segna il primo gol nella Liga nella gara vinta per 7-1 contro il Recreativo Huelva; il 5 aprile realizza un'altra rete contro la sua ex squadra nell'incontro terminato 1-1.\nIl 22 agosto 2008 Valero passa per 4,7 milioni di sterline al West Bromwich, vincitore della Football League Championship, la seconda serie inglese. Il centrocampista firma un contratto di quattro anni con l'opzione per un altro anno con il club di West Bromwich, diventando cos\u00ec l'acquisto pi\u00f9 caro della storia del club biancoblu. Debutta quattro giorni dopo nella sconfitta per 3-1 in Coppa di Lega contro l'Hartlepool United.\nValero torna a Maiorca per disputarvi la stagione 2009-2010 in prestito dal West Bromwich Albion. Il 13 settembre, nella prima partita della sua seconda esperienza con la squadra spagnola, realizza il primo gol dell'1-1 contro il Villarreal. Vince, alla fine della Liga, il Premio Don Bal\u00f3n come miglior calciatore spagnolo dell'anno 2009-2010 piazzandosi davanti a Lionel Messi.\nNella stagione successiva passa proprio al Villarreal in prestito con diritto di riscatto. Il 12 settembre del 2010 realizza all'esordio la sua prima rete nella vittoria casalinga per 4-0 contro l'Espanyol. Il 2 luglio 2011 viene riscattato dalla societ\u00e0 spagnola, ma l'annata, in cui \u00e8 autore di 36 presenze e 5 gol in campionato, termina con la retrocessione.\nFiorentina.\nIl 3 agosto 2012 passa alla Fiorentina per 7 milioni di euro, firmando un contratto quadriennale con opzione sul quinto. Esordisce in Serie A il 25 agosto in Fiorentina-Udinese 2-1, e in pochissimo tempo diventa idolo del popolo viola, per il carisma, la qualit\u00e0 espressa, l'impegno profuso e la costanza di rendimento ad alti livelli. Segna il suo primo gol in maglia viola l'11 novembre nella gara di campionato Milan-Fiorentina 1-3. Segna anche una rete contro l'Udinese valevole per i quarti di Coppa Italia. Al termine della stagione sar\u00e0 uno dei giocatori della squadra dell'anno 2012-2013 dell'AIC.\nIl suo primo gol nella stagione successiva arriva nella partita casalinga contro il Cagliari finita poi 1-1. Il primo gol in Europa con la maglia della Fiorentina arriva nella trasferta vinta per 1-2 sul campo del Pandurii nella fase a gironi dell'Europa League. Realizza la sua prima doppietta il 2 dicembre 2013, nella gara interna (vinta 4-3) contro l'Hellas Verona. Nella stessa stagione vince anche il Trofeo \"Pallone Viola\" 2013, assegnato al migliore calciatore della Fiorentina. Concluder\u00e0 la stagione con 7 reti realizzate. Viene scelto dalla UEFA anche tra i migliori giocatori di tutta l'Europa League.\nIl 15 luglio 2014 in conferenza stampa annuncia di aver rinnovato il contratto con la Fiorentina fino al 30 giugno 2019, dichiarando di voler restare a vita alla Fiorentina reputando un sogno poter vivere tutti i giorni a Firenze. Rimane uno dei punti cardine dello scacchiere di Montella, rendendosi autore di ottime prestazioni fino a raggiungere le semifinali di Europa League dopo la fase iniziale di stagione in cui la critica lo aveva giudicato al di sotto delle sue potenzialit\u00e0. Come nell'edizione precedente, \u00e8 presente nella squadra della stagione della UEFA Europa League.\nInizia la stagione 2015-2016 come titolare nella formazione del nuovo allenatore Paulo Sousa, segnando anche una rete nel 3-0 tra Fiorentina e Atalanta. Nel corso dell'autunno ha rinnovato la sua idea di voler chiudere la carriera in maglia viola.\nInter.\nIl 10 luglio 2017, a 32 anni, viene ceduto a titolo definitivo all'Inter per 5,5 milioni di euro. Debutta con la maglia nerazzurra il 20 agosto, nella gara vinta per 3-0 contro la Fiorentina, sua ex squadra. Il 30 ottobre segna il suo primo gol con i meneghini, nella vittoria esterna dell'Inter per 2-1 contro il Verona. Nella prima parte di stagione \u00e8 il regista titolare della squadra nerazzurra, ma nel nuovo anno perde il posto a vantaggio di Marcelo Brozovi\u0107 e Rafael Alc\u00e2ntara.\nDalla stagione successiva ha un ruolo da comprimario nel club nerazzurro, subentrando spesso a gara inoltrata e nei minuti finali. Grazie alla sua notevole esperienza internazionale, trova maggior spazio nelle competizioni europee disputate, dapprima nella fase a gironi della Champions e poi in Europa League.\nNel 2019, con l'arrivo di Antonio Conte come allenatore dell'Inter, lo spazio diminuisce ulteriormente. Torna a giocare in Serie A, infatti, solo alla 13\u00aa giornata, subentrando all'infortunato Nicol\u00f2 Barella nella trasferta vinta per 3-0 contro il Torino. Dopo quella partita \u00e8 costretto a giocare spesso per via dei vari infortuni nel centrocampo nerazzurro trovando anche il suo primo gol stagionale nell'1-1 contro la sua ex squadra, la Fiorentina. Il 14 gennaio 2020, invece, trova il gol in Coppa Italia nel match interno contro il Cagliari, finito 4-1, valevole per gli ottavi di finale della competizione, mentre il 24 giugno seguente va in rete nel 3-3 col Sassuolo. Diventato una preziosa alternativa a Christian Eriksen nello scacchiere di Conte dopo la pausa forzata dovuta all\u2019emergenza COVID-19, in occasione di Inter-Napoli 2-0 del 28 luglio raggiunge le 100 presenze complessive con la maglia dell\u2019Inter.\nQuella col Napoli \u00e8 stata l'ultima presenza con l\u2019Inter per lui, in quanto il 29 agosto annuncia che non prolungher\u00e0 il contratto.\nRitorno alla Fiorentina, primo ritiro e l'esperienza in Promozione.\nIl 16 settembre 2020 ritorna alla dopo tre anni firmando un contratto annuale. In questa nuova esperienza \u00e8 relegato a riserva e a novembre supera le 250 presenze in Serie A in occasione della sconfitta per 0-1 contro il . In tutto con la \"viola\" in sei stagioni ha messo insieme 233 presenze e 17 gol.\nIl 30 giugno 2021 annuncia il ritiro dal calcio giocato all'et\u00e0 di 36 anni.\nTuttavia, ad agosto torna sui suoi passi decidendo di accettare la proposta del Centro Storico Lebowski, compagine fiorentina che milita in Promozione creata qualche anno prima dagli stessi tifosi sulla base di un'idea di calcio popolare. Nel contempo il calciatore spagnolo entra a far parte della squadra di opinionisti di DAZN.\nNazionale.\nDopo aver rappresentato la Spagna in varie squadre giovanili, tra cui l'Under-19 con cui segna il gol nella finale dell'Europeo di categoria del 2004 che permette alla sua squadra di battere la Turchia al 92', il 4 giugno del 2011 debutta nella nazionale maggiore in amichevole, contro gli Stati Uniti subentrando al 64\u00ba minuto, al posto di David Silva.\nNonostante i riconoscimenti ottenuti con la maglia della Fiorentina in campo italiano e internazionale, non riesce a essere pi\u00f9 convocato nel corso degli anni tanto da dichiarare nel 2013 di non pensare pi\u00f9 alla Nazionale anche se \u00e8 sempre rimasta viva la speranza.\nNel 2015 ha dichiarato in un'intervista, dato che i criteri FIFA per la convocazione in nazionale non tengono conto delle partite giocate in amichevole, di aver avuto contatti negli anni precedenti con la FIGC per poter giocare, da oriundo, con l'Italia: nell'occasione ha ribadito per\u00f2 la sua volont\u00e0 di vestire solo la maglia spagnola."}
{"id": "2494534", "revid": "287204", "url": "https://it.wikipedia.org/wiki?curid=2494534", "title": "Parchi nazionali della Polonia", "text": "In Polonia sono attualmente istituiti 23 parchi nazionali.\nGestiti inizialmente dal \"Krajowy Zarz\u0105d Park\u00f3w Narodowych\", dal 2004 la responsabilit\u00e0 della loro gestione fu trasferita al Ministero dell'ambiente."}
{"id": "2494535", "revid": "1775883", "url": "https://it.wikipedia.org/wiki?curid=2494535", "title": "Animal I Have Become", "text": "Animal I Have Become \u00e8 un singolo del gruppo musicale canadese Three Days Grace, pubblicato il 18 aprile 2006 dall'etichetta discografica Jive Records come primo estratto dal loro secondo album in studio \"One-X\".\nVideo musicale.\nIl video musicale, diretto da Dean Karr, mostra il cantante Adam Gontier guardarsi allo specchio, dopo una notte di incubi, e vedere un mostro dentro di s\u00e9. Gontier, infatti, scrisse questa canzone mentre era in cura dalla dipendenza di ossicodone. Successivamente Gontier esce di casa ed inizia a comportarsi in modo violento con le persone e con s\u00e9 stesso. Il video termina quando il cantante entra in un ristorante e vede una ragazza che sembra nascondere anche lei un mostro dentro s\u00e9.\nUtilizzo del brano nei media.\nLa canzone \u00e8 utilizzata nei videogiochi \"WWE SmackDown vs. Raw 2007\" e \"SSX on Tour\"."}
{"id": "2494537", "revid": "729019", "url": "https://it.wikipedia.org/wiki?curid=2494537", "title": "Stazione di Benevento Appia", "text": "La stazione di Benevento Appia \u00e8 una delle stazioni ferroviarie a servizio della citt\u00e0 di Benevento. La stazione \u00e8 ubicata sulla linea Benevento-Cancello.\nStoria.\nLa stazione di Benevento Appia fu attivata in data imprecisata.\nIl fabbricato viaggiatori originario, danneggiato dal terremoto dell'Irpinia del 1980, fu sostituito da un nuovo edificio, attivato nel marzo 1987.\nStrutture e impianti.\nLa stazione dispone di un fabbricato viaggiatori che ospita il bar, l'edicola e la biglietteria.\n\u00c8 dotata di quattro binari passanti, due utilizzati per il servizio viaggiatori e due per il servizio merci.\nMovimento.\nNella stazione fermano tutti i treni per Napoli.\nServizi.\nLa stazione dispone di:"}
{"id": "2494542", "revid": "729019", "url": "https://it.wikipedia.org/wiki?curid=2494542", "title": "Stazione di Benevento Rione Libert\u00e0", "text": "La stazione di Benevento Rione Libert\u00e0 \u00e8 la stazione ferroviaria a servizio del Rione Libert\u00e0 della citt\u00e0 di Benevento. La stazione \u00e8 ubicata sulla linea Benevento-Cancello.\nStrutture e impianti.\nLa stazione dispone di una banchina con la pensilina.\n\u00c8 dotata di un binario passante utilizzato per il servizio viaggiatori.\nMovimento.\nIl traffico viaggiatori \u00e8 costituito soprattutto da pendolari.\nNella stazione fermano alcuni treni per Napoli."}
{"id": "2494547", "revid": "767487", "url": "https://it.wikipedia.org/wiki?curid=2494547", "title": "Duello nell'Atlantico", "text": "Duello nell'Atlantico (\"The Enemy Below\") \u00e8 un film del 1957 diretto da Dick Powell, con Robert Mitchum, Curd J\u00fcrgens, Theodore Bikel e David Hedison: girato nel Pacifico, nei pressi delle Hawaii, \u00e8 tratto da un romanzo del comandante Denys Rayner.\nPer questo film, Walter Rossi (non accreditato) vinse l'Oscar per i migliori effetti speciali nel 1958.\nTrama.\nAtlantico meridionale, 1943, durante la seconda guerra mondiale un cacciatorpediniere americano, comandato dal capitano Murrell, intercetta un U-Boot tedesco, comandato dal comandante von Stolberg. Entrambi sono dotati di forte personalit\u00e0, di intelligenza e di esperienza e godono della stima e del rispetto dei rispettivi equipaggi: l'americano, dopo un'iniziale diffidenza, vista la sua provenienza dalla marina mercantile, ed il tedesco, veterano della prima guerra mondiale, disilluso sulla politica della Germania, che ha gi\u00e0 perso i suoi due figli durante il conflitto.\nI due si sfideranno in un lungo inseguimento, divenendo vicendevolmente preda e cacciatore, fino a quando, grazie allo sfruttamento di due rispettivi errori, le due navi affonderanno ma il capitano Murrell, in ossequio al rispetto reciproco nato durante la battaglia, lancer\u00e0 la cima al comandante tedesco salvandogli la vita.\nRiconoscimenti.\nNel 1957 il National Board of Review of Motion Pictures l'ha inserito nella lista dei migliori dieci film dell'anno."}
{"id": "2494548", "revid": "6923", "url": "https://it.wikipedia.org/wiki?curid=2494548", "title": "Torre Ranieri", "text": "Torre Ranieri \u00e8 un'antica struttura di difesa della citt\u00e0 di Napoli; \u00e8 sita nella zona di Posillipo, in via Manzoni.\nLa torre in oggetto, trae le proprie origini nell'alto medioevo; essa non fungeva da diretto controllo e/o difesa per la citt\u00e0, ma piuttosto costituiva un mezzo di protezione privato, in quanto era annessa alla vasta masseria fortificata della famiglia Ranieri. La torre, a quattro piani fuori terra (di cui due nella base \"a scarpa\") \u00e8 a pianta quadrata; mentre, il suo interno \u00e8 completamente spoglio e privo di elementi architettonici. Nel corso degli anni ha subito vari restauri ed oggi risulta una propriet\u00e0 privata."}
{"id": "2494549", "revid": "125261063", "url": "https://it.wikipedia.org/wiki?curid=2494549", "title": "Radiovce", "text": "Radiovce (in macedone \u0420\u0430\u0434\u0438\u043e\u0432\u0446\u0435, albanese \"Radiovca\"), \u00e8 un paese del municipio di Brvenica, nei pressi della citt\u00e0 di Tetovo, nella Repubblica di Macedonia. \u00c8 il centro della vita sociale dei paesi circostanti. \u00c8 diviso in tre zone: Radiovce Alta (\"Zbiralo\"), Media (\"Vakov\") e Bassa (\"Kori\u1e31ansko\").\nGeografia e localizzazione.\n\u00c8 uno dei pochi villaggi del municipio di Brvenica situato su un terreno pianeggiante. Il villaggio si trova nei pressi dei fiumi Vardar e Bogovinjska. Questi rivestono una grande importanza per i locali, poich\u00e9 molto pescosi, e con un'acqua idonea alle coltivazioni di grano, segale, mais, fagioli, molto popolari in Macedonia, verdure e frutta di ogni tipo. Vicino al paese si trova la montagna di Suva Gora che procura alla popolazione, legna per le fabbriche locali. Di notevole importanza \u00e8 la strada regionale che unisce Gostivar e Tetovo. Questa strada \u00e8 molto importante, poich\u00e9 trasforma Radiovce un punto nevralgico della Valle di Polog.\nStoria.\nAlla fine del XIX secolo, all'epoca dell'Impero Ottomano, Radiovce faceva parte della regione di Tetovo. Nel 1900 vivevano in Radiovce circa 150 persone, principalmente slavo ortodosse. In quel periodo, la popolazione si organizzava e si raggruppava sotto l'influenza del leader spirituale della chiesa bulgara. Dopo la caduta dell'Impero Ottomano, Radiovce fu sotto il controllo serbo, poich\u00e9 la Macedonia venne divisa in tre regioni: Vardar, Pirin e Macedonia dell'Egeo, l'attuale Macedonia greca. La Macedonia del Vardar era sotto il controllo Serbo. Pi\u00f9 tardi, dopo la Prima e Seconda guerra mondiale, la Macedonia ed anche Radiovce, entrarono a far parte del nuovo Regno dei Serbi, Croati e Sloveni, e, dopo 1945 la Macedonia si un\u00ec alla Repubblica Socialista Federale di Jugoslavia. Dietro la caduta della RFSJ, Radiovce entra a far parte della nuova e indipendente Repubblica di Macedonia.\nOrigine del Nome.\nLa leggenda narra che, nel momento in cui le terre di Radiovce erano considerate solo inospitali campi di foraggio per le greggi di pecore di alcuni pastori, un buon giorno, ad uno di essi il posto gli piacque tanto che decise di costruire una rustica capanna per poter riposare mentre le pecore brucavano. Gli abitanti dei paesi vicini si allontanarono, non capivano capire perch\u00e9 quel pastore preferiva vivere solo in quella capanna e in quella zona ; a quella domanda egli rispondeva sempre: \"Radi ovce\", in dialetto Tetovo significa, che stare li in quel posto \"era dovuto alle pecore\". In poco tempo, il luogo inizi\u00f2 ad essere sempre pi\u00f9 abitato, e con il nome di \"Radiovce\". Un'altra leggenda minore, racconta che il nome nacque dopo che gli abitanti delle montagne scesero a vivere nelle terre attuali, Rad ed Ovce, per lavorare e allevare le pecore. Nonostante praticassero per lo pi\u00f9 l'allevamento degli ovini, gli abitanti era anche chiamati \"rakaris\" (granchi), per la grande quantit\u00e0 dei crostacei che potevano trovarsi nei fiumi vicini. Oggi i crostacei sono scomparsi a causa degli alti livelli di inquinamento dei fiumi. \nSociet\u00e0.\nEvoluzione demografica.\nSecondo il censimento realizzato nel 2002, il paese ha 1.049 abitanti. La popolazione \u00e8 multiculturale, essendo composta per 346 macedoni, 691 albanesi ed una minoranza di altre nazionalit\u00e0. \nDal punto di vista storico, la popolazione ha convissuto sempre con diversi gruppi etnici che giungevano nel tempo da altre zone della Valle Polog e dalla Macedonia. Gli abitanti pi\u00f9 recenti sono giunti da paesi vicini, come, \u017derovjane, Lisec, Gradec, Strimnica e dalla valle Pore\u010die, mentre i primi pionieri giusero da Gurgurnica, Korita e \u010cegrane. Vi \u00e8 la presenza anche alcuni Rom e di alcuni Serbi.\nCultura, arte e sport.\nRadiovce possedeva una propria squadra calcistica vincitrice nella lega regionale nel Tetovo, fino a che nell'anno 1990 dovette chiudere per gravi problemi economici. I responsabili del club tentarono un rilancio, ma con scarsi risultati e senza alcun successo. Inoltre il paese contava su una zona ricreativa nei pressi del fiume Vardar per il podismo, il ciclismo, il nuoto, ma quando nel posto incominciarono ad accumularsi i residui delle fabbriche vicine, il progetto venne interrotto e annullato."}
{"id": "2494556", "revid": "1442080", "url": "https://it.wikipedia.org/wiki?curid=2494556", "title": "Frank Glazer", "text": "Biografia.\nDopo aver completato i suoi studi con a Berlino, si \u00e8 cimentato nella carriera solistica con recital alla Carnegie Hall di New York, alla Queen Elizabeth Hall di Londra, al Teatro Col\u00f3n di Buenos Aires. Ha inoltre suonato con la Boston Symphony Orchestra, con l'Orchestra de la Suisse Romande e l'Orchestra Lamoureux, raggiungendo la notoriet\u00e0 internazionale e positive recensioni autorevoli.\nFrank Glazer \u00e8 inoltre compositore di numerosi brani musicali e cofondatore dell'Eastman Quartet, dei Cantilena Chamber Players e del New England piano Quartette.\nGlazer ha anche partecipato a trasmissioni radiofoniche e televisive sia negli Stati Uniti sia in Europa, realizzando inoltre un suo show televisivo per le stazioni della NBC.\nPer quindici anni ha insegnato come Professore di Piano presso l'Eastman School of Music ed \u00e8 stato \"Artist-in-residence and Lecturer in Music\" al Bates College."}
{"id": "2494560", "revid": "6923", "url": "https://it.wikipedia.org/wiki?curid=2494560", "title": "Torre Cervati", "text": "Torre Cervati era una delle strutture militari di Napoli, sita in zona Posillipo, di cui oggi rimangono solo alcuni resti.\nLa struttura, precisamente, era locata in via Torre Cervati, tra via Manzoni e via Caravaggio; anch'essa, come la vicina Torre Ranieri, venne costruita nell'alto medioevo. Apparteneva, in origine, ai marchesi Cervati, mentre, in seguito, venne quasi interamente distrutta per motivi poco chiari.\nOggi, sono visibili solo i vari resti di muro perimetrale e la lapide settecentesca che ricorda l'episodio in cui fu emesso il regio bando per i 12 cacciatori intrufolatisi nella propriet\u00e0 in oggetto."}
{"id": "2494562", "revid": "913245", "url": "https://it.wikipedia.org/wiki?curid=2494562", "title": "Zhang Lin", "text": "Carriera.\nZhang comincia a nuotare all'et\u00e0 di sei anni e nel 2002, a soli quindici anni, comincia a fare parte della nazionale cinese. L'anno successivo, ai Mondiali di Barcellona, \u00e8 stato l'unico nuotatore cinese in grado di qualificarsi per una finale in una gara individuale.\nLa sua prima partecipazione ai Giochi olimpici risale al 2004 ai Giochi di Atene dove viene eliminato nelle batterie sia dei 200 che dei 400 stile libero.\nNel 2005 batte il record nazionale cinese nei 400 metri stile libero e diventa campione nazionale in questa distanza, nei 200 e nei 1500 metri stile libero.\nEmerge a livello internazionale nel 2008 durante i Giochi Olimpici di Pechino dove conquista la medaglia d'argento nei 400 metri stile libero con il tempo di 3'42\"44 a soli 58 centesimi dal sudcoreano Park Tae-hwan, diventando cos\u00ec il terzo nuotatore di sempre sulla distanza e il primo nuotatore cinese a conquistare una medaglia olimpica.\nL'anno seguente ai Mondiali di Roma, dopo aver conquistato la medaglia di bronzo nei 400 metri stile libero, diventa anche il primo nuotatore cinese a laurearsi campione del mondo vincendo gli 800 metri stile libero in 7'32\"12, nuovo record del mondo, che batte il precedente primato di Grant Hackett, risalente al 27 luglio 2005, di oltre 5 secondi."}
{"id": "2494565", "revid": "287204", "url": "https://it.wikipedia.org/wiki?curid=2494565", "title": "Michael Asher", "text": "\u00c8 conosciuto dalla fine degli anni sessanta per le sue installazioni site specific negli spazi espositivi che fu una ricerca critica verso le istituzioni artistiche. Piuttosto che utilizzare degli oggetti nuovi Asher altera gli ambienti esistenti, eliminando o spostando parti strutturali come le pareti o le facciate. \nProfessore.\nMicheal Asher \u00e8 stato per molti anni professore presso il California Institute of the Arts. Il suo corso \"post-studio art\" consisteva in una critica di gruppo intensiva, che si concentrava su una sola opera per otto o pi\u00f9 ore.\nMostre.\nLe opere di Asher sono state esposte negli Stati Uniti come nel resto del mondo in importanti istituzioni per l'arte contemporanea. Michael Asher ha partecipato alla Documenta 5 a Kassel nel 1972 nella sezione \"Individuelle Mythologien: Prozesse\" e anche alla Documenta 7 nel 1982. Ha esposto alla Biennale di Venezia del 1976 e quattro volte alla Skulptur Projekte d M\u00fcnster 1977, 1987, 1997 e 2007.\nHa avuto mostre personali al Centre Pompidou di Parigi (1991), e al Los Angeles County Museum of Art (2003), all'Art Institute of Chicago (2005) e al Santa Monica Museum of Art (2008). Alla Kunstverein Hamburg a Amburgo, alla Renaissance Society a Chicago, al Museum of Modern Art a New York, al Van Abbemuseum a Eindhoven, al Banff Centre in Canada, al Krefeld Kunstmuseum in Germania."}
{"id": "2494568", "revid": "6923", "url": "https://it.wikipedia.org/wiki?curid=2494568", "title": "Torre San Domenico", "text": "Torre San Domenico \u00e8 una delle antiche torri di Napoli, \u00e8 sita nel quartiere di Soccavo.\nLa torre San Domenico fu costruita nel 1654 a difesa di una struttura religiosa, ergo la grancia domenicana. L'architettura difensiva della struttura si basa principalmente sulle sue dimensioni: in quanto l'edificio \u00e8 incorporato ad un altro corpo di fabbrica e considerando anche che vi sono pressoch\u00e9 assenze di strompabure o bocche di lupo.\nEssa \u00e8 divisa in tre livelli, con fasce di piperno a toro e conclusa da piccole arcate e merlatura. L'accesso \u00e8 caratterizzato da un vasto portale, anch'esso in piperno."}
{"id": "2494570", "revid": "124800683", "url": "https://it.wikipedia.org/wiki?curid=2494570", "title": "Azzurro 1985", "text": "La quarta edizione di Azzurro si \u00e8 tenuta al Teatro Petruzzelli di Bari ad aprile 1985. \u00c8 stata trasmessa su Italia 1 in cinque serate, con la finale andata in onda il 28 aprile. \nLa sigla iniziale della trasmissione era \"Parlami\" di Anna Oxa.\nLa conduzione venne affidata a Milly Carlucci e Gabriella Carlucci, Licia Col\u00f2, Susanna Messaggio, Stella Carnacina, Gabriella Golia, Jinny Steffan e il patron della manifestazione Vittorio Salvetti.\nSquadre partecipanti e classifica finale.\nCorallo rosso.\nCapitana: Licia Col\u00f2; voti: \nGabbiano giallo.\nCapitana: Susanna Messaggio; voti: \nSirena verde.\nCapitana: Gabriella Golia; voti: 873\nDelfino bianco.\nCapitana: Stella Carnacina; voti: 805\nOnda blu.\nCapitana: Jinny Steffan; voti: 710"}
{"id": "2494572", "revid": "107831", "url": "https://it.wikipedia.org/wiki?curid=2494572", "title": "Lin Zhang", "text": ""}
{"id": "2494574", "revid": "125662189", "url": "https://it.wikipedia.org/wiki?curid=2494574", "title": "Colpo di Stato del 18 brumaio", "text": " \nNella Francia post monarchica, il colpo di Stato del 18 brumaio, anno VIII della Rivoluzione (9 novembre 1799), compiuto da Napoleone Bonaparte, segn\u00f2 la fine del Direttorio - gi\u00e0 fautore di un colpo di Stato il 18 fruttidoro dell'anno V (4 settembre 1797) - e della Rivoluzione stessa, dando inizio al Consolato guidato dalle personalit\u00e0 di Bonaparte, Siey\u00e8s e Ducos.\nDopo aver respinto l'uso della forza il 18 brumaio facendo approvare dalle assemblee un decreto che trasfer\u00ec le due Camere fuori Parigi, a Saint-Cloud, e aver cercato di mantenersi nella liceit\u00e0 della Costituzione, protestando davanti al Consiglio degli Anziani la propria fedelt\u00e0 alla Repubblica \u00abfondata sulla vera libert\u00e0, sulla libert\u00e0 civile, sulla rappresentanza nazionale\u00bb, Bonaparte il 19 brumaio (10 novembre 1799) decise di rompere gli indugi. Dichiar\u00f2 ad Augereau e Bernadotte:\nLo stesso giorno, la mattina, i timori dei giacobini del Consiglio dei Cinquecento si fecero pi\u00f9 forti, il Castello di Saint-Cloud appariva in fermento e tra i deputati si faceva strada il sospetto che si preparasse un colpo di Stato volto a instaurare la dittatura. Essendo ormai praticamente disciolto il direttorio, in una situazione di profonda confusione, Napoleone entr\u00f2 nella sala degli Anziani e pronunci\u00f2 un discorso retorico e ostile nel quale minacci\u00f2 i deputati. In risposta Bonaparte venne coperto di insulti e sub\u00ec un tentativo di linciaggio da parte dei rappresentanti. Condotto via a fatica il generale, sotto una scorta di soldati guidati da Murat e Lefebvre, Siey\u00e8s consigli\u00f2 di passare all'azione.\nLuciano Bonaparte, presidente dell'assemblea, abbandonato il proprio seggio assieme a un drappello di granatieri, raggiunse il fratello e arring\u00f2 i pretoriani, convinti che si fosse tentato di uccidere il loro generale. Guidati da Leclerc e da Murat (che url\u00f2 \u00absbattete fuori tutta questa gente\u00bb), gli uomini fedeli a Napoleone sgomberarono l'aula del Consiglio dei Cinquecento. In seguito vennero apprestate le misure che assegnarono il potere ai consoli e garantirono la necessaria formale legalit\u00e0 alla congiura. Un centinaio di deputati, tra i pi\u00f9 malleabili, vennero costretti a votare una \"dichiarazione di riconoscenza\" ai generali e approvare modifiche costituzionali che rispettassero scrupolosamente la prassi parlamentare.\nContesto.\nNel novembre 1799 la Francia soffriva dei rovesci militari subiti dalle spedizioni in Medio Oriente (Campagna d'Egitto). Il pericolo di un'invasione da parte della Seconda coalizione aveva provocato un certo fermento in Patria, mentre Napoleone era bloccato in Egitto.\nOriginariamente il colpo di Stato non fu concepito da Napoleone ma da Siey\u00e8s, uno dei componenti del Direttorio, allo scopo di scongiurare un ritorno del giacobinismo. Elettrizzata dalle vittorie di Napoleone, l'opinione pubblica ignorava ancora quello che sarebbe stato il disastroso esito della campagna egiziana; Napoleone fu ricevuto in Patria con un entusiasmo tale che Siey\u00e8s si convinse dell'indispensabilit\u00e0 del generale per la riuscita del suo progetto. Tuttavia, dal momento del suo ritorno, Napoleone progett\u00f2 di agire a proprio esclusivo vantaggio, in definitiva guadagnando il potere per s\u00e9 piuttosto che per Siey\u00e8s.\nForse i maggiori ostacoli potenziali erano dati dall'esercito: alcuni generali, come Jourdan, erano onestamente devoti alla Repubblica; altri, come Bernadotte, si credevano capaci di governare la Francia in prima persona. Con estrema sottigliezza, Napoleone seppe avvantaggiarsi dei sentimenti di ognuno, mantenendo segrete le proprie vere intenzioni.\nIl piano prevedeva di costringere il Direttorio alle dimissioni e abrogare la Costituzione dell'anno III, quindi di far s\u00ec che il Consiglio degli Anziani e il Consiglio dei Cinquecento, le assemblee legislative, incaricassero un'apposita commissione di disegnare una nuova Costituzione secondo le indicazioni dei congiurati. Un fornitore dell'esercito di nome Collot anticip\u00f2 due milioni di franchi per finanziare il progetto. Truppe furono dispiegate opportunamente intorno a Parigi.\nSiey\u00e8s utilizz\u00f2 la facolt\u00e0 concessa dalla Costituzione al Consiglio degli Anziani di designare il luogo di riunione delle assemblee legislative e, con il pretesto di una sollevazione popolare, esse si trasferirono a Saint-Cloud, lontano dalla protezione della popolazione parigina. Bonaparte assicur\u00f2 il sostegno delle truppe di stanza nella capitale.\nSiey\u00e8s, Ducos e Barras diedero le dimissioni, e i due altri membri del Direttorio, Moulin e Gohier, furono messi sotto sorveglianza.\nGli avvenimenti.\n17 brumaio.\nIl 17, sul far del giorno, il comandante di Parigi, i comandanti dei reggimenti della guarnigione, gli aiutanti di 48 sezioni, furono invitati a recarsi l'indomani mattina alle sette in rue Chantereine, dove si trovava la casa di Napoleone. La riunione, gi\u00e0 prevista dopo il ritorno del generale, non attir\u00f2 alcun sospetto; alla stessa ora furono ugualmente convocati tutti gli ufficiali disponibili. Ciascuno di essi, credendo come l'opinione pubblica che il generale stesse per partire alla volta dell'Armata d'Italia, trov\u00f2 naturale la convocazione.\n18 brumaio.\nOre 5.00.\nLa convocazione di una riunione per le ore 7 fu inviata al Consiglio degli Anziani, con l'esclusione di coloro che sembravano sfavorevoli al colpo di Stato.\nOre 7.00.\nUna folla di ufficiali in alta uniforme si present\u00f2 davanti al domicilio di Napoleone; questi li accolse e tracci\u00f2 loro un quadro a tinte fosche della situazione del Paese, sull'orlo della catastrofe.\nOre 8.00.\nSeduta del Consiglio degli Anziani alle Tuileries. Un ispettore della sala dichiar\u00f2 che degli \u00abanarchici\u00bb si stavano preparando ad attaccare l'assemblea, e che perci\u00f2 la si sarebbe trasferita fuori Parigi. Alle 8.30 un messaggero del Consiglio degli Anziani rec\u00f2 a Bonaparte un decreto che questi lesse al consesso degli ufficiali. Dopo la lettura, che fu seguita dal grido unanime di \u00abViva Bonaparte! Viva la Repubblica!\u00bb, il generale in capo arring\u00f2 i militari presenti.\nIl decreto venne votato, le assemblee si sarebbero riunite l'indomani a Saint-Cloud. Bonaparte fu nominato comandante delle truppe regolari e della Guardia nazionale della 17\u00aa divisione militare (Parigi e circondario). Mentre il decreto veniva proclamato in tutti i quartieri di Parigi, Bonaparte si rec\u00f2 a cavallo alle Tuileries, seguito da un numeroso corteo di generali e soldati.\nOre 9.00.\nAmmesso con il suo seguito di fronte al Consiglio degli Anziani, Napoleone rivolse loro un discorso. Tale allocuzione, quantomeno singolare, fu accolta da numerosi applausi, e il novello comandante in capo pass\u00f2 in rivista le truppe.\nDiecimila uomini, comandati dal generale Lannes, occuparono le Tuileries; le posizioni del Palazzo del Lussemburgo, dell'\u00c9cole militaire, della sede del Consiglio dei Cinquecento (Palazzo Borbone) e dell'H\u00f4tel des Invalides, furono affidate ai generali Milhaud, Murat, Marmont e Berruyer.\nIl generale Lefebvre conserv\u00f2 il comando della 17\u00aa divisione militare, e Moreau accompagn\u00f2 Bonaparte in qualit\u00e0 di aiutante di campo.\nAl Palazzo del Lussemburgo Gohier e Moulin constatarono di essere stati abbandonati dagli altri tre componenti del Direttorio, e praticamente prigionieri del generale Moreau. Le varie misure furono attuate con tale decisione e rapidit\u00e0 che alle dieci del mattino il potere del Direttorio era gi\u00e0 svanito.\nSiey\u00e8s e Ducos, addentro al complotto, si recarono come semplici cittadini di fronte al Consiglio degli Anziani.\nBarras, Gohier e Moulins tentarono dapprima di opporre resistenza, chiamando il generale Lefebvre per dargli ordini, ma egli rispose che in virt\u00f9 del decreto non riconosceva altra autorit\u00e0 superiore a quella del generale Bonaparte.\nInfine Napoleone, contornato da una folla di generali e soldati, si rivolse indirettamente ai membri del potere esecutivo, apostrofandoli nella sala del Consiglio degli Anziani con frasi sprezzanti.\nOre 12.00.\nIl Consiglio dei Cinquecento si riun\u00ec a Palazzo Borbone (attuale sede dell'Assembl\u00e9e nationale); il presidente Luciano Bonaparte lesse il decreto di trasferimento a Saint-Cloud, i giacobini invano protestarono. Al Palazzo del Lussemburgo, Paul Barras diede le dimissioni; Siey\u00e8s e Ducos fecero altrettanto.\nOre 14.00.\nNapoleone Bonaparte e il suo Stato Maggiore posero sotto il controllo delle truppe i punti strategici di Parigi e la via per Saint-Cloud, ma la citt\u00e0 rimase tranquilla, continuando la vita di sempre.\nMoulin aveva proposto ai suoi colleghi del governo di far arrestare e fucilare Bonaparte, ma ben presto si accorse che una mossa cos\u00ec ardita non era pi\u00f9 in suo potere: un distaccamento di soldati inviato attorno al palazzo del Lussemburgo lo fece desistere dal progetto mentre la Guardia del Direttorio si mise di propria volont\u00e0 a disposizione di Napoleone.\n19 brumaio.\nOre 8.00.\nI deputati, spesso accompagnati dalle famiglie, raggiunsero Saint-Cloud dove l'animazione era grande. Nel parco bivaccava la Guardia del Consiglio ed una dozzina di compagnie della 79\u00aa \"Demi-brigade\". Il generale S\u00e9rurier era incaricato della \"protezione\" dell'assemblea. Nel castello, operai si affrettavano a predisporre banchi, tribune, tendaggi. Al primo piano dell'ala destra del castello, la galleria di Apollo serviva da sala per il Consiglio degli Anziani; in mancanza di altre grandi sale, il Consiglio dei Cinquecento si riun\u00ec nell\"'Orangerie\", al piano terra.\nParigi, ore 11.00.\nScortato da un distaccamento di cavalleria, Napoleone part\u00ec per Saint-Cloud.\nSaint-Cloud, ore 12.30.\nBonaparte e la sua scorta giunsero al castello, accolti da grida discordanti: \u00abViva Bonaparte\u00bb e anche \u00abViva la Costituzione!\u00bb (da chi si opponeva al colpo di Stato).\nOrangerie, ore 12.30,.\nLuciano Bonaparte, presidente del Consiglio dei Cinquecento, apr\u00ec la seduta. I giacobini presero subito la parola, gridando: \u00abNessuna dittatura! Abbasso i dittatori! Viva la Costituzione!\u00bb. Uno di essi fece approvare la mozione che tutti i deputati dovessero prestare giuramento di \u00abfedelt\u00e0 alla Costituzione dell'anno III\u00bb.\nGalleria di Apollo, ore 14.00.\nAlla seduta del Consiglio degli Anziani diversi deputati giacobini chiesero spiegazioni sul presunto \u00abcomplotto\u00bb, causa del trasferimento dell'assemblea a Saint-Cloud.\nSale del castello, ore 15.00.\nBonaparte e Siey\u00e8s si spazientirono, il primo assai contrariato nell'apprendere che i Cinquecento dovevano prestare giuramento alla Costituzione.\nGalleria d'Apollo, ore 15.30.\nGli Anziani seppero delle dimissioni di tre componenti del Direttorio, domandarono quindi ai Cinquecento di designare trenta candidati; la seduta fu sospesa.\nNapoleone seguito dai suoi aiutanti di campo entr\u00f2 d'impeto nella sala, protestando contro chi lo considerava un \u00abnovello Cesare\u00bb, un \u00abnovello Cromwell\u00bb, e lo accusava di voler \u00abstabilire un governo militare\u00bb. Pronunci\u00f2 una veemente arringa.\n\u00abE la Costituzione?\u00bb, lo interruppe il deputato Linglet.\nBonaparte ribatt\u00e9 che quella era gi\u00e0 stata violata in pi\u00f9 di un'occasione, e protest\u00f2 la propria dedizione alla causa della libert\u00e0. Gli vennero domandati i nomi dei cospiratori. Rispose affermando la propria fiducia nel Consiglio degli Anziani, viceversa la propria diffidenza nei confronti del Consiglio dei Cinquecento, \u00abdove si trovano gli uomini che vorrebbero riportarci alla Convenzione, ai comitati rivoluzionari e ai patiboli\u00bb. Concluse minacciando di fare appello all'esercito e usc\u00ec dalla galleria.\nOrangerie, ore 16.00.\nMentre si apprestavano a giurare di difendere la Costituzione, i deputati del Consiglio dei Cinquecento appresero delle dimissioni di Barras. Inizi\u00f2 la discussione sulla maniera di sostituirlo.\nOre 16.30.\nBonaparte entr\u00f2 nell'Orangerie, accompagnato da alcuni granatieri. In quel momento l'assemblea procedeva, nella pi\u00f9 grande agitazione, all'appello nominale per il giuramento.\nAlla vista di Bonaparte e dei granatieri, scoppiarono ovunque imprecazioni e grida, per lo pi\u00f9 rivolte contro il \u00abdittatore\u00bb e inneggianti alla legge e alla Costituzione; si ud\u00ec anche qualche flebile \u00abviva Bonaparte!\u00bb. Secondo Furet e Richet (\"La Rivoluzione francese\", Milano 2004, p.587) Bonaparte fu \"sopraffatto e malmenato da alcuni deputati giacobini, viene travolto in una specie di mischia ai piedi della tribuna. Aiutati da Lefebvre e Murat, i suoi soldati lo liberano e lo trascinano via ansante e semisvenuto. Sul volto pallidissimo alcune pustole scorticate sanguinano leggermente\".\nBonaparte, credendosi in pericolo, usc\u00ec, scortato da quattro granatieri, senza poter proferire parola.\nSala adiacente all'Orangerie, ore 16.35.\nNapoleone entr\u00f2, trovandovi Siey\u00e8s, e gli disse: \u00abVogliono mettermi fuori legge\u00bb. Siey\u00e8s rispose: \u00abSono quello che sono\u00bb, ed aggiunse che era il momento di mettere in marcia le truppe.\nOrangerie, ore 16.30.\nLuciano Bonaparte, presidente del Consiglio dei Cinquecento, tent\u00f2 di difendere il fratello, ma il suo discorso venne accolto da fischi; abbandon\u00f2 allora la seduta e ne lasci\u00f2 la presidenza a Jean-Pierre Chazal.\nIn un grande disordine, alcuni deputati domandarono l'incriminazione di Napoleone Bonaparte, altri, che lui lasciasse il comando delle truppe, altri ancora infine che Luciano Bonaparte riprendesse la presidenza per mettere ai voti l'\u00ab\"hors la loi\"\u00bb (lett: \"fuori legge\", provvedimento che autorizzava qualunque cittadino ad uccidere colui che era colpito dal provvedimento).\nLuciano Bonaparte riprese la presidenza ma il tumulto continu\u00f2, cos\u00ec sciolse la seduta; nel frattempo un picchetto di granatieri inviato dal fratello entr\u00f2 nella sala e lo port\u00f2 via.\nOre 17.00.\nNapoleone, alla falsa notizia che era stato messo fuori legge, si precipit\u00f2 alla finestra gridando \u00abAll'armi!\u00bb, rivolto alle truppe intorno; passando poi nel cortile dove venne raggiunto dal fratello, mont\u00f2 a cavallo. Prese quindi la parola: \u00abSoldati, vi ho portato alla vittoria; posso contare su di voi?\u00bb Grida: \u00abS\u00ec! S\u00ec! Viva il generale!\u00bb.\nFu lo stesso Luciano Bonaparte ad incitare le truppe a riportare l'ordine nell'assemblea, e nacque in quel momento il \"mito del pugnale\", secondo il quale alcuni deputati avrebbero voluto pugnalare Napoleone, per giustificare l'intervento dell'esercito.\nOrangerie, ore 17.30.\nDopo l'uscita di Luciano Bonaparte, i deputati avevano continuato a discutere, nel tumulto generale. Sentirono il rullare dei tamburi e le grida di \u00abViva Bonaparte\u00bb. Questi non ebbe che da fare un passo ancora e il destino si comp\u00ec: alcuni soldati ai suoi ordini entrarono nella sala dell'Orangerie, baionette inastate, e ne fecero uscire con le buone o le cattive tutti i deputati presenti.\nIl generale Leclerc si fece avanti e disse: \u00abCittadini rappresentanti, non possiamo pi\u00f9 garantire la sicurezza del Consiglio, vi invito a ritirarvi\u00bb.\nDopo qualche replica, Murat grid\u00f2 deciso: \u00abFuori! Fuori tutti!\u00bb. La maggioranza dei deputati usc\u00ec nel parco dalle finestre, abbandonando i propri paludamenti.\nL'immagine dei deputati intenzionati a pugnalare Napoleone, e in fuga dalle finestre, \u00e8 stata molto diffusa; nei fatti Napoleone seppe approfittare della situazione volgendo a proprio favore un colpo di Stato, iniziato come fatto parlamentare e finito come fatto militare.\nNel frattempo il segretario generale della polizia, Fouch\u00e9, aveva predisposto alcune misure, in virt\u00f9 delle quali i deputati, nel lasciare Saint-Cloud, non potevano rientrare direttamente a Parigi, precauzione presa per evitare il riformarsi dell'assemblea in piena citt\u00e0, maggiormente protetta dalla presenza del popolo.\nGalleria d'Apollo, ore 18.45.\nAll'apprendere quello che stava succedendo nell'Orangerie, il presidente Cornudet fece votare il seguente decreto: \u00abIl Consiglio degli Anziani, datosi lo scioglimento della seduta del Consiglio dei Cinquecento, decreta quanto segue: avendo quattro su cinque membri del Direttorio dato le dimissioni, sar\u00e0 nominata una commissione esecutiva provvisoria composta da tre membri\u00bb. Il corpo legislativo fu aggiornato al 1\u00ba nevoso (22 dicembre), mentre una commissione tratta dal Consiglio degli Anziani avrebbe esercitato nel frattempo il potere legislativo.\nOre 19.00.\nBonaparte e Siey\u00e8s, non soddisfatti del precedente decreto, decisero di riunire quanti deputati dei Cinquecento a loro favorevoli si fossero potuti richiamare.\nOrangerie, ore 21.00.\nIn tutto si riusc\u00ec a riunire una cinquantina di deputati del Consiglio dei Cinquecento; Luciano Bonaparte ne assunse la presidenza, proponendo quindi al Consiglio degli Anziani di riorganizzare un nuovo Consiglio, escludendone i membri ostinatamente schierati per la vecchia Costituzione. La proposta venne presa in considerazione; i due consigli abolirono di comune accordo il Direttorio, si form\u00f2 una commissione per la revisione della Costituzione; una commissione \"consolare esecutiva\", composta da Siey\u00e8s, Ducos e Bonaparte eredit\u00f2 il potere del Direttorio; i tre Consoli prestarono giuramento di fedelt\u00e0 \u00aballa sovranit\u00e0 del popolo, alla Repubblica una e indivisibile, alla libert\u00e0, all'uguaglianza e al sistema rappresentativo\u00bb. La nazione accett\u00f2 queste promesse. Lo stesso giorno i Cinquecento dichiararono che i generali e i soldati che la mattina precedente avevano fatto irruzione nell'Orangerie \u00abavevano ben meritato dalla Patria\u00bb.\n20 brumaio.\nGli Anziani e i Cinquecento presenti designarono venticinque membri di ogni assemblea, davanti ai quali i tre consoli prestarono giuramento. Bonaparte dichiar\u00f2 \u00abCittadini, la Rivoluzione ha fissato i principi che le hanno dato origine, essa \u00e8 finita\u00bb.\nPrima decisione importante del Primo console (Napoleone) la nomina di Gaudin al posto strategico di Ministro delle finanze; costui fu uno dei suoi pi\u00f9 stretti collaboratori, prestando la propria opera per tutto il Consolato e poi per tutto l'Impero, dall'11 novembre 1799 al 1\u00ba aprile 1814, quindi ancora durante i Cento giorni dal 20 marzo al 22 giugno 1815.\nIl Consolato era nato: un regime autoritario diretto da tre consoli, di cui solo il Primo deteneva realmente il potere; la Francia entrava in una nuova fase della sua storia."}
{"id": "2494575", "revid": "56620", "url": "https://it.wikipedia.org/wiki?curid=2494575", "title": "Colpo di stato del 18 brumaio", "text": ""}
{"id": "2494583", "revid": "355597", "url": "https://it.wikipedia.org/wiki?curid=2494583", "title": "Yassine Elghanassy", "text": ""}
{"id": "2494585", "revid": "76963", "url": "https://it.wikipedia.org/wiki?curid=2494585", "title": "Panamarenko", "text": "Fu una delle figure pi\u00f9 rilevanti del panorama dell'arte belga negli anni settanta del XX secolo.\nMostre.\nPartecip\u00f2 a numerose mostre in importanti musei ed istituzioni per l'arte contemporanea come la Documenta IX a Kassel; alla Neue Nationalgalerie di Berlino; MUHKA, Anversa; De Vleeshal, Middelburg; The Aeromodeller, Centre national d'art et de culture, Centre Georges Pompidou, Parigi; Van Abbemuseum, Eindhoven; Kunsthalle Basilea."}
{"id": "2494586", "revid": "154893", "url": "https://it.wikipedia.org/wiki?curid=2494586", "title": "18 brumaio", "text": ""}
{"id": "2494589", "revid": "6923", "url": "https://it.wikipedia.org/wiki?curid=2494589", "title": "Torre della Lopa", "text": "Torre della Lopa \u00e8 una struttura storica di Napoli; \u00e8 sita in zona Soccavo.\nNell'area compresa tra Soccavo e i Camaldoli, precisamente dove oggi sorge la struttura sportiva \"Il Paradiso\", vi si trovano i resti della fabbrica in oggetto, costruita nei primi anni del XVII secolo. Essa, era una masseria fortificata, denominata tale, poich\u00e9 a quell'epoca la zona era molto frequentata dai lupi. Nel XIX secolo, era detta anche della \"Ciotola\", dal nome dei vecchi proprietari. Oggi risulta abitata da privati."}
{"id": "2494590", "revid": "124123", "url": "https://it.wikipedia.org/wiki?curid=2494590", "title": "G\u00fcnther F\u00f6rg", "text": ""}
{"id": "2494591", "revid": "439868", "url": "https://it.wikipedia.org/wiki?curid=2494591", "title": "Rocca Malatestiana", "text": "Fortezze costruite dalla famiglia dei Malatesta: "}
{"id": "2494595", "revid": "2051852", "url": "https://it.wikipedia.org/wiki?curid=2494595", "title": "Brenton Rickard", "text": ""}
{"id": "2494597", "revid": "2008158", "url": "https://it.wikipedia.org/wiki?curid=2494597", "title": "Norton Museum of Art", "text": "Il Norton Museum of Art \u00e8 un museo d'arte situato a West Palm Beach, in Florida. La sua collezione include oltre 5,000 opere, specializzato nella storia dell'arte Europea, arte degli Stati Uniti e arte cinese.\nStoria.\nIl museo fu fondato nel 1941 da Ralph Hubbard Norton (1875\u20131953) e dalla sua prima moglie, Elizabeth Calhoun (1881\u20131947).\nOpere.\nNella collezioni sono presenti opere di Mariotto Albertinelli, Lucas Cranach I, Pieter Paul Rubens, Ferdinand Bol, Luca Giordano, Sir Joshua Reynolds, Jean-Baptiste Greuze, Gustave Courbet, Claude Monet, Edgar Degas, Paul Gauguin e Drew Tal. Importante \u00e8 anche la sezione dell'arte moderna con artisti come Henri Matisse, Pablo Picasso, Joan Mir\u00f3, Paul Klee, Marc Chagall, Giorgio de Chirico ed Edward Hopper, oltre a Gino Severini, Max Beckmann, Georges Braque, Robert Delaunay, Constantin Br\u00e2ncu\u0219i e Cha\u00efm Soutine.\nNel museo \u00e8 presente anche una notevole sezione di arte contemporanea con opere di Andy Warhol, Joseph Beuys, Dan Flavin, Nancy Graves, Duane Hanson, Mary Heilman, Alfredo Jaar, Richard Long, Juan Mu\u00f1oz, Ursula von Rydingsvard, Yinka Shonibare e Jeff Wall."}
{"id": "2494600", "revid": "757396", "url": "https://it.wikipedia.org/wiki?curid=2494600", "title": "Tibor Plei\u00df", "text": ""}
{"id": "2494601", "revid": "146092", "url": "https://it.wikipedia.org/wiki?curid=2494601", "title": "Villa Santarella", "text": ""}
{"id": "2494603", "revid": "120792534", "url": "https://it.wikipedia.org/wiki?curid=2494603", "title": "Associazione Sportiva Varese 1910 2009-2010", "text": "Questa voce raccoglie le informazioni riguardanti l'Associazione Sportiva Varese 1910 nelle competizioni ufficiali della stagione 2009-2010.\nStagione.\nNonostante gli iniziali appelli del presidente Rosati riguardo l'assenza di finanziatori e le relative difficolt\u00e0 anche a effettuare l'iscrizione in Prima Divisione, questa viene garantita ed effettuata nei termini previsti dalla Lega Italiana Calcio Professionistico. Le prime operazioni di mercato, gestito dal d.s. Sogliano, portano le riconferme di Del Sante, la cui compropriet\u00e0 viene riscattata dalla Fiorentina, Camisa, acquistato a titolo definitivo dall'Albinoleffe, e Tripoli, rinnovo della compropriet\u00e0 con il Palermo, Lorello e Pisano, riscattati totalmente dal Pisa. Viene acquistato il centrocampista Daniele Corti, ma arriva anche la prima cessione eccellente, con il passaggio in prestito del capitano Franco Lepore al Lecce, dopo quattro stagioni passate a Varese.\nLa squadra intanto viene richiamata due giorni prima rispetto alla data prevista per il raduno, in modo da preparare l'amichevole organizzata con il Milan per domenica 12 luglio, terminata poi 2-0 per i rossoneri con doppietta di Filippo Inzaghi. Dallo stesso Milan vengono acquistati in prestito due giovani nigeriani, il mediano Wilfred Osuji e l'attaccante Kingsley Umunegbu, che raggiungono il connazionale Osarimen Ebagua, prelevato dal Canavese.\nDurante il ritiro a Maccagno, localit\u00e0 in riva al Lago Maggiore, arrivano i primi gol della nuova stagione nella vittoria 6-0 sulla rappresentativa locale: il primo marcatore \u00e8 Pietro Tripoli, a cui seguono Casisa, Del Sante e Grossi, Machado e \"Rivaldinho\" Ferreira, due giovani in prova.\nAlla notizia dell'amichevole fissata con la Sampdoria per il 5 agosto, poi persa 3-0, si accompagna quella dell'acquisto in prestito dall'Atalanta del difensore Matteo Gentili, seguito dalla cessione di Beppe Casisa al Canavese in prestito e gli acquisti di Alessandro Carrozza dal , Mancini dalla e Gianola dal Milan. Moment\u00e8, Buzzegoli, Radi e il giovane Benvenga completano la rosa a disposizione di Sannino.\nIl 24 luglio vengono annunciati i due main sponsor per la stagione: \"Ing. Claudio Salini Grandi Lavori S.p.A.\", societ\u00e0 operante nel settore delle costruzioni civili e industriali, e \"Pulirapida S.r.l.\", attiva nel settore delle pulizie. A essi si aggiunge il \"Gruppo Pellegrini\", il cui proprietario \u00e8 l'ex presidente dell'Inter Ernesto\nLa promozione in Prima Divisione garantisce anche la partecipazione alla Coppa Italia 2009-2010 e il sorteggio mette di fronte ai biancorossi la . \u00c8 proprio contro i campani, il 2 agosto, la prima gara ufficiale della stagione e la vittoria ai rigori permette di passare al Secondo turno dove l'avversario \u00e8 il Frosinone. Anche contro questo la gara viene decisa ai rigori, che premiano questa volta i giallo-blu, vittoriosi 4-3 dopo l'1-1 dei tempi regolamentari.\nL'esordio in campionato vede la vittoria 2-0 sul , firmata da Buzzegoli ed Ebagua, a cui segue il pareggio 1-1 nel derby con il la settimana successiva. L'ultimo giorno di mercato porta l'ufficializzazione della cessione del neo-capitano Paolo Grossi all'Albinoleffe, che viene sostituito da Gianpietro Zecchin dal , oltre ad Armenise e Machado.\nIl 6 dicembre, con la vittoria in casa contro il Lecco alla sedicesima giornata, il Varese eguaglia il record di nove vittorie consecutive casalinghe di e . Il girone di andata termina con la netta sconfitta 4-1 contro la Cremonese, ma con il terzo posto in classifica a sei punti dal Novara capolista. Al rientro dalla pausa invernale, il 10 gennaio, vince il derby con il Como 1-0 e stabilisce il nuovo record di vittorie casalinghe, allungando la serie a dieci successi e portandola a undici successi consecutivi contro il Pergocrema.\nIl mercato invernale si chiude con cinque cessioni, su cui spicca quella di Bernardini al , e sette acquisti, tra cui i ritorni di Aloe e Preite e l'arrivo di Isah Eliakwu.\nIl 25 aprile con il pareggio casalingo contro il Monza, guadagna la matematica certezza di partecipare ai play-off per salire in Serie B. Il campionato si chiude due settimane dopo con la vittoria 5-1 sulla Cremonese e la conquista del secondo posto finale, proprio ai danni dei grigiorossi. Nei play-off affronta la quinta classificata Benevento. Dopo il pareggio per 2-2 ottenuto in terra campana, facendosi rimontare due volte, il Varese si aggiudica il passaggio alla finale sconfiggendo la squadra giallo-rossa per 2-1 al Franco Ossola. In finale, affronta nuovamente la Cremonese. L'andata, il 6 giugno, si gioca allo stadio Zini di Cremona e la squadra di casa trova con Tacchinardi la rete del vantaggio, che riuscir\u00e0 a difendere fino al triplice fischio finale. La settimana seguente, il 13 giugno, con la doppietta di Buzzegoli, il Varese ribalta il risultato sfavorevole dell'andata e dopo 25 anni di attesa centra la promozione in Serie B.\nMaglie e sponsor.\nLa maglia casalinga \u00e8 rossa, pantaloncini bianchi e calze rosse; per la trasferta i colori sono invertiti. Lo sponsor tecnico per la stagione 2009-2010 \u00e8 Joma, mentre gli sponsor ufficiali \"Ing. Claudio Salini Grandi Lavori S.p.A.\" e \"Pulirapida S.r.l.\". \u00c8 stata realizzata anche una maglia per il centenario, viola con inserti bianchi, con lo stemma cittadino e una V bianca sul petto, in omaggio ai primi colori della societ\u00e0. Queste perlomeno sono le divise ufficiali: nel corso della stagione la squadra ha giocato anche con maglie e pantaloncini in tinta unita, rossi o bianchi, e lo stemma, che qui \u00e8 posto al centro, \u00e8 stato talvolta posto a sinistra, sul cuore.\nOrganigramma societario.\nArea direttiva\nArea organizzativa\nArea tecnica\nArea sanitaria\nGiovanili.\nOrganigramma societario.\nArea direttiva\nScuola Calcio\nProgetto Bimbo"}
{"id": "2494604", "revid": "921573", "url": "https://it.wikipedia.org/wiki?curid=2494604", "title": "Eraldo Da Roma", "text": "Gli si attribuiscono oltre 130 pellicole nel giro di trentotto anni di intensa attivit\u00e0.\nAttivit\u00e0 professionale.\n\"Si faceva chiamare \"Eraldo da Roma\" perch\u00e9 era stato tenore e faceva concerti. Era il suo nome d'arte quando cantava le opere, e se lo \u00e8 portato dietro anche nel mondo del cinema. Un giorno fece un'audizione al Teatro dell'Opera: Rina Gigli, figlia di Beniamino Gigli, lo fece entrare nel grande giro e cos\u00ec decise di passare al cinema e cominci\u00f2 a fare l'aiuto-operatore\". \u201c\u00c8 considerato il pi\u00f9 grande montatore di tutti i tempi\u2026 De Sica sapeva che Eraldo era un uomo straordinario.\u201d\nHa esordito con il regista Mario Bonnard montando il film \"30 secondi d'amore\" nel 1936. Ha curato in particolare il montaggio di alcuni film del regista pugliese Francesco De Robertis: nel 1941 ha montato il suo primo film significativo, dal titolo \"La nave bianca\", supervisionato da Roberto Rossellini.\nEraldo da Roma \u201cfece per qualche tempo l'aiuto operatore prima di dedicarsi al montaggio. Cominci\u00f2 la sua carriera negli anni trenta. Nino Baragli ricorda che, quando faceva \"Addio Kira!\" e \"Noi vivi\" (nel 1942), gi\u00e0 stava attaccato alla sua moviola, a vedere come si facevano le giunte, come si muoveva l'immagine\u2026\u201d\nTra i suoi lavori pi\u00f9 importanti, ha firmato il montaggio dei film \"Roma citt\u00e0 aperta\", \"Eugenia Grandet\", diretto da Mario Soldati nel 1947, \"Ladri di biciclette\" e \"Germania anno zero\" (entrambi del 1948).\nNel 1954 ha montato \"Uomini ombra\" e \"Mizar (Sabotaggio in mare)\", entrambi per De Robertis. Poi \"L'eclisse\" nel 1962. L'ultimo film montato risulta \"24 ore... non un minuto di pi\u00f9\" nel 1973.\nSi \u00e8 cimentato anche nella recitazione, nel film \"Nata di marzo\" nel 1960, nel ruolo di Tito."}
{"id": "2494607", "revid": "94647", "url": "https://it.wikipedia.org/wiki?curid=2494607", "title": "Abbazia di Fraum\u00fcnster", "text": ""}
{"id": "2494610", "revid": "72396", "url": "https://it.wikipedia.org/wiki?curid=2494610", "title": "Eidgen\u00f6ssische Technische Hochschule Z\u00fcrich", "text": ""}
{"id": "2494613", "revid": "190231", "url": "https://it.wikipedia.org/wiki?curid=2494613", "title": "AI Arctic Warfare", "text": ""}
{"id": "2494614", "revid": "137232", "url": "https://it.wikipedia.org/wiki?curid=2494614", "title": "Societ\u00e0 italiana di matematica applicata e industriale", "text": "La Societ\u00e0 italiana di matematica applicata e industriale, SIMAI, \u00e8 un'associazione culturale senza fini di lucro, costituita con atto notarile del 20 dicembre 1988, ma il cui avvio vero e proprio pu\u00f2 essere indicato nel gennaio 1991. La sede operativa della SIMAI \u00e8 presso l'Istituto per le applicazioni del calcolo \"Mauro Picone\" del CNR, che fornisce anche supporto logistico per le iniziative della SIMAI.\n. Con l'Associazione italiana di ricerca operativa (AIRO) e l'Associazione per la matematica applicata alle scienze economiche e sociali (AMASES) fa parte della \"Federazione italiana di matematica applicata\" (FIMA).\nCome dichiara il suo statuto, la SIMAI ha tra i suoi scopi la promozione dello sviluppo della matematica applicata e industriale e delle discipline connesse, perseguendo una pi\u00f9 fattiva interazione tra universit\u00e0, enti di ricerca, e industrie, nei vari settori della matematica applicata, ed intorno a problemi di specifico interesse industriale, con particolare riguardo allo sviluppo di modelli matematici, allo studio delle loro propriet\u00e0 qualitative, alla relativa analisi numerica, fino all'implementazione di codici di calcolo.\nL'attuale presidente \u00e8 Nicola Bellomo, del Politecnico di Torino.\nLa SIMAI organizza ogni due anni un congresso nazionale.\nPubblicazioni.\nLa SIMAI cura la diffusione di informazioni che la concernono attraverso vari tipi di pubblicazioni, tra cui un notiziario pubblicato online, \"Communications to SIMAI Congress\", \"SIMAI e-Lecture Notes\" e \"Matematica e Impresa\""}
{"id": "2494615", "revid": "190231", "url": "https://it.wikipedia.org/wiki?curid=2494615", "title": "L96", "text": ""}
{"id": "2494616", "revid": "190231", "url": "https://it.wikipedia.org/wiki?curid=2494616", "title": "L96A1", "text": ""}
{"id": "2494617", "revid": "729019", "url": "https://it.wikipedia.org/wiki?curid=2494617", "title": "Zinkensdamm (metropolitana di Stoccolma)", "text": "Zinkensdamm \u00e8 una stazione della metropolitana di Stoccolma.\nCollocata sull'isola (e circoscrizione) di S\u00f6dermalm, Zinkensdamm si trova sulla linea rossa della rete metroviaria locale, posizionata fra le fermate Mariatorget e Hornstull. Dista pressappoco 2,5 chilometri dalla stazione centrale.\nVenne ufficialmente aperta il 5 aprile 1964, stesso giorno in cui divenne operativo il tratto fra T-Centralen e \u00d6rnsberg.\nLa piattaforma \u00e8 situata ad una profondit\u00e0 di 19 metri sotto il livello del suolo. Essa \u00e8 accessibile da un'unica entrata, ubicata sul viale \"Ringv\u00e4gen\". La stazione fu progettata dall'architetto Olov Blomkvist, mentre i suoi interni vennero curati da G\u00f6ran T. Karlsson e John Stenborg rispettivamente nel 1991 e nel 2003.\nIl suo utilizzo medio quotidiano durante un normale giorno feriale \u00e8 pari a 6.400 persone circa."}
{"id": "2494620", "revid": "1305772", "url": "https://it.wikipedia.org/wiki?curid=2494620", "title": "Krio", "text": ""}
{"id": "2494621", "revid": "729019", "url": "https://it.wikipedia.org/wiki?curid=2494621", "title": "\u00d6rnsberg (metropolitana di Stoccolma)", "text": "\u00d6rnsberg \u00e8 una stazione della metropolitana di Stoccolma.\nSi trova nella circoscrizione di H\u00e4gersten-Liljeholmen, mentre sulla rete metroviaria locale \u00e8 posizionata sulla linea rossa T13, fra le stazioni Aspudden e Axelsberg.\nLa sua apertura avvenne il 5 aprile 1964, data in cui venne ufficialmente aperto il tratto fra \u00d6rnsberg e T-Centralen. Fino al 16 maggio 1965 la fermata \u00e8 stata un capolinea della linea rossa.\nI binari e la piattaforma sono ubicati prevalentemente in superficie, mentre l'ingresso \u00e8 situato in galleria. Ad un'estremit\u00e0 della stazione \u00e8 infatti presente un tunnel: da questo punto in poi la tratta diventa sotterranea in direzione nord-est, mentre si \u00e8 in superficie viaggiando in direzione sud-ovest.\nNel 2009 l'utilizzo medio quotidiano della stazione \u00e8 stato pari a 3.000 persone circa."}
{"id": "2494624", "revid": "1543377", "url": "https://it.wikipedia.org/wiki?curid=2494624", "title": "Balnageith", "text": "Balnageith \u00e8 il nome attuale di una localit\u00e0 dove si troverebbero i resti di un \"fortino\", che secondo alcuni archeologi sarebbe romano, costruito ai tempi di Giulio Agricola nella Caledonia (attuale Scozia) settentrionale\nStoria.\nIl fortino \u00e8 stato identificato tramite fotografie aeree nel 1989, vicino al porto di Forres (non lontano da Inverness). Da scavi effettuati negli anni successivi gli archeologi Jones e Daniels hanno formulato l'ipotesi che potesse trattarsi di un fortino costruito da Agricola, che avrebbe fatto parte di una serie di fortificazioni che fece nell'83-84, nel corso delle sue campagne in Britannia. Il Fortino, che era situato in un punto strategico per attraversare il fiume Findhorn, fu abbandonato dai legionari romani dopo un paio di anni al massimo, anche se lo storico Breeze afferma che potrebbero esservi rimasti fino all'87.\nTacito scrisse infatti che dopo la vittoria del Monte Graupio, alcuni legionari di Agricola raggiunsero i territori dei Boresti (probabilmente gli abitanti di Forres, vicino Balnageith), dove svernarono possibilmente in fortificazioni come Cawdor e Balnageith.\nInoltre sono state rinvenute alcune monete romane dell'epoca flaviana nelle vicinanze di Balnageith, specialmente a Forres.\nCaratteristiche.\nBarri Jones nel 1990 afferm\u00f2 che Balnageith era un accampamento romano di circa 2,4 ettari dotato di una torre (forse l'unica sopravvissuta all'erosione fluviale). L'esistenza di questa torre e della rampa collegata fecero affermare nel 1997 al Jones che la fortificazione molto probabilmente doveva essere stata un fortino con costruzioni interne. Jones voleva effettuare ulteriori ricerche per appurare con totale certezza se era un fortino, ma \u00e8 deceduto improvvisamente nel 1999. Il fortino mostra una struttura rettangolare difesa da fossato a tipica forma \"V\" dell'epoca di Agricola. Inoltre dal radar appare l'esistenza di un possibile \"titulum\" (costruzione interna) di forte romano."}
{"id": "2494626", "revid": "2130303", "url": "https://it.wikipedia.org/wiki?curid=2494626", "title": "Chiesa dell'Addolorata (Napoli)", "text": "La chiesa dell'Addolorata \u00e8 una delle chiese storiche di Napoli, sita in zona Posillipo.\nStoria e descrizione.\nLa struttura si trova nelle immediate vicinanze dell'Ospizio Marino, un tipico edificio in stile neoclassico. Il fabbricato, della prima met\u00e0 del XIX secolo, si affaccia su via Posillipo e rappresenta una delle chiese simbolo della zona. Infatti, Posillipo per secoli \u00e8 stato un semplice sobborgo scarsamente popolato, appena fuori Napoli e solo a partire dal XVIII secolo ha visto un reale, seppur lento, \"congiungimento urbano\" con la capitale. La struttura, di medie dimensioni, rappresenta un puro esempio di chiesa neoclassica in citt\u00e0, del tutto distaccata dalle insistenze, o meglio, dalla reminiscenze del tardo barocco napoletano.\nLa chiesa \u00e8 vagamente ispirata alla Basilica di San Francesco di Paola; l'esterno, in marmo bianco, presenta un timpano triangolare, quattro colonne di ordine dorico e un cupolino centrale. L'atrio d'ingresso \u00e8 invece preceduto da scale in piperno. Oggi la struttura risulta in mediocre stato conservativo ed \u00e8 chiusa al culto."}
{"id": "2494628", "revid": "287204", "url": "https://it.wikipedia.org/wiki?curid=2494628", "title": "Eugene James Martin", "text": ""}
{"id": "2494632", "revid": "767487", "url": "https://it.wikipedia.org/wiki?curid=2494632", "title": "Sticky Fingaz", "text": "Leader di fatto del gruppo Hardcore rap Onyx, Jones \u00e8 ritenuto uno dei pi\u00f9 importanti rapper di New York degli anni '90. L'elemento caratteristico del suo stile \u00e8 rappresentato dalla voce cruda e aggressiva con cui scansiona le proprie rime. \u00c8 un ottimo freestyler.\nBiografia.\nNato a Brooklyn, Sticky inizia la sua carriera di rapper nel 1991 come membro degli Onyx insieme al cugino Fredro Starr, a Sonsee e a Big DS. Nel 1993 il gruppo debutta con l'album Bacdafucup; l'album ha molto successo e vince alcuni dischi di platino, trainato dal successo del singolo \"Slam\".\nNella sua carriera, Sticky ha pubblicato altri 4 album con gli Onyx, nonch\u00e9 2 album da solista. Il primo di essi, , racconta la vita di Sticky e seguendo una storyline che termina con la morte del protagonista. L'album non ebbe il successo che meritava a parere della critica; in esso sono presenti featuring con Eminem, Raekwon, Redman, Rah Digga e Canibus. Nel 2003 esce il secondo album di Sticky, Decade \"...but wait it gets worse\", che ottiene meno successo e viene giudicato negativamente dalla critica. In questo album partecipano con dei featuring Omar Epps (Foreman in Dr. House) e Fredro Starr.\nSticky ha collaborato con vari artisti, tra cui Eminem (\"Remember Me?\" nell'album The Marshall Mathers LP e in \"What if I was White\"), Gang Starr (Full Clip Remix), Snoop Dogg (\"Buck 'Em\" nell'album No Limit Top Dogg), MC Eiht (\"The Rah Rah Nigga\" nell'album Underground Hero), Biohazard (\"New World Disorder\"), Pete Rock (\"Strange Fruit\" nell'album \"Soul Survivor\"), i Mobb Deep (The Infamous Archives), Dead Prez (Turn Off The Radio Vol. 2).\nLa sua passione pi\u00f9 grande, oltre al rap, sono i fumetti, specialmente quelli della Marvel; i suoi preferiti sono gli \"X-Men\"."}
{"id": "2494634", "revid": "110157", "url": "https://it.wikipedia.org/wiki?curid=2494634", "title": "Santuario di San Gennaro alla Solfatara", "text": "Il santuario di San Gennaro alla Solfatara \u00e8 uno dei pi\u00f9 importanti edifici di culto della zona flegrea. La struttura, anche se sorge sul territorio di Pozzuoli, appartiene da secoli alle propriet\u00e0 della citt\u00e0 di Napoli.\nStoria.\nFu fortemente voluto dai napoletani affinch\u00e9 sostituisse la precedente chiesetta, risalente all'VIII secolo. La sua costruzione inizi\u00f2 nel 1574 e si concluse nel 1580. Esso sorse sul luogo preciso dove san Gennaro e i suoi sei compagni furono decapitati per il martirio.\nIl primo restauro della struttura risale al 1701 e fu concluso nel 1708, quando venne riconsacrata dal vescovo di Pozzuoli Michele Petirro.\nNella notte tra il 21 e il 22 febbraio del 1860 la chiesa sub\u00ec gravissimi danni a causa di un incendio; fu tempestivamente restaurata su progetto dell'architetto Ignazio Rispoli e fu completata appena dopo il colera del 1866 anche con il contributo dei puteolani. Sub\u00ec altri interventi di restauro e abbellimento nel 1877 invece \nFu trovato un cunicolo che collegava la chiesa con il monastero dove all' interno erano presenti letti si presume per i peccatori. \nIntorno al 1926 la chiesa fu ulteriormente abbellita, soprattutto grazie a vari dipinti.\nL'11 febbraio 1945 fu elevata a parrocchia dal vescovo Alfonso Castaldo e dedicata anche ai martiri Festo e Desiderio.\nStruttura.\nLa facciata si presenta semplice e con un profondo pronao e due belle colonne tuscaniche. Sulle pareti dello stesso ci sono alcune lapidi che ricordano: quella a destra entrando, la visita fatta alla chiesa nel 1697 dall'arcivescovo di Napoli, cardinale Giacomo Cantelmo, quella a sinistra i restauri eseguiti nel 1701, quella a destra di chi guarda la porta di ingresso, l'edificazione della chiesa nel 1580. Quelle a sinistra: la superiore la elevazione a chiesa parrocchiale nel 1945 e la inferiore la sua costruzione nel 1580, a spese del municipio di Napoli.\nSul portale in piperno si trova un delicato bassorilievo seicentesco in marmo, raffigurante il volto di Ges\u00f9.\nL'interno \u00e8 ad una navata, coperta da una volta a botte unghiata e con cappelle laterali. Un arco trionfale la divide dal presbiterio, coperto da una pseudo cupola affrescata, insieme ai pennacchi e alla volta, nel 1926 da L. Tammaro. Le cappelle sono intercalato da lesene, sormontate da capitelli ionici. Sul pronao trova posto il coro dei frati.\nTra le opere pi\u00f9 pregevoli conservate nella chiesa si ricorda un altarino sovrastato da un bassorilievo raffigurante il martirio di san Gennaro, opera del 1695 del celebre artista Lorenzo Vaccaro. Altra opera raffigurante il martirio del santo \u00e8 il quadro posto sull'altare maggiore, di Pietro Gaudioso (1678 circa).\nLa pietra e il busto.\nNella cappella destra della navata si venera la pietra sulla quale, secondo la tradizione, \u00e8 stato decapitato il santo, la quale attira numerosi fedeli da ogni dove e in qualsiasi periodo dell'anno, poich\u00e9 nei giorni che precedono l'anniversario della sua decapitazione le presunte tracce di sangue appartenenti al santo assumono ogni giorno di pi\u00f9 un colore rosso rubino, mentre durante tutto il resto dell'anno la pietra \u00e8 nera. Secondo studi recenti per\u00f2 sembra che la pietra sia in realt\u00e0 il frammento di un altare paleocristiano di due secoli posteriore alla morte del martire sul quale vi siano depositate tracce di vernice rossa e di cera e che il tutto sia solo frutto di una suggestione collettiva.\nNella stessa cappella \u00e8 presente anche un busto di San Gennaro al quale si attribuiscono diversi eventi prodigiosi. Esso \u00e8 opera di un artista ignoto ed \u00e8 risalente al XII secolo circa. La scultura si mostra al pubblico in un'apposita nicchia ricavata nel muro, che in origine era un elemento architettonico pagano, ovvero una cappella per la statua di un lare.\nIl prodigio pi\u00f9 conosciuto avvenne nel 1656 durante il periodo della peste a Pozzuoli in cui mor\u00ec gran parte della popolazione. Nella speranza che facesse il miracolo e ponesse fine alla pestilenza fu deciso di portare in processione, dalla solfatara all'anfiteatro Flavio, la statua di San Gennaro. Avvenne che, sin dall'inizio della processione, sul collo del Santo apparve una macchia giallastra abbastanza evidente, che, strada facendo,si ingrand\u00ec sempre di pi\u00f9 fino a che, arrivati all'anfiteatro, divent\u00f2 grande come una pesca, assumendo la forma del bubbone pestilenziale. Ad un tratto, si squarci\u00f2 emanando nell'aria un odore di bruciato, lasciando sul collo della statua soltanto quella macchia giallastra, apparsa sin dall'inizio della processione, che \u00e8 visibile ancora oggi. San Gennaro aveva preso su di s\u00e9 la peste ed aveva liberato la popolazione di Pozzuoli da quella terribile pestilenza.\nAl busto di San Gennaro \u00e8 legata anche la leggenda che narra un atto vandalico sub\u00ecto dalla stessa al tempo dei corsari saraceni. Questi, con un colpo di scimitarra, ne tagliarono il naso. I fedeli pi\u00f9 volte ordinarono a vari scultori un nuovo naso ma nessuno di quelli proposti riusc\u00ec ad attaccarsi al viso mutilo. Intanto numerosi pescatori si trovarono pi\u00f9 volte nelle reti un pezzo di marmo dalla forma strana che, scambiato per un semplice sasso veniva rigettato in mare. Fu uno di questi pescatori a riconoscere in quella pietra la forma di un naso e la port\u00f2 in chiesa dove, secondo la leggenda, il sasso vol\u00f2 dalle mani del pescatore per tornare al suo posto originale, tra gli occhi e la bocca della statua."}
{"id": "2494636", "revid": "339392", "url": "https://it.wikipedia.org/wiki?curid=2494636", "title": "Ghenitza", "text": ""}
{"id": "2494637", "revid": "25762271", "url": "https://it.wikipedia.org/wiki?curid=2494637", "title": "Torah Orale", "text": ""}
{"id": "2494638", "revid": "25762279", "url": "https://it.wikipedia.org/wiki?curid=2494638", "title": "Torah scritta", "text": ""}
{"id": "2494643", "revid": "287204", "url": "https://it.wikipedia.org/wiki?curid=2494643", "title": "Savorgnano", "text": "Geografia.\nStoria.\nIl territorio di Savorgnano occupa l\u2019estrema parte occidentale della collina eocenica del Friuli compresa fra il corso del Torrente Torre e quello del torrente Malina, prospiciente la pianura friulana. La roccia sedimentaria che costituisce questi rilievi \u00e8 il Flysch, dato dall'alternanza di marne ed arenarie, che d\u00e0 origine a terreni molto fertili. L\u2019ambito collinare verso sud \u00e8 interamente ricoperto di rigogliosi vigneti, mentre a nord le valli e i promontori sono ricoperti da folti boschi termofili che si insinuano fino alle alture selvose di Nimis, Attimis e Faedis. \nSecondo gli storici \u00e8 verosimile che la felice posizione geografica del sito collinare, privilegiato punto di osservazione (a 360\u00b0) del vasto dintorno, abbia determinato l\u2019erezione di almeno un punto di segnalazione romano di raccordo fra il pedemonte e la pianura in localit\u00e0 \u201cvuardie\u201d, come emergerebbe da alcuni resti lapidei emersi in loco, intanto che il fondo posto ai piedi dei rilievi fu assegnato al colono romano Sabernius, che diede il nome alla localit\u00e0 (Sabernius, Sabernianus, Severianus, Savorgnano), luogo diventato poi villaggio nella tarda antichit\u00e0. Ci\u00f2 confermerebbe l\u2019importanza del sito savorgnanese nell\u2019et\u00e0 romana, insieme alla sua piana coltivata sulla riva sinistra del Torre percorsa dall\u2019importante strada proveniente da Cividale (Forum Iulii) e diretta a Tricesimo (ad Tricensimum) dove raggiungeva la stazione stradale posta a 30 miglia da Aquileia sulla via Iulia Augusta che conduceva all\u2019Alpe.\nLa romanit\u00e0 del territorio viene confermata non solo dal toponimo prediale e da alcuni altri nomi di luogo ma anche da ritrovamenti di resti di laterizi attribuiti a quel periodo che hanno individuato l\u2019esistenza di due fornaci, coeve a quelle delle vicine Ravosa e Magredis, ma secondo alcuni studiosi e osservatori potrebbe venire confermata dalla coltivazione il loco, alquanto soleggiato nei versanti collinari posti a mezzogiorno e favorito dalla presenza di diverse sorgenti, della vite e dell\u2019ulivo. Queste colture, infatti, sono sempre state testimoniate nei secoli dalla tradizione ed erano diffuse nel XIII secolo in questo territorio che faceva parte dell\u2019originario feudo della potente famiglia Savorgnan, come testimoniano i suoi \u201crotoli\u201d fondiari. Il ramo principale del casato nobiliare, che nel Medioevo rivest\u00ec un ruolo eminente nella storia del Friuli, mantenne il feudo di Savorgnano, da cui trasse il nome (e che si estendeva dalle alture di Nimis alla piana delle Marsure e dal Torre al Malina), come il pi\u00f9 rappresentativo e amato fino al primo decennio del Novecento, quando l\u2019ultimo erede, appassionato coltivatore della vite, vendette il fondo per trasferirsi in Piemonte.\nI secoli dell\u2019Et\u00e0 moderna consentirono una crescita economica e demografica del territorio in questione con il miglioramento delle condizioni di vita della popolazione mediante l\u2019allevamento degli animali e la coltivazione dei cereali ma soprattutto della vite e dell\u2019ulivo, come per altro testimoniano non solo le cronache storiche del tempo ma anche il prezioso e unico affresco friulano dei ciclo dei mesi (XVI secolo) raffigurato nella vicina chiesa di San Pietro a Magredis, dove si vedono rappresentate attivit\u00e0 tipiche della viticoltura in ben tre riquadri: la potatura nel mese di marzo, la preparazione delle botti nel mese di agosto e la vendemmia nel mese di settembre.\nLe grandi iniziative paesane, che trasformarono le condizioni economico-sociali della localit\u00e0 si ebbero agli albori del Novecento, quando vennero realizzate diverse iniziative come l\u2019istituzione della Latteria sociale, della Cooperativa agricola di consumo, della Cassa rurale e del Forno rurale, che diedero notevole impulso a Savorgnano, gi\u00e0 allora conosciuto nei dintorni come \u201cil paese del buon vino\u201d. Nella localit\u00e0, infatti, il sabato e la domenica accorrevano molti avventori, intenditori ed estimatori che potevano gustare i famosi bianchi (Tocai, Verduzzo e Picolit) e rossi (Merlot, Cabernet e Refosco) prodotti sulle colline. \nAi paesani erano state infuse idee innovative dal nuovo prete don Romano Perini, che sugger\u00ec ai gi\u00e0 provetti vignaioli nuove tecniche e diversi metodi di coltivazione della vite, a cui ben presto si aggiunsero i successi della dell\u2019azienda vitivinicola creata da Giovanni Sbuelz. Infatti questo imprenditore tricesimano acquist\u00f2 vasta parte della collina di Savorgnano, allora coperta di boschi cedui, per un\u2019estensione di circa 400 campi, e dal 1905 al 1909, con l\u2019aiuto di braccianti locali e provenienti dai Comuni contermini, attu\u00f2 una grandiosa opera di bonifica agraria, trasformando il fondo in prosperi vigneti e frutteti, agevolmente raggiungibili da un\u2019estesa rete di strade e servita da un moderno sistema di irrigazione. Insieme a 26.500 alberi da frutto, vennero piantate oltre 70.000 viti da vino che producevano Refosco, Gamay, Merlot, Picolit, Verduzzo, Moscato di Canelli, Barolo, Montepulciano, Lambrusco, Barbera, Cabernet e 6.000 viti per uva da tavola. Questa ponderosa opera diede lavoro per alcuni anni a molte persone e contribu\u00ec notevolmente alla crescita di nuove condizioni di vita, ma soprattutto di orizzonti di pensiero pi\u00f9 aperti nei coltivatori savorgnanesi. L\u2019opera fu davvero grandiosa per quel periodo e divenne una sorta di monumento agrario all\u2019innovazione, tanto che non solo fu meta continua di visite da parte di imprenditori, politici e giornalisti del tempo, ma valse al geniale Giovanni Sbuelz la concessione dell\u2019alta onorificenza di Cavaliere del lavoro del Regno d\u2019Italia, titolo allora concesso con avveduta parsimonia soltanto a poche centinaia di italiani illustri. \nIl 25 giugno 1938, a sigillo della bonifica trentennale realizzata da Giovanni Sbuelz, sul Pecol di Semine (la collina pi\u00f9 alta) venne inaugurato il cippo che riporta i versi del poeta, filosofo e matematico persiano Omar Khayyam inneggianti al vino, alla presenza del poeta italiano Diego Valeri, del giornalista e scrittore Chino Ermacora, di molti uomini di cultura, senatori del regno, politici e amministratori pubblici. \nPreceduta gi\u00e0 dal 1928 da piccole mostre vinicole annuali, nell\u2019estate del 1932 venne organizzata la Prima Festa del Vino di Savorgnano, seconda rassegna dei vini del Friuli dopo quella che si teneva a Buttrio. La festa riscontr\u00f2 subito un grande successo e ben presto fu conosciuta in tutta la Provincia di Udine. I giornali del tempo scrivevano che nei giorni di sagra, nel paese si riversavano migliaia di persone provenienti da ogni parte della Provincia e soprattutto da Udine, citt\u00e0 che per l\u2019occasione era collegata con Savorgnano da uno speciale servizio di autocorriera, funzionante fino alla mezzanotte.\nL\u2019occasione per far conoscere anche nel campo nazionale i vini pregiati prodotti dai colli di Savorgnano del Torre venne nell\u2019agosto del 1937, con la partecipazione del Friuli alla 3\u00aa Mostra Mercato Vinicolo di Siena, la rassegna pi\u00f9 importante d\u2019Italia nello specifico settore. Quella fu la prima volta che la Provincia del Friuli (come allora si chiamava la Provincia di Udine) si presentava ad una mostra nazionale con i prodotti delle sue cantine ed ottenne uno strepitoso successo. Il Cavaliere del Lavoro Giovanni Sbuelz venne premiato per il Verduzzo e per il Picolit prodotti sulle colline savorgnanesi, mentre il marchese Edoardo Mangilli fu premiato per il Merlot, il Cabernet e il Refosco maturati nella vicina piana delle Marsure.\nPer celebrare le uve e i vini locali, nel secondo dopoguerra i giovani viticoltori organizzarono nella prima domenica di ottobre la Festa dell\u2019uva con la sfilata di carri allegorici inneggianti al vino e con richiami all\u2019attualit\u00e0 e alla cronaca del momento; i festeggiamenti vedevano accorrere in paese centinaia di persone dove potevano rallegrarsi vedendo una specie di \u201ccarnevale d\u2019autunno\u201d, degustare i migliori vini locali e confermare sempre di pi\u00f9 Savorgnano come \u201cil paese del buon vino\u201d.\nNel 1956, ad opera del Consorzio fra i Comuni di Tricesimo, Reana del Rojale e Povoletto (di cui Savorgnano fa parte), venne costruito il tanto atteso ponte in cemento sul Torrente Torre fra Savorgnano e Zompitta che, sostituendo le precarie passerelle in legno che le piene del torrente travolgevano, colleg\u00f2 in sicurezza l\u2019intera pedemontana da Tricesimo a Cividale e dette notevole impulso economico al territorio, agevolando anche i trasporti del vino di Savorgnano da parte di numerosi ristoratori e commerciante dell\u2019area morenica che si rifornivano nel paese.\nLa viticoltura che allignava ottimamente nella zona collinare esposta al sole, venne rapidamente incrementata anche al piano, trovandovi un ambiente favorevole. I vini prodotti in collina e nel piano erano fatti conoscere, oltre che con la vendita al minuto nei locali pubblici, attraverso lo spaccio nelle \u201costerie private\u201d, cio\u00e8 in quelle case dove periodicamente era autorizzata la vendita al pubblico e che dagli anni Trenta cominciarono a moltiplicarsi. Il successo e le nuove tecniche di coltivazioni si diffusero nel dintorno e cos\u00ec altre viti si piantarono oltre che a Savorgnano anche a Ravosa, Magredis e nelle Marsure dove pochi anni pi\u00f9 tardi si videro spuntare nuove osterie e \u201cfrasche\u201d e dove funzionavano rinomate trattorie.\nNegli anni Sessanta del Novecento la viticoltura savorgnanese si specializz\u00f2 nella produzione di vini bianchi (Tocai, Verduzzo e Picolit) e di vini rossi (Merlot, Refosco, Cabernet), anche se per tradizione i pi\u00f9 anziani vignaioli mantennero alcune variet\u00e0 native friulane di vitigni che produssero per uso familiare una straordinaria variet\u00e0 di vini autoctoni come lo Schiopettino, sempre per l\u2019ottima rispondenza dei terreni collinari che di quelli pedecollinari. \nLa conferma della qualit\u00e0 dei vini prodotti a Savorgnano \u00e8 storicamente provata anche dal rifornimento fatto a diverse antiche osterie di Udine, oltre che a molte trattorie del Friuli centrale e collinare, alcune delle quali, per tradizione, tuttora continuano a rifornirsi nelle cantine del paese.\nNei primi anni Ottanta del Novecento la distilleria Nonino di Percoto (produttrice della grappa riconosciuta nel 2019 \u201cSpirit brand distillery of the year\u201d nell\u2019ambito del Wine star award, ossia del premio nel campo dei liquori e alcolici gestito dall'ente internazionale Wine Enthusiast di San Francisco (USA) cre\u00f2 a Savorgnano un punto di raccolta autunnale delle vinacce e uva Picolit, Verduzzo e Tocai destinate alla produzione della sua grappa. A detta della suddetta distilleria le uve di questa particolare zona possiedono un grado zuccherino superiore alla media per l\u2019esposizione a sud est delle colline e per il particolare microclima (con elevato sbalzo termico tra il giorno e la notte dato, oltre che dalla protezione della catena prealpina, anche dalle correnti fredde dei due torrenti che la attraversano perpendicolarmente: i torrenti Torre e Malina. In tal modo, il distillato che deriva da queste uve possiede caratteristiche olfattive pi\u00f9 persistenti ed eleganti, tanto che la distilleria ha introdotto la produzione della grappa di Verduzzo e di Picolit, contribuendo a rivalutare la grappa, un distillato tradizionale ma fino allora considerato inferiore ad altri.\nNel 2020 la prestigiosa ditta Ferrero, industria specializzata in prodotti dolciari conosciuti in tutto il mondo, ha scelto anche l\u2019immagine dei suggestivi vigneti di Savorgnano del Torre per inserirla nel progetto promozionale \"ti amo italia\" che riporta le migliori 30 immagini delle bellezze storiche e naturalistiche dell\u2019Italia per etichettare i vasetti della famosissima Nutella. \nNote.\nBIBLIOGRAFIA.\nArchivio Savorgnan, b.1, fasc.1, b.4, fasc. 2 e b.4 fasc. 4, A.S.U.\nArchivio di Stato di Udine, Archivio Savorgnan \nL. Cargnelutti, Il feudo di Savorgnano del Torre, in I Savorgnan e la Patria del Friuli dal XIII al XVIII secolo, Udine 1984\nComune di Povoletto, Savorgnano e il castello della Motta, Appunti, rilievi, immagini, Tavagnacco 1989\nJ. Dorta, L\u2019azienda Sbuelz a Savorgnano del Torre, in \u201cBullettino dell'Associazione Agraria Friulana\u201d, 1909, pp.180-186\nI Savorgnan e la Patria del Friuli dal XIII al XVIII secolo, Catalogo della mostra Udine 1984\nKriegscarte, carta militare del Ducato di Venezia (Veneto e Friuli) di Anton Von Zach, 1798-1805, Kriesarkiv di Vienna\nM. Martinis, Terra di Povoletto. La gente, la cultura, la storia di una comunit\u00e0 contadina, Udine 1980\nM. Martinis, Storia ed importanza socioeconomica delle rogge di Udine, di Palma e di Savorgnano, in \u201cCe fastu?\u201d, LIX (1983), n.2, pp.159-176\nM. Martinis, La roggia Cividina, in \u201cMemorie Storiche Forogiuliesi\u201d, LXXX (2000), pp. 223-235\nM. Martinis, Le acque del Comune di Povoletto, Tavagnacco 2001\nM. Martinis, Il Torre, Udine 2004\nM. Martinis, Castello della Motta di Savorgnano , Udine 2006\nM. Martinis \u2013 L. Merluzzi-P. Poiana, Le ville storiche di Attimis, Faedis e Povoletto, Tavagnacco 2002\nProcesso tra i consorti di Savorgnano e la Comunit\u00e0 di Udine per la giurisdizione sulle acque del Torre da Savorgnano a Udine (1545), Archivio di Toppo, b.115, A.S.U.\nProvincia di Udine, Le Guide del Friuli-Venezia Giulia, La Provincia di Udine, 6, Colline e Valli del Torre, Udine 1997\nE. Sartorelli, La festa del vino a Savorgnano del Torre. Cenni storici e spunti panoramici, in \u201cLa Patria del Friuli\u201d 23.4.1939\nE. Sartorelli, Fra osterie e frasche di Savorgnano del Torre, in \u201cIl Friuli\u201d 15.01.1963, p.3\nE. Sartorelli, Il culto del vino \u00e8 rinato sul Torre, in \u201cMessaggero del Luned\u00ec\u201d 17,06.1968, p.3\nE. Sartorelli, Il Friuli nasconde i vini migliori negli umili spacci di campagna, in \u201cMessaggero del Luned\u00ec\u201d 21.04.1969, p.3\nE. Sartorelli, La famiglia dei Savorgnan, in \u201cAvanti cul Brun \u201c, I (1965), II (1966)\nA. Stefanutti, Leggende di Savorgnano del Torre, in \u201cCe Fastu?\u201d, nn.1-6, XXXVII (1962), pp.128-132\nT. Venuti, Il Rojale, Reana del Rojale 1979"}
{"id": "2494644", "revid": "404137", "url": "https://it.wikipedia.org/wiki?curid=2494644", "title": "Andrea da San Vito", "text": ""}
{"id": "2494645", "revid": "37401", "url": "https://it.wikipedia.org/wiki?curid=2494645", "title": "Nucleo sillabico", "text": "In fonetica e fonologia, il nucleo (o \"picco\") \u00e8 la parte centrale della sillaba, in genere quasi sempre una vocale. Oltre al nucleo, una sillaba pu\u00f2 iniziare con un attacco e finire con una coda, ma nella maggior parte delle lingue la sola parte di una sillaba che \u00e8 obbligatoria \u00e8 il nucleo. Il nucleo e la coda formano la rima della sillaba.\nDittonghi e trittonghi possono anche servire da nucleo. Le sillabe con vocali brevi che fungono da nuclei sono talvolta riferite come \"sillabe brevi\" , mentre le sillabe con vocali lunghe, dittonghi o trittonghi che fungono da nuclei sono riferite come \"sillabe lunghe\". \nLe consonanti sonoranti come le liquide (come e ) e le nasali (come e ) possono servire da nucleo, se non c'\u00e8 nessuna vocale. Il nucleo dell'ultima sillaba nell'esempio finale a destra \u00e8 un esempio di un nucleo sonorante. \nIn alcune lingue, l'attacco pu\u00f2 essere obbligatorio, cosicch\u00e9 le sillabe con vocale iniziale non si trovano. Ci sono anche alcune lingue come il nuxalk e alcuni dialetti berberi, che hanno soltanto alcune parole ostruenti. \u00c8 difficile dividere tali parole in sillabe usando le convenzioni di un'altra lingua; Pu\u00f2 darsi che il concetto di 'sillaba' non si applichi, o che i nuclei sillabici siano opzionali in queste lingue."}
{"id": "2494647", "revid": "767487", "url": "https://it.wikipedia.org/wiki?curid=2494647", "title": "Brasil Open 2004", "text": "Il Brasil Open 2004 \u00e8 stato un torneo di tennis giocato sulla terra rossa. \u00c8 stata la 4\u00aa edizione del Brasil Open, che fa parte della categoria International Series nell'ambito dell'ATP Tour 2004. Si \u00e8 giocato nel complesso Costa do Sauipe di Mata de S\u00e3o Jo\u00e3o, in Brasile, dal 23 febbraio al 1\u00ba marzo 2004.\nCampioni.\nSingolare.\n Gustavo Kuerten ha battuto in finale Agust\u00edn Calleri 3-6, 6-2, 6-3.\nDoppio.\n Mariusz Fyrstenberg / Marcin Matkowski hanno battuto in finale Tomas Behrend / Leo\u0161 Friedl 6-2, 6-2"}
{"id": "2494654", "revid": "3831", "url": "https://it.wikipedia.org/wiki?curid=2494654", "title": "Museo degli strumenti musicali dell'Accademia Nazionale di Santa Cecilia", "text": ""}
{"id": "2494656", "revid": "404137", "url": "https://it.wikipedia.org/wiki?curid=2494656", "title": "Azione termo regolatrice", "text": ""}
{"id": "2494667", "revid": "182193", "url": "https://it.wikipedia.org/wiki?curid=2494667", "title": "Mario Agliati", "text": "Figlio di Carlo e di Aurelia Biaggi di Cureggia, fu collaboratore dei giornali \"Gazzetta Ticinese\" e Corriere del Ticino e fondatore nel 1953 della rivista \"Il Cantonetto\""}
{"id": "2494672", "revid": "304380", "url": "https://it.wikipedia.org/wiki?curid=2494672", "title": "Territorio protetto", "text": ""}
{"id": "2494675", "revid": "124644546", "url": "https://it.wikipedia.org/wiki?curid=2494675", "title": "Campionati mondiali di nuoto in vasca corta", "text": "I campionati mondiali di nuoto in vasca corta sono una manifestazione organizzata dalla FINA dedicata alle gare di nuoto in piscina non olimpica (25 metri). La rassegna si svolge biennalmente, dal 2000 negli anni pari.\nProgramma.\nLe gare disputate sono state 32 nelle prime tre edizioni. Nel 1999 sono diventate 40 con l'introduzione dei 50 metri negli stili dorso, rana e delfino e dei 100 metri misti. Dall'edizione del 2014 le gare sono 46. Questo l'elenco delle gare disputate:"}
{"id": "2494685", "revid": "287204", "url": "https://it.wikipedia.org/wiki?curid=2494685", "title": "Juneau (disambigua)", "text": ""}
{"id": "2494687", "revid": "111319", "url": "https://it.wikipedia.org/wiki?curid=2494687", "title": "Nuoto ai Campionati mondiali di nuoto 2009 - 5 km maschili", "text": ""}
{"id": "2494688", "revid": "111319", "url": "https://it.wikipedia.org/wiki?curid=2494688", "title": "Nuoto ai Campionati mondiali di nuoto 2009 - 5 km femminili", "text": ""}
{"id": "2494690", "revid": "111319", "url": "https://it.wikipedia.org/wiki?curid=2494690", "title": "Nuoto ai Campionati mondiali di nuoto 2009 - 10 km maschili", "text": ""}
{"id": "2494691", "revid": "111319", "url": "https://it.wikipedia.org/wiki?curid=2494691", "title": "Nuoto ai Campionati mondiali di nuoto 2009 - 10 km femminili", "text": ""}
{"id": "2494692", "revid": "111319", "url": "https://it.wikipedia.org/wiki?curid=2494692", "title": "Nuoto ai Campionati mondiali di nuoto 2009 - 25 km maschili", "text": ""}
{"id": "2494693", "revid": "111319", "url": "https://it.wikipedia.org/wiki?curid=2494693", "title": "Nuoto ai Campionati mondiali di nuoto 2009 - 25 km femminili", "text": ""}
{"id": "2494694", "revid": "28592", "url": "https://it.wikipedia.org/wiki?curid=2494694", "title": "Re Ugo d'Italia", "text": ""}
{"id": "2494699", "revid": "28592", "url": "https://it.wikipedia.org/wiki?curid=2494699", "title": "Ritirata di Nikolajevka", "text": ""}
{"id": "2494701", "revid": "486946", "url": "https://it.wikipedia.org/wiki?curid=2494701", "title": "Illva Saronno S.p.a.", "text": ""}
{"id": "2494702", "revid": "486946", "url": "https://it.wikipedia.org/wiki?curid=2494702", "title": "ILLVA", "text": ""}
{"id": "2494703", "revid": "118807199", "url": "https://it.wikipedia.org/wiki?curid=2494703", "title": "LA Women's Tennis Championships 2009", "text": "Il LA Women's Tennis Championships 2009 \u00e8 stato un torneo di tennis giocato sul cemento.\n\u00c8 stata la 36\u00aa edizione del LA Women's Tennis Championships, che fa parte della categoria Premier nell'ambito del WTA Tour 2009.\nSi \u00e8 giocato al Home Depot Center di Carson, vicino a Los Angeles negli Stati Uniti, dal 2 al 9 agosto 2009. \u00c8 stato il 2\u00b0 evento femminile delle US Open Series 2009.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nGiocatrici Lucky loser:\nCampioni.\nSingolare.\n Flavia Pennetta ha battuto in finale Samantha Stosur, 6\u20134, 6\u20133.\nDoppio.\n Chia-Jung Chuang / Zi Yan hanno battuto in finale Marija Kirilenko / Agnieszka Radwa\u0144ska, 6\u20130, 4\u20136, 10\u20137."}
{"id": "2494704", "revid": "123932402", "url": "https://it.wikipedia.org/wiki?curid=2494704", "title": "Campionati europei di nuoto in vasca corta", "text": "I Campionati europei di nuoto in vasca corta (den. uff.: \"LEN European Short Course Swimming Championships\") sono una manifestazione sportiva organizzata dalla LEN dedicata alle gare di Nuoto in vasca da 25 metri.\nLa prima edizione si \u00e8 tenuta nel 1991 con la denominazione di Campionati europei di nuoto sprint; l'attuale denominazione \u00e8 stata usata a partire dall'edizione del 1996.\nLa manifestazione si \u00e8 sempre tenuta annualmente nel mese di dicembre ad eccezione delle edizioni 2010 e 2012, disputatasi nel mese di novembre per via della concomitanza con i campionati mondiali. Proprio questa concomitanza, e la conseguente eccessiva vicinanza temporale, ha portato la LEN alla decisione di far disputare l'evento a cadenza biennale: dall'edizione 2013 in poi i campionati si sono svolti esclusivamente negli anni dispari.\nGare.\nIl programma dei campionati \u00e8 passato dalle 14 gare disputate nelle prime quattro edizioni alle 38 disputate dal 1996 al 2010; nel 2012 il numero delle gare \u00e8 salito a 40 con l'introduzione delle staffette a squadre miste; dal 2021 sono stati aggiunti gli 800 m stile libero maschili e i 1500 m stile libero femminili, portando le gare a 42. Le prove sono le seguenti:\nEdizioni.\nI paesi che hanno ospitato il maggior numero di edizioni dei campionati sono la Germania e la Gran Bretagna (3 volte); la Finlandia e la Danimarca (2).\nMedagliere complessivo.\nAggiornato a Kazan' 2021."}
{"id": "2494706", "revid": "136801", "url": "https://it.wikipedia.org/wiki?curid=2494706", "title": "LA Women's Tennis Championships", "text": ""}
{"id": "2494708", "revid": "128334", "url": "https://it.wikipedia.org/wiki?curid=2494708", "title": "Tenecteplase", "text": "Il tenecteplase \u00e8 un farmaco appartenente alla classe dei fibrinolitici.\nIndicazioni.\nL'impiego del tenecteplase \u00e8 indicato nel trattamento di patologie secondarie alla formazione di trombi, come l'infarto miocardico acuto e l'ictus ischemico, che vengono erosi dal principio attivo, in modo da ripristinare - anche solo parzialmente - il passaggio di sangue nel vaso e quindi l'irrorazione dei tessuti a valle.\nPosologia.\nIl farmaco viene somministrato tramite iniezione endovenosa in bolo (durata pi\u00f9 di 10 secondi): la dose standard \u00e8 di circa 30\u201350 mg tenendo conto del peso corporeo; in ogni caso 50 mg \u00e8 la dose massima tollerata.\nControindicazioni.\nTenecteplase \u00e8 controindicato in caso di emorragie, traumi o recenti interventi chirurgici. Il farmaco va evitato in caso di patologia polmonare, pericardite, epatopatia. In caso di allattamento non si dovrebbe nutrire il bambino nelle 24 ore successive alla somministrazione del farmaco.\nEffetti collaterali.\nFra gli effetti collaterali si riscontrano in primis emorragie, nausea, vomito, comparsa di aritmie, febbre, pi\u00f9 raramente convulsioni, ipertensione."}
{"id": "2494715", "revid": "320578", "url": "https://it.wikipedia.org/wiki?curid=2494715", "title": "Diplomatici", "text": ""}
{"id": "2494717", "revid": "36426", "url": "https://it.wikipedia.org/wiki?curid=2494717", "title": "Olaf Skottkonung", "text": ""}
{"id": "2494718", "revid": "2051852", "url": "https://it.wikipedia.org/wiki?curid=2494718", "title": "Katinka Hossz\u00fa", "text": "Soprannominata \"The Iron Lady\" per le numerose gare e manifestazioni alle quali \u00e8 solita partecipare, \u00e8 la primatista mondiale in vasca corta e vasca lunga in tutte le distanze dei misti e dei 100 e 200\u00a0m dorso in vasca da 25 m. Detiene, inoltre, otto record europei e trentadue primati nazionali tra vasca corta e vasca lunga.\nNel 2009, all'et\u00e0 di soli vent'anni, si laure\u00f2 campionessa mondiale e primatista europea dei 400\u00a0m misti. Quattro anni pi\u00f9 tardi torn\u00f2 al successo nell'edizione iridata di Barcellona, durante la quale vinse l'oro in entrambe le distanze della specialit\u00e0. Negli anni 2012, 2013 e 2014 gareggi\u00f2 con successo nelle rispettive edizioni di Coppa del Mondo, delle quali divenne la vincitrice. In particolare, nel 2013 si distinse per i sei record del mondo battuti, il grande numero di finali affrontate e il cospicuo montepremi finale raggiunto. Anche l'anno successivo fece parlare di s\u00e9 stabilendo, nella stessa manifestazione, altri cinque primati mondiali.\nGrazie alle 122 medaglie d'oro complessive, infranse il record storico della manifestazione dei 105 ori vinti da Martina Moravcov\u00e1. Entr\u00f2 nella storia della Coppa del Mondo quando ad Hong Kong vinse 10 titoli, diventando cos\u00ec la prima atleta in assoluto a conquistare un tale numero di medaglie d'oro in una sola tappa. Divenne anche la prima atleta della storia in grado di realizzare guadagni per oltre un milione di dollari, tenendo in considerazione solamente i premi vinti in competizioni di livello mondiale o continentale, escludendo quindi i proventi derivanti dagli sponsor.\nNel 2013 e nel 2014 fu eletta \"Nuotatrice europea dell'anno\" sia dalla rivista Swimming World Magazine che dalla LEN. Inoltre, nel 2014, 2015, 2016 e 2018 venne premiata come \"FINA Athlete of the Year\", il massimo riconoscimento attribuito dalla FINA. Nel 2016, alle Olimpiadi di Rio, si laurea campionessa olimpica dei 100 m dorso, 200 m misti e 400 m misti; in quest'ultima gara stabilisce anche il nuovo primato mondiale.\nVita privata.\nKatinka cominci\u00f2 a nuotare in patria all'et\u00e0 di cinque anni grazie al nonno. Gareggia per il Vasas Sport Club e debutt\u00f2 in nazionale nel 2004 in occasione dei Giochi Olimpici di Atene. \u00c8 laureata in psicologia presso la \"University of South California\" negli Stati Uniti e nel 2013 si \u00e8 sposata con Shane Tusup, il quale \u00e8 stato anche il suo allenatore e manager. A maggio 2018 \u00e8 stata annunciata la loro separazione a causa sua, per aver tradito Shane con Daniel Dudas.\nCarriera.\n2004 - 2008: Gli esordi e i primi risultati.\nNel 2004 debutt\u00f2 nella nazionale ungherese di nuoto ai Giochi Olimpici di Atene, durante i quali gareggi\u00f2 in un solo evento: i 200\u00a0m stile libero. Con un tempo d'iscrizione di 2'02\"30, si present\u00f2 a bordo vasca per le fasi eliminatorie il 16 agosto. Concluse con un tempo tale che non le permise il passaggio di turno. Nell'inverno dello stesso anno gareggi\u00f2 a Vienna agli europei in vasca corta. Disput\u00f2 tre finali, ma solo nei 400 misti riusc\u00ec a conquistare il podio vincendo la medaglia di bronzo.\nNel 2005, all'et\u00e0 di 16 anni, partecip\u00f2 agli europei giovanili di Budapest. Vinse la medaglia d'oro nei 200 sl e nei 400\u00a0m misti. Arriv\u00f2 seconda nei 400 sl e nelle staffette 4x200 e 4x100 sl. Vinse anche una medaglia di bronzo negli 800 sl. Lo stesso anno, durante i campionati europei in vasca corta di Trieste, nuot\u00f2 i 400 - 800 stile libero e i 200 - 400 misti. In nessuna delle gare disputate riusc\u00ec a salire sul podio.\nNel 2006 debutt\u00f2 alla rassegna continentale di Budapest, senza per\u00f2 riuscire a salire sul podio in nessuna delle gare da lei disputate. Ottenne gli stessi risultati anche in occasione della rassegna continentale in vasca corta di Helsinki. Anche nel 2007 non ottenne piazzamenti importanti: sia ai campionati mondiali di Melbourne sia agli europei in vasca corta a Debrecen, non riusc\u00ec a salire sul podio.\nNel mese di marzo disput\u00f2 gli europei di Eindhoven 2008, vincendo la medaglia d'argento nei 400 metri misti in 4'37\"43 dietro ad Alessia Filippi, mentre si ferm\u00f2 alle batterie sia nei 100 che nei 400 stile libero. Infine, nei 200 metri misti ottenne un sesto posto in 2'15\"23. Qualche mese pi\u00f9 tardi alle Olimpiadi di Pechino gareggi\u00f2 nei 200 e 400 metri misti. La sera del 9 agosto disput\u00f2 le eliminatorie dei 400 che chiuse al 12\u00ba posto in 4'37\"55 davanti alla connazionale Zsuzsanna Jakabos e la spagnola Mireia Belmonte Garcia. Tale risultato non le permise l'accesso alla finale. Due giorni pi\u00f9 tardi torn\u00f2 in vasca per la distanza pi\u00f9 breve. Anche in quella occasione non riusc\u00ec ad andare oltre le batterie.\n2009 - 2012: Le medaglie mondiali.\nNel 2009 vinse tre medaglie in occasione dei campionati mondiali di Roma e si impose per la prima volta a livello mondiale nella specialit\u00e0 dei misti. Vinse l'oro nei 400\u00a0m misti in 4'30\"31 davanti a Kirsty Coventry e Stephanie Rice. Ottenne il bronzo sia nei 200 misti in 2'07\"46, sia nei 200 delfino conclusi in 2'04\"28. In tutte e tre le gare disputate divenne anche la primatista continentale. Durante la rassegna iridata romana partecip\u00f2 anche alle tre staffette.\nNel 2010 gareggi\u00f2 alla rassegna continentale nella citt\u00e0 di Budapest. Rispetto alle edizioni precedenti, ottenne maggiori soddisfazioni grazie ai 2 ori e all'argento conquistati, riuscendo ad andare a medaglia in tutte le gare individuali nelle quali era iscritta. Vinse l'oro nei 200 delfino in 2'06\"71 e nei 200 misti in 2'10\"09. Conquist\u00f2 l'argento nei 400 misti dietro all'inglese Hannah Miley in 4'36\"43. Nel mese di dicembre, durante i mondiali in vasca corta di Dubai nuot\u00f2 i 200\u00a0m misti e 200\u00a0m delfino. In entrambe le gare entr\u00f2 in finale, ma chiuse solo al quarto posto.\nOttenne minore successo ai mondiali di Shanghai quando tent\u00f2 di difendere, senza riuscirvi, le medaglie ottenute due anni prima a Roma. Nel maggio 2012 gareggi\u00f2 agli europei di Debrecen durante i quali vinse l'oro sia nei 200 e nei 400\u00a0m misti, rispettivamente in 2'10\"84 e 4'33\"76, sia nei 200\u00a0m delfino. Sal\u00ec sul podio anche nella staffetta 4x200\u00a0m stile, nella quale vinse l'argento dietro la nazionale italiana.\nUn paio di mesi pi\u00f9 tardi prese parte all'Olimpiade di Londra disputando tre eventi individuali e una staffetta. Il primo giorno di gare affront\u00f2 i 400\u00a0m misti nei quali, dopo essersi qualificata per la finale con il terzo tempo, termin\u00f2 al quarto posto in 4'33\"49 dietro a Ye Shiwen, Elizabeth Beisel e Li Xuanxu. Il 30 luglio riusc\u00ec ad accedere alla finale dei 200\u00a0m misti. Il giorno successivo disput\u00f2 alla mattina le batterie dei 200\u00a0m delfino, mentre la sera entr\u00f2 in acqua per la semifinale nella quale per soli 32 centesimi non riusc\u00ec ad ottenere l'accesso alla finale. Pochi minuti dopo le fatiche del delfino, nuot\u00f2 la finale dei 200\u00a0m misti nella quale arriv\u00f2 all'ottavo posto complessivo. Infine, il 1\u00ba agosto disput\u00f2 con le compagne di squadra \u00c1gnes Mutina, Evelyn Verraszt\u00f3 e Zsuzsanna Jakabos la batteria della 4x200\u00a0m stile libero. Ancora una volta un nono posto che non consent\u00ec l'accesso alla finale.\nNel mese di novembre, agli europei di Chartres, vinse la medaglia d'oro nei 200 delfino,100-200 misti ed ottiene anche un secondo posto nei 400 misti dietro ad Hannah Miley. Durante la manifestazione prese parte anche alle finali dei 200,400 e 800\u00a0m sl. In finale di stagione, ai mondiali di Istanbul in vasca corta, conquist\u00f2 due ori, due argenti ed un bronzo.\n2013 - 2014: L'affermazione mondiale.\nNel biennio 2013-2014 Katinka Hossz\u00fa attir\u00f2 su di s\u00e9 l'attenzione per varie ragioni: il ritorno sul gradino pi\u00f9 alto del podio a livello mondiale, per il gran numero di manifestazioni alle quali partecip\u00f2, ma soprattutto per i record del mondo battuti in vasca corta durante le due edizioni di Coppa del mondo nei rispettivi anni (11 record totali).\nCampionati mondiali di Barcellona 2013\nI mondiali di nuoto di Barcellona 2013 la videro nuovamente protagonista nei misti a quattro anni di distanza dall'edizione romana. Sal\u00ec tre volte sul podio conquistando due ori ed un bronzo. Affront\u00f2 numerose gare in vari stili vincendo la doppietta iridata nei 200-400 misti e il bronzo nei 200 delfino. Nelle prime due gare si dimostr\u00f2 subito la pi\u00f9 forte nuotatrice riuscendo a vincere anche le fasi eliminatorie e di semifinale. Nei 200 misti and\u00f2 a vincere l'oro in 2'07\"92, a pochi decimi dal suo stesso record europeo. Nella distanza doppia and\u00f2 all'attacco del record mondiale di Ye Shiwen sin dalla prima vasca. Dopo una frazione controllata nel delfino, forz\u00f2 il passaggio nel dorso e nella rana. Ai 300\u00a0m vir\u00f2 con 2\"10 secondi di vantaggio rispetto al passaggio della cinese in occasione del record mondiale registrato a Londra nel 2012. Nonostante l'enorme vantaggio accumulato durante la gara, negli ultimi 100\u00a0m non riusc\u00ec a mantenere il passo della cinese e sfum\u00f2 cos\u00ec il tentativo di infrangere il primato mondiale. Vinse l'oro in 4'30\"41, davanti a Mireia Belmonte Garcia e Elizabeth Beisel, ad un solo decimo dal suo primato continentale. Durante i campionati scese in acqua anche nei 100 dorso, dei quali disput\u00f2 solo la batteria conclusa al secondo posto in 59\"40. L'impegno successivo furono i 200\u00a0m dorso, nei quali si dovette accontentare del sesto posto.\nA pochi giorni di distanza prese parte alla sua seconda edizione della Coppa del Mondo e nelle prime due tappe di Berlino ed Eindhoven fece segnare 6 record del mondo nella specialit\u00e0 dei misti. Divent\u00f2 inoltre la vincitrice della manifestazione per il secondo anno consecutivo. Nella stagione invernale, reduce dalle numerose gare disputate nella Coppa del Mondo, gareggi\u00f2 ai consueti campionati europei in vasca corta a Herning. Nonostante in stagione si fosse dimostrata la pi\u00f9 forte e polivalente nuotatrice in vasca corta, riusc\u00ec a vincere un solo oro nei 200\u00a0m misti. Conquist\u00f2 un secondo posto nei 400 misti dietro a Mireia Belmonte Garcia e nei 100 misti beffata da R\u016bta Meilutyt\u0117. Sal\u00ec anche sul terzo gradino del podio nei 200\u00a0m dorso.\nCampionati europei di Berlino 2014\nNel 2014, durante la rassegna continentale di Berlino vinse, in totale, 5 medaglie individuali e 1 in staffetta riuscendo a confermare la doppietta nei 200\u2013400\u00a0m misti ottenuta anche due anni prima nella stessa manifestazione. Guadagn\u00f2 il terzo oro \"ex aequo\" con la danese Mie Nielsen nei 100\u00a0m dorso. Fu medaglia d'argento nei 200\u00a0m sl che concluse in 1'56\"69 alle spalle di Federica Pellegrini, mentre fu bronzo nei 200\u00a0m delfino in 2'07\"28. Sal\u00ec sul terzo gradino del podio anche nella staffetta 4x200\u00a0m sl dietro le nazionali di Italia e Svezia. Le medaglie conquistate derivano solo da una parte del programma di gare di Katinka, la quale nell'arco dei campionati gareggi\u00f2 in 9 gare individuali pi\u00f9 la staffetta, spaziando dai 50-100-200\u00a0m dorso al delfino, oltre che nei misti e nello stile libero.\nUn mese pi\u00f9 tardi si present\u00f2 in Coppa del Mondo. Concluse la sua terza partecipazione con 5 nuovi primati mondiali e un nuovo record storico per quanto riguarda il numero di medaglie d'oro vinte nella manifestazione e in una singola tappa del circuito. Inoltre, rimase imbattuta su 5 distanze in tutte le tappe del circuito. A pochi giorni dalla conclusione della Coppa, partecip\u00f2 ai campionati invernali ungheresi in vasca corta. Katinka dichiar\u00f2 che in tale manifestazione avrebbe gareggiato in tutte le distanze con l'intento di salire sul podio in ogni gara. Al termine dei campionati riusc\u00ec ad andare a medaglia in 16 eventi individuali e 4 staffette, manc\u00f2 il podio solo nei 1500 sl nei quali arriv\u00f2 al quarto posto.\nCampionati mondiali in vasca corta di Doha 2014\nIn finale di stagione partecip\u00f2 ai campionati mondiali in vasca corta di Doha, alla vigilia dei quali venne premiata dalla FINA come \"Nuotatrice dell'anno\".\nNella prima giornata di gare si distinse sin dalle batterie della mattina. Nuot\u00f2 i 100 dorso, 200 farfalla e 400\u00a0m misti, facendo segnare dei crono poco distanti dai primati mondiali. Nonostante ci\u00f2, nella finale dei 200 farfalla e 400\u00a0m misti, conquist\u00f2 solo due secondi posti. Fu battuta entrambe le volte dalla spagnola Mireia Belmonte Garcia. La catalana vinse due ori accompagnati dai rispettivi record del mondo, sfilando proprio a Katinka Hosszu il primato nei 400\u00a0m misti. Nella seconda giornata di finali affront\u00f2 come prima gara i 100\u00a0m dorso, nei quali vinse l'oro in 55\"03 stabilendo anche il nuovo primato mondiale. A pochi minuti di distanza dalla finale dei 100 dorso e semifinale dei 100 misti, scese in acqua per la serie veloce degli 800 sl. Complice la fatica accumulata nelle gare precedenti non riesce a salire sul podio. Nella terza giornata di finali affront\u00f2 i 200\u00a0m dorso e i 100\u00a0m misti, avendo rinunciato gi\u00e0 in mattinata ai 400\u00a0m sl. Nella prima gara vince l'oro con primato mondiale in 1'59\"23, sgretolando il precedente record di Missy Franklin. Divent\u00f2 la prima e sola donna ad abbattere il muro dei 2 minuti in questa specialit\u00e0. Una decina di minuti pi\u00f9 tardi nuot\u00f2 i 100\u00a0m misti, vinti anche questi con il nuovo primato mondiale in 56\"70. Il 6 dicembre, nel penultimo pomeriggio di gare, centr\u00f2 la finale nei 50\u00a0m dorso e sul finire del programma vinse il quarto oro nei 200\u00a0m misti. Anche in questa occasione conquist\u00f2 il gradino pi\u00f9 alto del podio migliorando il primato mondiale in 2'01\"86. Ad un solo giorno dalla fine dei campionati raggiunse cos\u00ec le quattro medaglie d'oro individuali accompagnate da altrettanti record del mondo. Nell'ultima giornata dei campionati disput\u00f2 la finale dei 50\u00a0m dorso, nella quale conquist\u00f2 il bronzo in 25\"96. In finale di programma sfior\u00f2 il gradino pi\u00f9 alto del podio nei 200\u00a0m stile libero nei quali vinse l'argento dietro Sarah Sj\u00f6str\u00f6m in 1'51\"18 (a un solo centesimo dal precedente record del mondo di Federica Pellegrini). Al termine della manifestazione venne nominata come atleta femminile dei campionati, grazie alle 4 medaglie d'oro, i 4 record del mondo, le 3 medaglie d'argento e 1 bronzo.\nCampionati mondiali di Kazan' 2015.\nNella prima giornata dei campionati nuot\u00f2 le batterie dei 200\u00a0m misti, nelle quali riusc\u00ec a stabilire il nuovo primato europeo della distanza in 2'07\"30. Il crono realizzato cancell\u00f2 il precedente primato stabilito dalla stessa atleta magiara nell'edizione iridata di Roma 2009. Nella serata dello stesso giorno disput\u00f2 le semifinali, nelle quali miglior\u00f2 ulteriormente il primato continentale in 2'06\"84, realizzando la seconda migliore prestazione di sempre.\nIl 3 agosto disput\u00f2 le batterie dei 100\u00a0m dorso, facendo registrare il nuovo record nazionale e la migliore prestazione in 58\"78. Nel pomeriggio, per\u00f2, decise di non gareggiare nella distanza del dorso per concentrarsi nella finale dei 200\u00a0m misti. In quest'ultima gara nuot\u00f2 tutte le frazioni al di sotto dei passaggi del record del mondo, andando a vincere la medaglia d'oro in 2'06\"12. Cancell\u00f2 quindi il precedente record del mondo di Ariana Kukors che resisteva ormai dai Mondiali di Roma 2009.\nDopo i successi nei 200\u00a0m misti, gareggi\u00f2 il giorno seguente nei 200\u00a0m stile libero. Nuot\u00f2 in batteria assieme alla statunitense Katie Ledecky chiudendo al secondo posto complessivo in 1'56\"32. In finale nono riusc\u00ec a migliorarsi, rimanendo cos\u00ec fuori dal podio. Non fu in grado di qualificarsi nemmeno per la finale dei 200\u00a0m farfalla.\nEbbe maggiore successo nei 200\u00a0m dorso, nei quali riusc\u00ec a raggiungere un traguardo importante a livello nazionale: Grazie al 2'06\"18 ottenuto in semifinale riusc\u00ec a battere lo storico record ungherese di 2'06\"62 di Krisztina Egerszegi che durava dal lontano 1991 e che fino al 2008 era stato anche il primato mondiale della distanza. In finale non riusc\u00ec a ripetersi in termini di tempo, ma riusc\u00ec a conquistare il bronzo, salendo per la prima volta sul podio a livello internazionale in questa specialit\u00e0.\nI successi in coppa del mondo.\nKatinka partecip\u00f2 a tre edizioni della Coppa del Mondo, rispettivamente negli anni 2012, 2013 e 2014. Nella prima edizione si mise in luce per le numerose gare affrontate, mentre nelle edizioni successive anche per il gran numero di record del mondo battuti e medaglie d'oro vinte. \nDurante la sua prima partecipazione gareggi\u00f2 in tutte le tappe del circuito, vincendo 53 medaglie totali di cui 39 d'oro. Si dedic\u00f2 a varie specialit\u00e0, nuotando sia nello stile libero, che nel dorso e nei misti. A fine manifestazione concluse con il primo posto nella classifica a punti, diventando cos\u00ec la vincitrice femminile della Coppa.\nL'anno seguente, il 2013, fu un'edizione ricca di soddisfazioni per Katinka Hosszu. A pochi giorni dalla conclusione dei mondiali di Barcellona debutt\u00f2 a Eindhoven. In questa occasione segn\u00f2 3 nuovi record mondo nelle distanze dei misti, risultato che ripet\u00e9 anche nella tappa successiva di Berlino. Grazie ai 6 record del mondo battuti increment\u00f2 in modo notevole i propri punti, assicurandosi sin dalla prima tappa il vertice della classifica. Al termine del circuito si riconferm\u00f2 nuovamente la vincitrice della Coppa, con 55 medaglie conquistate. Grazie anche ai bonus ricevuti per i primati mondiali battuti, raggiunse un montepremi finale di 365.0000 $\nNell'edizione 2014 fu ancora la protagonista indiscussa per una serie di ragioni. Stabil\u00ec altri 5 record del mondo, infranse il record di medaglie d'oro vinte in una sola tappa quando ad Hong Kong vinse 12 medaglie totali, di cui 10 d'oro. Inoltre, grazie alle vittorie di Mosca divenne la seconda atleta nella storia ad infrangere il muro delle 100 medaglie. Il 24-25 ottobre gareggi\u00f2 nella capitale cinese per la quinta tappa del circuito. In tale occasione super\u00f2 il record storico di 103 ori di Martina Moravcov\u00e1. Infatti, grazie alle 7 vittorie ottenute a Pechino arriv\u00f2 ad un totale di 110 medaglie d'oro nella competizione, incrementate poi a Tokyo e Singapore, concludendo la manifestazione con 122 ori totali. Rimase imbattuta, in tutte le tappe del circuito, in 5 specialit\u00e0: 200 sl, 100 - 200 dorso, 100 - 200 misti. Infine, sommando le vincite delle tre edizioni di Coppa, Katinka Hosszu si avvicin\u00f2 ad un montepremi complessivo di 1 milione di dollari. Ottenne cos\u00ec un nuovo record, diventando la prima nuotatrice a vincere tale cifra tenendo in considerazione solo i compensi per i piazzamenti, escludendo i proventi derivanti da eventuali sponsor. Tali primati risultano ancor pi\u00f9 significativi se si considera che l'edizione 2014 contempl\u00f2 solamente 7 tappe e non 8 come gli anni precedenti. Quindi i risultati ottenuti in termini di punteggio, medaglie totali conquistate, ori vinti e montepremi finale furono incrementati in modo consistente nonostante nel circuito vi fosse una tappa in meno.\nConfronto risultati in Coppa del Mondo.\nEDIZIONE 2012:\n- Un sistema di punteggio assegna ad ogni atleta dei punti per delineare una \"classifica di tappa\", in base alla prestazione (se iscritto ad un solo evento) o alla miglior prestazione ottenuta (se iscritto a pi\u00f9 eventi nella stessa tappa di Coppa del Mondo). Per i primi cinque classificati sono assegnati i seguenti premi: 1\u00ba = 25 punti, 2\u00ba = 20 punti, 3\u00ba = 16 punti, 4\u00ba = 13 punti e 5\u00ba = 10 punti.\n- Nuovo record del mondo = 20 punti (10 punti se viene solo eguagliato)\n- Nell'ultima tappa del circuito i punti ottenuti in classifica vengono raddoppiati\nEDIZIONE 2013 e 2014:\n- Tre migliori performance: 1\u00ba = 24 punti, 2\u00ba = 18 punti, 3\u00ba = 12 punti\n- Medaglie individuali: Oro = 12 punti, Argento = 9 punti, Bronzo = 6 punti\n- Nuovo record del mondo = 20 punti (10 punti se viene solo eguagliato)\nMontepremi raggiunto.\nLa Federazione Internazionale di Nuoto prevede un montepremi totale che viene assegnato agli atleti in caso di: piazzamento sul podio nelle singole gare, qualora venga stabilito un nuovo record del mondo in gara individuale, e dal 2013 anche al miglior atleta di ogni \"parziale\" della manifestazione (cluster). Infine, \u00e8 previsto un premio finale al vincitore maschile e femminile della Coppa del Mondo. I premi sono cos\u00ec ripartiti:\n- Podio: 1\u00ba posto: 1500 $, 2\u00ba posto: 1000 $, 3\u00ba posto: 500 $ (Premio che viene diviso tra gli atleti in caso di parit\u00e0)\n- Vincitore manifestazione: 100.000 $\n- Record del Mondo: 10.000 $\n- Cluster: Anno 2013 - 2015\nAccuse in materia di doping.\nNel maggio del 2015 Casey Barrett, commentatore della rivista americana \"Swimming World Magazine\", pubblic\u00f2 un articolo nel quale mise in dubbio i successi dell'atleta ungherese. In modo particolare furono lanciate accuse al suo fisico, alla sua capacit\u00e0 di recupero dopo le gare e di competere costantemente ad alto livello, ma soprattutto ai suoi risultati. Tali accuse erano basate sulle performance dell'atleta, sui notevoli progressi cronometrici ottenuti nelle diverse specialit\u00e0 e le numerose gare affrontate dall'atleta nel biennio 2013-2015, in seguito ai deludenti risultati delle Olimpiadi di Londra 2012. \nL'atleta rispose a tali accuse nel corso di una conferenza stampa, da lei stessa indetta, nella quale dichiar\u00f2:\nAnche Tamas Gyarfas, il presidente dell'associazione ungherese del nuoto, difese l'atleta rilasciando un comunicato ufficiale nel quale rispose duramente alle critiche avanzate da Barrett:"}
{"id": "2494719", "revid": "287204", "url": "https://it.wikipedia.org/wiki?curid=2494719", "title": "Legg Mason Tennis Classic 2009", "text": "Il Legg Mason Tennis Classic 2009 \u00e8 stato un torneo di tennis giocato sul cemento. \u00c8 stata la 41\u00aa edizione del Legg Mason Tennis Classic, che fa parte della categoria ATP World Tour 500 series nell'ambito dell'ATP World Tour 2009.\n\u00c8 stato il 3\u00b0 evento maschile delle US Open Series 2009. \nSi \u00e8 giocato al William H.G. FitzGerald Tennis Center di Washington negli Stati Uniti, dall'1 al 9 agosto 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nGiocatori lucky loser:\nCampioni.\nSingolare.\n Juan Mart\u00edn del Potro ha battuto in finale Andy Roddick, 3-6, 7-5, 7-6(6)\nDoppio.\n Martin Damm / Robert Lindstedt hanno battuto in finale \n Mariusz Fyrstenberg / Marcin Matkowski, 7\u20135, 7\u20136(3).\nCollegamenti esterni.\nSito ufficiale"}
{"id": "2494727", "revid": "1543377", "url": "https://it.wikipedia.org/wiki?curid=2494727", "title": "Le etichette delle camicie", "text": "Le etichette delle camicie \u00e8 un romanzo umoristico di Tiziano Sclavi.\nTrama.\nGrazie a un errore di indirizzo, Tom incontra casualmente una donna della quale si innamora."}
{"id": "2494735", "revid": "228587", "url": "https://it.wikipedia.org/wiki?curid=2494735", "title": "Layla", "text": ""}
{"id": "2494737", "revid": "74801", "url": "https://it.wikipedia.org/wiki?curid=2494737", "title": "Layla (citt\u00e0)", "text": "Layla \u00e8 una citt\u00e0 dell'Arabia Saudita centrale. Rappresenta il centro principale dell'oasi di al-Aflaj. \nLa popolazione della citt\u00e0 e dei villaggi circostanti \u00e8 pari a circa abitanti, in gran parte beduini della trib\u00f9 al-Dawasir."}
{"id": "2494739", "revid": "287204", "url": "https://it.wikipedia.org/wiki?curid=2494739", "title": "Open 13 2004", "text": "L'Open 13 2004 \u00e8 stato un torneo di tennis giocato sul cemento indoor.\n\u00c8 stata la 12\u00aa edizione dell'Open 13,che fa parte della categoria International Series nell'ambito dell'ATP Tour 2004.\nSi \u00e8 giocato al Palais des Sports di Marsiglia in Francia,\ndal 23 febbraio al 1\u00ba marzo 2004.\nCampioni.\nSingolare.\n Dominik Hrbat\u00fd ha battuto in finale Robin S\u00f6derling 4-6, 6-4, 6-4\nDoppio.\n Mark Knowles / Daniel Nestor hanno battuto in finale Martin Damm / Cyril Suk 7-5, 6-3"}
{"id": "2494741", "revid": "122914585", "url": "https://it.wikipedia.org/wiki?curid=2494741", "title": "Aprotinina", "text": "Aprotinina \u00e8 un principio attivo, un inibitore della proteasi tripsina pancreatica bovina, una proteina antifibrinolitica che inibisce la tripsina e gli enzimi proteolitici correlati. Il farmaco ha il nome commerciale di Trasylol ed era somministrato per via parenterale per ridurre il sanguinamento durante interventi chirurgici complessi in modo tale da ridurre la necessit\u00e0 di trasfusioni di sangue e i danni agli organi dovuti all'ipotensione. Il farmaco rallenta la fibrinolisi, il processo che porta alla rottura dei coaguli di sangue. Il farmaco \u00e8 stato temporaneamente ritirato in tutto il mondo nel 2007 a causa di alcuni studi che suggeriscono che il suo uso aumenta il rischio di complicanze e morte. Le vendite sono state sospese a maggio 2008, ad eccezione dell'uso per motivi di ricerca. Nel febbraio 2012 il comitato scientifico dell'Agenzia europea per i medicinali (EMA) ha raccomandato di revocare la sospensione.\nChimica.\nL'aprotinina \u00e8 un polipeptide globulare monomerico derivato dal tessuto polmonare bovino. Ha un peso molecolare di 6512 ed \u00e8 costituito da 16 diversi tipi di amminoacidi disposti in una catena lunga 58 residui che si piega in una struttura terziaria stabile e compatta, contenente 3 disolfuri, un'ansa \u03b2 e un \u03b1 elica sul carbonio terminale. \nMeccanismo di azione farmacologica.\nL'aprotinina \u00e8 un inibitore competitivo di diverse proteasi seriniche, in particolare della tripsina, della chimotripsina, della plasmina e callicreina. \nIndicazioni.\nL'aprotinina riduce significativamente il sanguinamento nella cardiochirurgia ad alto rischio, riduce anche la mortalit\u00e0 e la degenza ospedaliera. Sono stati riportati effetti benefici anche nella chirurgia ortopedica ad alto rischio.\nIl farmaco \u00e8 indicato nel trattamento per le disfunzioni ematiche dovute a by pass coronarico, inoltre viene utilizzata nel caso di trapianto del fegato\nEffetti collaterali.\nFra gli effetti collaterali si riscontrano insufficienza renale, necrosi tubulare, tromboflebiti."}
{"id": "2494749", "revid": "125954339", "url": "https://it.wikipedia.org/wiki?curid=2494749", "title": "SpongeBob", "text": "SpongeBob (\"SpongeBob SquarePants\") \u00e8 una serie televisiva animata statunitense creata dal biologo marino e disegnatore Stephen Hillenburg, prodotta dalla sua compagnia United Plankton Pictures e con le animazioni eseguite dalla succursale coreana dei Rough Draft Studios. Il cartone segue il personaggio SpongeBob SquarePants, coinvolto con i suoi amici in numerose avventure nell'immaginaria citt\u00e0 sottomarina di Bikini Bottom. La serie \u00e8 stata ideata nel 1996, subito dopo la cancellazione della serie animata \"La vita moderna di Rocko\", a cui Hillenburg lavor\u00f2 come direttore creativo. Molte delle idee della serie ebbero origine da \"The Intertidal Zone\", un libro educativo mai pubblicato scritto da Hillenburg nel 1989 per insegnare ai suoi studenti la vita sottomarina.\nL'episodio pilota fu presentato alla Nickelodeon nel 1997, originariamente con il titolo \"SpongeBoy Ahoy!\", poi cambiato in quello attuale per motivi di copyright. La serie fu mostrata in anteprima il 1\u00ba maggio 1999 alla dodicesima edizione dei Kids' Choice Awards, e fu trasmessa ufficialmente in televisione dal 17 luglio 1999. In Italia, i diritti per la serie sono stati acquistati inizialmente da Mediaset, ed \u00e8 andata in onda su Italia 1 dal 30 agosto 2004 per le prime sette stagioni, e successivamente completa su Nickelodeon dal 24 dicembre dello stesso anno. \u00c8 stata poi trasmessa in chiaro su Boing dall'aprile 2011 e su Super! (con sia repliche che inediti) dal giugno 2012.\nNel corso degli anni, la serie \u00e8 stata acclamata dalla critica ed \u00e8 diventata un fenomeno su larga scala, vincendo numerosi premi tra cui sei Annie Awards, otto Golden Reel Awards, quattro Emmy Awards, e diciassette Kids' Choice Awards. Con oltre 22 anni di programmazione, SpongeBob \u00e8 la quinta serie animata statunitense pi\u00f9 longeva nella storia della televisione.\nDalla serie \u00e8 stato tratto un film, intitolato \"SpongeBob - Il film\" uscito nelle sale cinematografiche americane nel 2004 e in quelle italiane nel 2005. La Paramount ha annunciato un secondo film, \"SpongeBob - Fuori dall'acqua\", uscito nelle sale nel 2015, mentre un terzo film, chiamato \"SpongeBob - Amici in fuga\" \u00e8 uscito nel 2020. Dalla serie sono stati tratti anche altri media, come libri, fumetti, videogiochi, merchandising e un musical omonimo di Broadway. Nel 2020 vengono annunciate tre serie spin-off: \"\" (\"Kamp Koral: SpongeBob's Under Years\"; uscita nel marzo 2021 negli Stati Uniti e a giugno in Italia), \"Lo show di Patrick Stella\" (\"The Patrick Star Show\"), e una serie su Squiddi Tentacolo.\nTrama.\nLa serie \u00e8 ambientata a Bikini Bottom, una cittadina sul fondo dell'Oceano Pacifico popolata da creature marine antropomorfe che vivono in un mondo simile a quello umano, ed ha come protagonista SpongeBob SquarePants, una spugna marina sempre allegra e spensierata che vive numerose avventure in compagnia dei suoi amici Patrick Stella e Sandy Cheeks, la sua lumaca marina nonch\u00e9 suo animale domestico Gary, il suo burbero vicino di casa Squiddi Tentacolo, il suo capo Mr. Krab, il rivale in affari di quest'ultimo, ovvero Plankton, e di tanti altri personaggi.\nDoppiaggio.\nIl doppiaggio italiano \u00e8 stato affidato alla Merak Film, e dopo la chiusura dell'azienda alla Erazero dalla stagione 13.\nGuest star.\nOltre al cast principale, gli episodi originali della serie presentano spesso voci di guest star di varie professioni. Tra le voci ricorrenti figurano: Ernest Borgnine, che ha doppiato Waterman dal 1999 fino alla sua morte nel 2012; Tim Conway come voce di Supervista dal 1999 fino alla sua morte nel 2019; Brian Doyle-Murray come voce dell'Olandese volante; e Marion Ross nei panni della nonna di SpongeBob. \nSono inoltre degni di nota i vari cameo vocali e fisici in alcuni episodi, ad esempio: il cantante David Bowie ha doppiato il re di Atlantide in \"\"SpongeBob e l'amuleto di Atlantide\"; John Goodman ha doppiato Babbo Natale nello special \"Il Natale di SpongeBob\"; Johnny Depp ha dato la voce a JKL nell'episodio \"SpongeBob e la grande onda\", e nella stessa puntata compare fisicamente il musicista Davy Jones; e Victoria Beckham ha doppiato la regina Anfitrite nell'episodio \"\"La ribellione di Tritone\".\nIn italiano, l'attore e conduttore Enzo Iacchetti ha doppiato SpongeBob nella puntata \"Fuga da Bikini Bottom\" nelle parti in cui perde la memoria. Per le repliche il personaggio \u00e8 stato ridoppiato da Claudio Moneta. Nell'episodio \"SpongeBob e la grande onda\"\", nella versione italiana il personaggio di JKL \u00e8 doppiato da Nicolas Vaporidis.\nAmbientazione.\nBikini Bottom.\nBikini Bottom \u00e8 una citt\u00e0 situata sul fondo dell'Oceano Pacifico ed \u00e8 abitata da creature marine antropomorfe in cui \u00e8 ambientata la maggior parte degli episodi\".\" Bikini Bottom ha ristoranti, locali, negozi e abitazioni di diverso tipo come appartamenti, ville e altro ancora. Le creature marine che l'abitano hanno uno stile del tutto identico a quello umano, pur vivendo sotto il mare. Ci sono anche stadi, parchi di divertimento e strutture ricreative. Tutti i personaggi principali della serie vivono a Bikini Bottom, tra cui SpongeBob, il suo vicino di casa Squiddi Tentacolo e il suo migliore amico Patrick (al 120 di Via Conchiglia). Via Conchiglia taglia a met\u00e0 la citt\u00e0 e si interseca con Corso Supervista e Via Corallo. La citt\u00e0 \u00e8 divisa in vari quartieri e sobborghi tra cui la zona industriale, Goo Lagoon con le sue grotte, le montagne di sabbia, il campo delle Meduse, la Kelp Forest (con varie aree e grotte). La citt\u00e0 ha 2 cimiteri.\nKrusty Krab.\nIl Krusty Krab \u00e8 un ristorante fast food. Il direttore del fast food \u00e8 Mr. Krab, che nutre interessi esclusivamente nei confronti del denaro. I dipendenti sono SpongeBob ai fornelli e Squiddi alle ordinazioni. Il prodotto pi\u00f9 importante del Krusty Krab \u00e8 il Krabby Patty, che garantisce un glorioso successo al locale, ma sono disponibili anche altre pietanze.\nIn \"Spongebob - Il film\", compare invece il Krusty Krab 2, aperto da Mr. Krabs esattamente di fianco al primo per raddoppiare le vendite e affidato in direzione a Squiddi. \u00c8 identico in tutto e per tutto al Krusty Krab originale, l'unica differenza \u00e8 un grande \"2\" che spicca sopra il locale.\nChum Bucket.\nIl Chum Bucket \u00e8 un fast food di Bikini Bottom. Il locale \u00e8 l'unico \"rivale\" del Krusty Krab, gestito da Sheldon J. Plankton e da sua moglie Computer Karen, ma anche la base segreta per tutte le operazioni di Plankton. Il locale \u00e8 sempre vuoto (raramente si notano clienti) ed anche molto sporco, maleodorante e decadente; praticamente in disuso, tuttavia nelle stagioni pi\u00f9 recenti sembra essere stato pulito dato che pi\u00f9 che un ristorante ora \u00e8 la casa di Plankton e Karen. Il locale \u00e8 un enorme edificio a forma di secchio sul quale compare l'insegna \"Chum Bucket\", letteralmente \"Secchio delle esche\".\nEdizione italiana.\nIn Italia la serie \u00e8 stata trasmessa in prima visione dal 30 agosto 2004 su Italia 1 per le prime tre stagioni e successivamente su Nickelodeon dal 24 dicembre 2004. Alcuni episodi inediti sono andati in onda su Super! dal giugno 2012.\nDifferenze con l'originale.\nNella versione italiana, per motivi collegati alla durata dell'episodio e quindi alla messa in onda dello spazio pubblicitario, sono state accorciate alcune canzoni, ad esempio: nel primo episodio \u00e8 stata tenuta solo la prima parte della scena in cui SpongeBob prepara i Krabby Patty con in sottofondo \"Livin' in the Sunlight, Lovin' in the Moonlight\" di Tiny Tim, e nell'episodio 2b della prima stagione, \"Pantaloni strappati\", dove viene lasciata soltanto la parte iniziale in cui SpongeBob canta e poi il resto della canzone viene tagliata. Altre invece sono state completamente rimosse, come nel finale dell'episodio \"La Banda\" in cui Squiddi fa vedere a Squilliam il concerto (\"Sweet Victory\" di David Glen Eisley), nell'episodio \"Benvenuto al Chum Bucket\" in cui Spongebob e Mr. Krabs cantano (\"This Grill Is Not A Home\") e nell'episodio \"SpongeBob Preistorico\" in cui il cavernicolo si mette a cantare con il robot (\"When Worlds Collide\"). In alcuni casi sono state tagliate anche parti non musicali, come ad esempio l'intera sequenza live action del \"trattamento spugna\" al termine della puntata \"L\u2019attacco di schiuma\".\nSigla.\nLa sigla originale \u00e8 cantata da Patrick Pinney, ed \u00e8 ispirata al canto marinaresco \"Blow the Man Down\". Su Italia 1 e Boing per le prime sette stagioni viene usata come sigla iniziale una versione strumentale dell'originale (usata anche per l'ottava stagione) e con alcune modifiche all'animazione presenti anche nella versione francese, spagnola, coreana e gallese. Ad esempio le parti dove compare il titolo originale sono sostituite dalla figura di SpongeBob, non avviene lo zoom finale sul protagonista, e il logo con un disegno di SpongeBob \u00e8 sostituito da uno circondato dai personaggi principali. L'unica parte tradotta \u00e8 quella iniziale, con Painty doppiato da Riccardo Rovatti. Su Nickelodeon viene invece utilizzata la sigla cantata con lo sfondo originale inglese. Su Super! viene usata la stessa sigla di Italia 1 e Boing, ma in alcuni episodi viene sostituita con l'originale cantata usata anche su Nickelodeon. Dall'ottava stagione in poi la sigla torna con lo sfondo originale e dalla nona stagione vengono ripristinati i testi. Su tutte le reti come sigla finale viene usata quella originale, composta da Steve Belfer, che viene variata esclusivamente nelle puntate con la partecipazione di Patchy il pirata e Potty il pappagallo.\nNell'edizione pubblicata in VHS e in DVD la sigla \u00e8 la medesima utilizzata sui canali Mediaset, tuttavia quella d'apertura viene impiegata esclusivamente nel primo episodio e quella di chiusura al termine dell'ultimo presente nella cassetta o nel disco.\nSolo nella decima stagione, la sigla italiana era cantata da Marco Carta durante le prime TV, ma poi \u00e8 stata sostituita dalla sigla originale americana.\nA partire dalla puntata speciale in due parti \"Una grandiosa festa di compleanno\" della dodicesima stagione che ha celebrato il 20\u00ba anniversario della serie (e per le successive puntate) a cantare la sigla (nell'edizione italiana) \u00e8 stato chiamato un giovane cantante visto allo Slime Festival di Nickelodeon: Matteo Markus Bok.\nAccoglienza.\nCritica.\nSpongeBob \u00e8 stato globalmente acclamato dalla critica. I critici televisivi Alan Sepinwall e Matt Zoller Seitz l'hanno classificata sul libro \"TV (The Book)\" come la ventiduesima pi\u00f9 grande serie televisiva americana di tutti i tempi. James Poniewozik della rivista \"Time\" ha descritto il protagonista omonimo come \"l'anti-Bart Simpson, caratterialmente e fisicamente: la sua testa \u00e8 squadrata e ordinata come quella di Bart \u00e8 indisciplinata, e ha una personalit\u00e0 da abbinare: coscienzioso, ottimista e cieco nei confronti del difetti del mondo e di coloro che lo circondano.\"\nLa serie ha anche ottenuto buoni riscontri per i suoi contenuti adatti sia ad un pubblico giovane che adulto; ad esempio, Laura Fries di \"Variety\" ha descritto la serie come \"un fumetto ponderato e inventivo su una spugna marina disperatamente ottimista e resistente [...] Priva dei doppi sensi diffusi nell'animazione di oggi, questa \u00e8 roba puramente per bambini [...] Tuttavia, questo non vuol dire che SpongeBob sia semplicistico o addirittura giovanile. \u00c8 affascinante e stravagante, ma abbastanza intelligente da attirare anche adolescenti e ragazzi in et\u00e0 universitaria.\" Il critico Joyce Millman del \"New York Times\" ha scritto che SpongeBob \"\u00e8 intelligente senza essere impenetrabile per i giovani spettatori e goffo senza annoiare gli adulti fino alle lacrime. \u00c8 il cartone pi\u00f9 affascinante della televisione e uno dei pi\u00f9 strani.\"\nRobert Thompson, professore di comunicazione e direttore del Center for the Study of Popular Television presso la Syracuse University, ha dichiarato sul New York Times: \"C'\u00e8 qualcosa di unico [in SpongeBob]. Sembra essere un respiro rinfrescante dall'era preironica. Non c'\u00e8 il senso dell'estetica ironica che permea cos\u00ec tanto il resto della cultura americana, compresi gli spettacoli per bambini come i \"Rugrats\". Penso che la cosa sovversiva sia che \u00e8 cos\u00ec incredibilmente ingenua, deliberatamente. Poich\u00e9 non c'\u00e8 niente in esso che cerchi di essere trendy o cool o qualsiasi altra cosa, l'hipness pu\u00f2 essere innestato su di esso.\"\nIn un'intervista del 2007, Barack Obama ha dichiarato che SpongeBob \u00e8 il suo personaggio televisivo preferito.\nControversie.\nNel 2005, un video online che mostrava clip di SpongeBob e altri cartoni per bambini con sottofondo la canzone \"We Are Family\" per promuovere la diversit\u00e0 e la tolleranza, \u00e8 stato attaccato da un gruppo evangelico negli Stati Uniti, i quali hanno visto il cartone come mezzo per sostenere l'omosessualit\u00e0. James Dobson di \"Focus on the Family\" ha accusato il video per lo stesso motivo perch\u00e9 sponsorizzato da un gruppo pro-tolleranza. L'evento fece sorgere la domanda se SpongeBob fosse gay, sebbene il creatore della serie Stephen Hillenburg lo avesse negato tre anni prima, definendo il personaggio come \"un po' asessuale\". Dopo i commenti di Dobson, Hillenburg ha riaffermato la sua posizione, affermando che la preferenza sessuale del protagonista non avesse un ruolo fondamentale nella serie. Dobson in seguito ha detto che i suoi commenti sono stati presi fuori contesto e le sue lamentele originali non riguardavano SpongeBob, il video o qualsiasi altro personaggio nel video, ma l'organizzazione che ha sponsorizzato il video, la \"We Are Family Foundation\"; Dobson ha anche detto che essi avevano pubblicato materiale pro-gay sul loro sito web, ma che in seguito lo rimossero. Dopo la controversia, John H. Thomas, ministro e presidente generale della Chiesa unita di Cristo, ha detto che avrebbero accolto SpongeBob nel loro ministero, e che \"Ges\u00f9 non ha allontanato le persone. Nemmeno noi\".\nIl teorico queer Jeffery P. Dennis ha sostenuto che SpongeBob e Sandy non fossero innamorati, ma ha aggiunto che credeva che SpongeBob e Patrick fossero \"accoppiati con un'intensit\u00e0 probabilmente erotica\". Il sito web ucraino \"Family Under the Protection of the Holy Virgin\" (descritto come un gruppo \"cattolico marginale\" dal \"Wall Street Journal\") ha criticato la serie per la sua presunta \"promozione dell'omosessualit\u00e0\". Lo stesso gruppo ha cercato di bandire la serie dal paese, insieme a molti altri cartoni popolari. Le domande sulla sessualit\u00e0 di SpongeBob sono riemerse nel 2020 dopo che l'account Twitter ufficiale di Nickelodeon ha pubblicato un'immagine del personaggio con la bandiera arcobaleno e un testo che celebrava la comunit\u00e0 LGBTQ durante il Pride Month. Sebbene il post non facesse alcuna affermazione sull'orientamento sessuale di SpongeBob, numerosi utenti hanno risposto sui social media sostenendo che avevano gi\u00e0 i loro sospetti che il personaggio potesse essere gay o riaffermando la descrizione dell'asessualit\u00e0 di Hillenburg.\nNell'aprile 2009, Burger King ha rilasciato una pubblicit\u00e0 a tema SpongeBob con una parodia della canzone \"Baby Got Back\"; CCFC (Campaign for a Commercial-Free Childhood) protest\u00f2 contro l'annuncio, definendolo sessista e in modo inappropriato sessuale, soprattutto considerando che la fanbase di SpongeBob include anche bambini piccoli. Nelle dichiarazioni ufficiali rilasciate da Burger King e Nickelodeon, entrambe le societ\u00e0 hanno affermato che la campagna era rivolta ai genitori.\nUno studio del 2011 condotto presso l'Universit\u00e0 della Virginia, pubblicato sulla rivista \"Pediatrics\", ha suggerito che consentire al pubblico in et\u00e0 prescolare di guardare la serie ha causato interruzioni a breve termine nella funzione mentale e nella capacit\u00e0 di attenzione a causa di frequenti cambi di inquadratura, rispetto ai gruppi di controllo che guardavano \"Caillou\" e disegnavano immagini. Un dirigente di Nickelodeon ha risposto in un'intervista che la serie non era destinata a un pubblico di quell'et\u00e0 e che lo studio utilizzava \"una metodologia discutibile e non poteva fornire la base per risultati validi di cui i genitori potessero fidarsi\". Nel 2014, il ministro dell'Istruzione del Kazakistan, Zabira Orazalieva, ha ritenuto lo show troppo violento per i bambini, etichettando il protagonista come un \"teppista egocentrico\" che \"infligge regolarmente violenza ad altri nella sua comunit\u00e0 e sembra godere di ci\u00f2\".\nAnche molti episodi della serie sono stati oggetto di controversie. Il \"Parents Television Council\" ha affermato che l'episodio della seconda stagione \"Una brutta parola\" era un tentativo implicito di promuovere e satirizzare l'uso di parolacce tra i bambini. Gli episodi \"La protesta di SpongeBob\" e \"Vendesi ristorante\" sono stati criticati per aver promosso l'ambientalismo e la politica di sinistra a causa della loro rappresentazione negativa del grande business. L'episodio \"SpongeBob cerca lavoro\" ha causato ampie polemiche e acceso un dibattito politico per la sua rappresentazione della disoccupazione; dopo che Fox News e il New York Post hanno commentato l'episodio, la \"Media Matters for America\" ha accusato le due organizzazioni di utilizzare l'episodio per \"attaccare la rete di sicurezza sociale\". Questa dichiarazione \u00e8 stata ripresa da Al Sharpton, che ha affermato che il \"nuovo eroe\" dei conservatori \u00e8 \"una spugna che vive in un ananas sotto il mare\".\nNel marzo 2021, gli episodi \"\"Una serata folle\" (terza stagione, 2003) e \"Tutti in quarantena!\"\" (dodicesima stagione, 2021) sono stati censurati da Nickelodeon e rimossi dalla piattaforma streaming Paramount+. Il primo, definito da un rappresentante della Nickelodeon come \"poco adatto ai bambini\", \u00e8 stato presumibilmente rimosso per la scena del \"ruba-mutande\", una sorta di party raid che costringe i protagonisti ad irrompere nei guardaroba femminili e rubare loro le mutande. Il secondo invece, in cui il Krusty Krab viene messo in quarantena per un misterioso virus, \u00e8 stato rimosso per le sue similitudini con la pandemia di COVID-19.\nCalo di popolarit\u00e0.\nDopo la fine della terza stagione e l'uscita del primo film, venne ignorata la volont\u00e0 di Stephen Hillenburg, il creatore della serie, di mettere fine alla show, cos\u00ec dopo che si dimise e usc\u00ec la quarta stagione, i fan e i media notarono un calo di qualit\u00e0 degli episodi, notevole nella seconda met\u00e0; dalla quinta stagione ma soprattutto tra la sesta e l'ottava, la popolarit\u00e0 della serie era notevolmente calata, con diversi fan che smisero di seguire le nuove stagioni o che addirittura abbandonarono la serie dopo aver visto episodi come \"Un amico per Gary\", \"Patrick lumaca-sitter\" o \"Un pasto indigesto\". Per molti fan, questo fu il periodo della \"flanderizzazione\", ossia in cui i personaggi principali, a causa dei diversi scrittori, finivano spesso per essere stravolti e i loro difetti peggiorati, e i fan criticarono SpongeBob per essere diventato troppo irritante, cos\u00ec come l'esagerazione della stupidit\u00e0 di Patrick e dell'avidit\u00e0 di Mr. Krab, nonch\u00e8 l'uso di sarcasmo nero e di primi piani disturbanti, un umorismo non divertente come nelle precedenti stagioni, e altri episodi furono invece accusati di torturare Squiddi, Gary e Plankton. In qualche episodio, i personaggi agivano anche \"fuori dal personaggio\". A peggiorare le cose, le stagioni tra la quinta e la settima erano ancora in onda nello stesso periodo (tra il 2007 e il 2009), risultando cos\u00ec in episodi non eseguiti bene, frettolosi o criticati costantemente, come quelli sopracitati. Tuttavia, con la nona stagione, torn\u00f2 Stephen Hillenburg e i personaggi non risentirono pi\u00f9 di questa esagerazione dei difetti. Questo diede inizio a un periodo di ripresa per la serie, almeno fino alla morte dello stesso Hillenburg avvenuta il 26 novembre 2018.\nInfluenza culturale.\nLa grande popolarit\u00e0 del cartone animato si riflette nelle numerose citazioni e apparizioni che esso fa in altre opere televisive e cinematografiche e in alcune canzoni, video musicali e audio.\nNel luglio 2009, il museo delle cere Madame Tussauds di New York ha prodotto una scultura in cera di SpongeBob per celebrare il decimo anniversario della serie, rendendolo il primo personaggio animato ad avere una statua scolpita interamente in cera. Nel maggio 2011, una nuova specie di fungo, \"Spongiforma squarepantsii\", prese il nome dal personaggio.\nSpongeBob divenne anche una moda in Piazza Tahrir in Egitto; dopo la rivoluzione egiziana del 2011, SpongeBob divenne un fenomeno su larga scala nel paese, apparendo su vari articoli di merchandising, dagli hijab ai boxer. Il fenomeno ha portato alla creazione di un progetto Tumblr chiamato \"SpongeBob on the Nile\" (\"SpongeBob sul Nilo\"), fondato dagli studenti americani Andrew Leber ed Elisabeth Jaquette con lo scopo di documentare ogni apparizione di SpongeBob in Egitto. Sherief Elkeshta ha citato il fenomeno in un saggio sullo stato incoerente della politica egiziana sul giornale mensile indipendente \"Midan Masr\", scrivendo: \"Perch\u00e9 [SpongeBob] non tiene almeno una molotov? O alza un pugno?\" Il fenomeno si \u00e8 diffuso anche in Libia, dove un ribelle libico vestito da SpongeBob \u00e8 stato fotografato mentre celebrava la rivoluzione. Sebbene \"The Guardian\" e \"Vice\" affermino che la tendenza abbia poco o nessun significato politico, sono state intraprese varie campagne presidenziali \"scherzose\" per SpongeBob in Egitto e in Siria.\nNel febbraio 2013, \u00e8 stata pubblicata su YouTube una clip con dei soldati dell'esercito e marina russa mentre cantano la sigla di SpongeBob durante una marcia. Il sito web che ha caricato il video l'ha definita come \"una delle canzoni di marcia pi\u00f9 popolari nell'esercito russo\". Il video ha ottenuto circa 50.000 visualizzazioni nella prima settimana.\nDalla serie sono spesso stati estrapolati frame che, attraverso internet, si sono trasformati in veri e propri meme. La cultura dei meme che ruota intorno alla serie ha persino avuto effetti sul merchandising della stessa: sono infatti state prodotte in occasione del ventesimo anniversario del brand alcune action figure che rappresentano i meme pi\u00f9 famosi nati in seno alla serie.\nNel 2018 \u00e8 stata lanciata una petizione sul sito \"Change.org\" da un fan della serie, in cui si richiedeva la riproduzione di \"Sweet Victory\", brano suonato dalla Bikini Bottom Super Band nell'episodio \"La banda\" (2x15, secondo episodio), all'halftime show del Super Bowl LIII per onorare la morte di Stephen Hillenburg, creatore della serie. La NFL e la CBS hanno deciso di trasmettere un estratto introduttivo del brano nel corso del concerto, come transizione da \"This Love\" dei Maroon 5 a \"Sicko Mode\" di Travis Scott.\nOpere derivate.\nVideogiochi.\nDalla serie televisiva sono stati tratti numerosissimi videogiochi. Alcuni di essi sono tratti da episodi speciali o film (ad esempio \"SpongeBob's Atlantis SquarePantis\" e '), altri possiedono invece una trama realizzata indipendentemente (come ', ', ' e '). ' \u00e8, per ora, l\u2019unico gioco arcade.\nDegni di nota sono inoltre i crossover con altre serie animate di Nickelodeon di genere party o sportivo detta la serie Nicktoons (come \"Nicktoons Racing\", \"Nickelodeon Party Blast\", \"Nicktoons Nitro\", \"Nicktoons Basketball\", \"Nicktoons MLB\" ecc.) in cui i protagonisti interagiscono con personaggi di serie come \"Rugrats\", \"Hey Arnold\", \"CatDog\", \"The Ren &amp; Stimpy Show\", \"Due Fantagenitori\", \"Danny Phantom\", \"Invader Zim\", \"Avatar - La leggenda di Aang\", \"T.U.F.F. Puppy\", \"Jimmy Neutron\", \"Fanboy &amp; Chum Chum\" e molti altri. Parte di questi sono platform facenti parte della serie \"SpongeBob e i suoi amici\" (\"Nicktoons\"), composta da \"SpongeBob e i suoi amici - Tutti per uno, uno per tutti!\", \"SpongeBob e i suoi amici - Battaglia sull'isola del vulcano\", \"SpongeBob e i suoi amici - Globulous all'attacco!\" e \"SpongeBob e i suoi amici - L'attacco dei Toybot e lo spin-off, Nickelodeon All Star Brawl\"\nNel 2020 \u00e8 uscito un remake di ', intitolato '.\nSpin-off.\nNel 2020 vengono annunciate tre serie spin-off. La prima, serie in computer grafica dal titolo \"\", vede i protagonisti all'et\u00e0 di 10 anni in un campo estivo. \u00c8 uscita negli Stati Uniti su Paramount+ dal 4 marzo 2021, mentre in Italia \u00e8 stata trasmessa su Nickelodeon dal 21 giugno 2021.\nLa seconda serie spin-off \u00e8 \"Lo show di Patrick Stella\" (\"The Patrick Star Show\"), con protagonista Patrick come presentatore di un talk show serale, in cui partecipano la sua famiglia, i volti storici di \"SpongeBob\" e una serie di personaggi nuovi. \u00c8 andata in onda su Nickelodeon negli Stati Uniti dal 9 luglio 2021, mentre in Italia dal 13 dicembre dello stesso anno.\nLa terza serie, di cui non si conosce ancora il titolo, avr\u00e0 per protagonista Squiddi Tentacolo e sar\u00e0 trasmessa su Netflix."}
{"id": "2494753", "revid": "287204", "url": "https://it.wikipedia.org/wiki?curid=2494753", "title": "Abierto Mexicano de Tenis Telefonica Movistar 2004", "text": "L'Abierto Mexicano Telcel 2004 (conosciuto anche come Abierto Mexicano de Tenis Telefonica Movistar) \u00e8 stato un torneo di tennis giocato sulla terra rossa. \u00c8 stata l'11\u00aa edizione del torneo maschile che fa parte della categoria International Series Gold nell'ambito dell'ATP Tour 2004, e la 4\u00aa del torneo femminile che fa parte della categoria Tier III nell'ambito del WTA Tour 2004. Sia il torneo maschile che quello femminile si sono giocati al Fairmont Acapulco Princess di Acapulco in Messico, dal 1\u00ba marzo al 7 marzo 2004.\nCampioni.\nSingolare maschile.\n Carlos Moy\u00e1 ha battuto in finale Fernando Verdasco, 6\u20133, 6\u20130\nSingolare femminile.\n Iveta Bene\u0161ov\u00e1 ha battuto in finale Flavia Pennetta, 7\u20136(5), 6\u20134\nDoppio maschile.\n Bob Bryan / Mike Bryan hanno battuto in finale Juan Ignacio Chela / Nicol\u00e1s Mass\u00fa, 6\u20132, 6\u20133\nDoppio femminile.\n Lisa McShea / Milagros Sequera hanno battuto in finale Olga Vymet\u00e1lkov\u00e1 / Gabriela Navr\u00e1tilov\u00e1, 2\u20136, 7\u20136(5), 6\u20134"}
{"id": "2494756", "revid": "86599", "url": "https://it.wikipedia.org/wiki?curid=2494756", "title": "Transito di Mercurio da Saturno", "text": "Un Transito di Mercurio da Saturno, avviene quando il pianeta Mercurio passa tra il Sole e Saturno oscurando una piccola porzione del disco solare ad un ipotetico osservatore su Saturno.\nDurante il transito Mercurio appare come un piccolo disco nero che si muove sulla superficie del Sole.\nSpiegazione.\nNessuno ha mai osservato un tale transito, n\u00e9 \u00e8 previsto possa succedere in un immediato futuro. Il prossimo transito avverr\u00e0 il 22 luglio 2027.\nIpoteticamente, un transito di Mercurio potrebbe essere osservato dalla superficie di uno dei satelliti naturali di Saturno, piuttosto che dal pianeta stesso. Ovviamente i tempi e le modalit\u00e0 sarebbero leggermente diversi.\nIl periodo sinodico Mercurio-Saturno \u00e8 88,694 giorni. Pu\u00f2 essere calcolato usando la formula\nformula_1,\ndove formula_2 \u00e8 il periodo siderale orbitale di Mercurio (87,968) giorni e formula_3 \u00e8 il periodo orbitale di Saturno (10746,940 giorni).\nL'inclinazione dell'orbita di Mercurio, rispetto a quella di Saturno, \u00e8 6,38\u00b0, che \u00e8 minore rispetto all'eclittica terrestre che \u00e8 7,00\u00b0.\nDa osservazioni empiriche sulle date dei transiti, si nota ogni 30 anni circa una ripetizione a gruppi dei transiti.\nTransiti degni di nota.\nParticolarmente interessante sarebbe stato poter osservare il transito del 21 marzo 1894, poich\u00e9 \u00e8 avvenuto lo stesso giorno di un transito di Venere da Saturno e di un transito di Mercurio da Venere. Tuttavia nessuno di quei transiti era simultaneo ad un altro.\nPer un ipotetico osservatore su Saturno, sarebbe interessante anche il transito mancato di poco del 9 dicembre 2056 perch\u00e9 a distanza di appena sei ore inizierebbe un transito di Venere."}
{"id": "2494758", "revid": "599013", "url": "https://it.wikipedia.org/wiki?curid=2494758", "title": "Jorge Arce", "text": "Soprannominato \"El Travieso\" (in italiano \"il malizioso\"), \u00e8 stato campione mondiale WBO e WBC dei pesi minimosca, WBC dei pesi mosca e WBA dei supermosca.\nOrigini.\nJorge Arce \u00e8 nato a Los Mochis, Sinaloa, in una famiglia numerosa consistente in 11 fratelli e 4 sorelle.\nCarriera.\nGli inizi.\nArce \u00e8 passato al professionismo all'et\u00e0 di 16 anni e ha vinto i suoi primi 4 match. In seguito ha perso contro il futuro campione Omar Romero e pareggiato con Gabriel Munoz nel 1996. Tuttavia dopo la breve interruzione negativa \u00e8 tornato a vincere altre 10 volte, conquistando anche dei titoli regionali, prima di perdere contro l'esperto (e futuro campione IBF dei minimosca) V\u00edctor Burgos il 12 dicembre 1997.\nDopo la sconfitta subita da Burgos, Arce si \u00e8 ripreso, inanellando una nuova striscia di 4 vittorie consecutive e conquistando la possibilit\u00e0 di strappare il titolo WBO dei pesi minimosca il 4 dicembre 1998 contro Juan Domingo Cordoba. Alla fine dei conti Arce \u00e8 emerso vincitore, diventando campione del mondo a soli 19 anni. Archiviato il successo su Cordoba, \u00e8 arrivato il turno di Salvatore Fanni, all'epoca con un record di 32-7-2. I due si sono affrontati al Palazzetto dello sport di Sassari il 17 aprile 1999. Fanni si \u00e8 dovuto arrendere alla 6\u00aa ripresa per profondi tagli subiti, decretando la vittoria di Jorge per KO tecnico. Al momento dell'interruzione i cartellini erano tutti in favore dell'atleta messicano: 49-46, 48-47 e 49-45.\nIl big match con Carbajal.\nIl 31 luglio 1999 si \u00e8 svolto il big match contro l'ex 3 volte campione Michael Carbajal, a Tijuana, per il titolo mondiale di Arce. Avanti su tutti e tre i cartellini dopo 10 round, all'11\u00aa ripresa Jorge ha dovuto subire l'aggressiva rimonta dell'avversario, che dopo averlo colpito con un letale destro ha costretto l'arbitro a interrompere il match, poich\u00e9 il \"Travieso\" non era pi\u00f9 in grado di continuare la gara. Arce ha cos\u00ec dovuto cedere la sua corona dei minimosca a Carbajal."}
{"id": "2494759", "revid": "256896", "url": "https://it.wikipedia.org/wiki?curid=2494759", "title": "SIMAI", "text": ""}
{"id": "2494765", "revid": "1573940", "url": "https://it.wikipedia.org/wiki?curid=2494765", "title": "Armoriale dei comuni della provincia di Matera", "text": "Questa pagina contiene le armi (stemmi e blasonature) dei comuni della Provincia di Matera."}
{"id": "2494766", "revid": "76963", "url": "https://it.wikipedia.org/wiki?curid=2494766", "title": "Mihiro", "text": "Biografia.\nDebutt\u00f2 come modella softcore nel 2002, pubblicando un photobook e un DVD intitolati \"Dream\". Successivamente apparve in molti DVD e photobook softcore, quindi nel 2004 debutt\u00f2 come cantante, incidendo un singolo intitolato \"Sunflower\".\nNel gennaio 2005 fece il suo debutto come attrice AV, ovvero come attrice pornografica, con il film \"Little Angel\". Nel 2006 interpret\u00f2 il ruolo di una idol nell'horror \"Zombie Self-Defense Force - Armata mortale\", diretto da Naoyuki Tomomatsu, fu la protagonista della commedia erotica \"Yo-Yo Sexy Girl Cop\", parodia del film d'azione \"Yo-Yo Girl Cop\", realizzata per il V-Cinema, e vinse un excellent award ai Japanese Adult Video Awards.\nNel 2008 interpret\u00f2 il ruolo della protagonista in \"Cruel Restaurant\", diretto da K\u014diji Kawano, quindi nel 2009 fu nel cast del film d'azione \"Samurai Princess\" e partecip\u00f2 all'horror \"\"."}
{"id": "2494767", "revid": "31886", "url": "https://it.wikipedia.org/wiki?curid=2494767", "title": "Luigi Alberti", "text": "Biografia.\nIl fiorentino Luigi Alberti, redattore del giornale federalista-cattolico \"Firenze\" nel 1863-66, deve essere ricordato pi\u00f9 che per le sue commedie (fra le molte si ricordano \"Pietro o la gente nuova\" e \"Capitano Anacleto Bruni\"), per il fatto che entr\u00f2 in un'aspra polemica con Olindo Guerrini e Giosu\u00e8 Carducci poich\u00e9 si riteneva l'ultimo difensore dell'ideale contro il nascente verismo poetico. Egli, infatti, accusava nei suoi due volumetti intitolati \"Praefatio\" e \"Polemica novissima\" il verismo carducciano e guerriniano di aver corrotto gli animi dei giovinetti, insegnando un \"sensismo dannoso e riprovevevole per ogni rispetto\".\nLa sua produzione drammatica ottenne minore successo.\nAlle provocazioni di Gigi Alberti, rispondeva Olindo Guerrini nel \"Prologo\" a \"Nova polemica\" e pi\u00f9 causticamente Giosu\u00e8 Carducci nelle pagine del suo articolo apparso nel novembre 1878 nel \"Preludio\", con il titolo di \"Novissima polemica\".\nArchivio.\nIl fondo \"Luigi Alberti,\" conservato presso la Biblioteca nazionale centrale di Firenze, \u00e8 costituito da un centinaio di pezzi, comprendenti lettere, telegrammi, cartoline a lui indirizzati con appunti e materiale vario inerente alla sua attivit\u00e0 di commediografo; appunti e materiale a stampa; testi manoscritti di commedie dell\u2019Alberti e di altri suoi contemporanei ."}
{"id": "2494771", "revid": "767487", "url": "https://it.wikipedia.org/wiki?curid=2494771", "title": "Sonante", "text": "In fonetica e fonologia, una sonante (o, meno comune, sonorante) \u00e8 un suono del linguaggio che viene prodotto, senza flusso d'aria turbolento, nel tratto vocale. Essenzialmente questo significa che un suono \"spinto fuori\" (come ) o \"schioccato\" (come ) non \u00e8 una sonante. Per esempio, le vocali sono sonoranti, come lo sono le consonanti e . Altre consonanti, come o , limitano abbastanza il flusso d'aria da causare turbolenza, e cos\u00ec sono non-sonoranti. Oltre alle vocali, le categorizzazioni fonetiche dei suoni che sono considerati sonanti includono approssimanti, nasali, battute e vibranti. Nella gerarchia della sonorit\u00e0, tutti i suoni pi\u00f9 alti delle fricative sono sonoranti. Essi possono dunque formare il nucleo di una sillaba nelle lingue che riconoscono questa distinzione a questo livello di sonorit\u00e0.\nLe sonanti sono quelle articolazioni in cui vi \u00e8 soltanto una parziale chiusura o, detto altrimenti, un flusso d'aria nasale od orale non ostacolata; tali articolazioni, tipicamente sonore, frequentemente senza attrito e senza componente di rumore, possono condividere molte caratteristiche fonetiche con le vocali.\nTalvolta viene usata la parola risonante per questi suoni non-turbolenti. In questo caso, la parola \"sonante\" o sonorante pu\u00f2 essere ristretta alle sonanti non-vocoidi; vale a dire, tutte quelle di sopra eccetto le vocali e semivocali. Tuttavia, questo uso sta diventando datato.\nLe sonanti contrastano con le costrittive, le quali causano turbolenza nel tratto vocale. Tra le consonanti pronunciate molto indietro nella gola (uvulare, faringale) la distinzione tra un approssimante e una fricativa sonora \u00e8 cos\u00ec indistinta che tali suoni come la consonanti sonore fricativa uvulare () e fricativa faringale () spesso si comportano come sonanti. La consonante faringale \u00e8 anche una semivocale corrispondente alla vocale .\nLa maggior parte delle occlusive sono sorde, mentre la grande maggioranza delle sonanti sono sonore. Sono certamente possibili le sonanti sorde, ma queste si verificano come fonema soltanto nel 5% delle lingue del mondo. Queste sono quasi esclusivamente trovate nell'area intorno all'Oceano Pacifico, dalla Nuova Caledonia in senso orario al Sud America, e appartengono a un numero di famiglie linguistiche, tra cui le austronesiane, sino-tibetane, na-dene e eschimo-aleutine. \u00c8 degno di nota che, in \"ogni\" caso dove una sonante sorda \"non\" si verifica, vi \u00e8 un sonante sonora contrastante. \nLe sonanti sorde tendono ad essere abbastanza, anzi, molto difficili da riconoscere anche per quei popoli la cui lingua si trova a contenerle, ed hanno una forte tendenza a risuonare o a subire l'indurimento per formare ad esempio una fricativa come o .\nSonanti nella lingua inglese.\nL'inglese ha i seguenti fonemi consonantici sonanti: .\nFonti.\nLadefoged, Peter; Ian Maddieson (1996). \"I suoni delle lingue nel mondo\". Oxford: Blackwell. ISBN 0-631-19814-8."}
{"id": "2494772", "revid": "287204", "url": "https://it.wikipedia.org/wiki?curid=2494772", "title": "Pachycereus pringlei", "text": "Il Pachycereus pringlei \u00e8 una pianta succulenta della famiglia delle Cactaceae, originaria del Messico nord occidentale, negli stati della Bassa California, Bassa California del Sud e Sonora.\nInsieme alla \"Carnegiea gigantea\" \u00e8 uno dei cactus pi\u00f9 alti del mondo."}
{"id": "2494775", "revid": "1917458", "url": "https://it.wikipedia.org/wiki?curid=2494775", "title": "Steno (mitologia)", "text": "Steno () \u00e8 un personaggio della mitologia greca, una delle tre Gorgoni \nGenealogia.\nSorella di Medusa ed Euriale, era figlia di Forco e di Ceto.\nMitologia.\nContrariamente a Medusa, lei ed Euriale erano immortali (ma per Virgilio erano mortali tutte e tre le sorelle). \n\u00c8 considerata la pi\u00f9 forte e feroce delle tre sorelle in quanto uccise pi\u00f9 uomini lei di quanti ne sia stata la somma delle uccisioni delle altre due.\nI mitografi sono discordi nell'indicare il luogo dove vivesse, secondo Esiodo si trovava vicino al giardino delle Esperidi mentre Erodoto suppone che vivesse nella Libia."}
{"id": "2494777", "revid": "1543377", "url": "https://it.wikipedia.org/wiki?curid=2494777", "title": "Tennis Channel Open 2004", "text": "Il Tennis Channel Open 2004 \u00e8 stato un torneo di tennis giocato sul cemento.\n\u00c8 stata la 17\u00aa edizione del Tennis Channel Open,che fa parte della categoria International Series nell'ambito dell'ATP Tour 2004.\nSi \u00e8 giocato a Scottsdale in Arizona dal 1\u00ba marzo all'8 marzo 2004.\nCampioni.\nSingolare.\n Vincent Spadea ha battuto in finale Nicolas Kiefer 7-5, 6-7 (5-7), 6-3\nDoppio.\n Rick Leach / Brian MacPhie hanno battuto in finale Jeff Coetzee / Chris Haggard 6-3, 6-1"}
{"id": "2494785", "revid": "486946", "url": "https://it.wikipedia.org/wiki?curid=2494785", "title": "Nuova pallacanestro firenze", "text": ""}
{"id": "2494787", "revid": "729019", "url": "https://it.wikipedia.org/wiki?curid=2494787", "title": "19. Waffen-Grenadier-Division der SS", "text": "La 19. Waffen Grenadier Division der SS (lettische Nr. 2) fu una divisione di fanteria delle Waffen SS durante la seconda guerra mondiale. Venne fondata il 7 gennaio 1944 subito dopo la creazione della 15. Waffen-Grenadier-Division der SS elevando al rango divisionale la 2. Lettische SS-Freiwilligen-Brigade. Combatt\u00e9 nei Paesi Baltici ed in Russia sotto il controllo del Gruppo d'armate Nord prima e del Gruppo d'armate Curlandia quando la divisione si ritrov\u00f2 intrappolata nella sacca russa creatasi in Curlandia. In questa sacca la divisione continu\u00f2 a combattere fino alla fine della guerra, quando si arrese all'Armata Rossa."}
{"id": "2494795", "revid": "1008732", "url": "https://it.wikipedia.org/wiki?curid=2494795", "title": "Accademia italiana di scienze forestali", "text": "L'Accademia italiana di scienze forestali \u00e8 un ente morale senza scopo di lucro che ha il compito promuovere e valorizzare le scienze forestali e le loro applicazioni alla selvicoltura e ai connessi problemi di tutela dell'ambiente. Ha sede a Firenze, in via San Domenico, 2.\nStoria.\nL'Accademia italiana di scienze forestali \u00e8 stata fondata il 21 giugno 1951, per merito di alcuni cultori delle scienze forestali, fra i quali Generoso Patrone, Aldo Pavari, Cesare Sibilia, Romualdo Trifone. Alla stesura dell'atto costitutivo erano presenti l'allora Ministro dell'agricoltura e delle foreste Amintore Fanfani e il direttore generale delle Foreste Giulio Sacchi.\nIl 25 luglio 1951, con decreto del presidente della Repubblica n. 4586, l'Accademia \u00e8 stata eretta in ente morale. La sua prima sede \u00e8 stata la Facolt\u00e0 agraria e forestale dell'Universit\u00e0 degli Studi di Firenze; in seguito ha trovato collocazione nei locali di Villa Favorita, uno storico edificio posto alla base della collina di Fiesole, di propriet\u00e0 dell'ex Azienda di Stato delle foreste demaniali di Vallombrosa.\nI fondatori nominarono presidente della neonata Accademia Generoso Patrone, che ha svolto l'incarico fino alla sua morte, avvenuta nel 1980. Successivamente la presidenza \u00e8 stata affidata prima ad Alessandro de Philippis, deceduto nel 2002, e poi a Fiorenzo Mancini, che ha ricoperto l'ufficio sino al 2009. L'attuale presidente dell'Istituzione \u00e8 Orazio Ciancio.\nI soci dell'accademia sono suddivisi in quattro categorie (emeriti, onorari, ordinari e corrispondenti) e sono scelti per la loro opera e fama nel campo degli studi e dell'attivit\u00e0 forestale. Le designazioni per la loro nomina sono proposte dal consiglio accademico e vengono poi sottoposte all'approvazione dell'assemblea dei soci ordinari, gli unici che abbiano diritto di voto.\nAttualmente l'Accademia comprende circa 400 membri accademici, di cui 70 soci ordinari.\nAttivit\u00e0.\nL'Accademia svolge una serie di attivit\u00e0 di carattere scientifico e culturale nel campo delle scienze forestali: promuove studi, ricerche ed esperienze sui problemi tecnici, economici e giuridici concernenti la selvicoltura e la tutela dell'ambiente; organizza convegni per la trattazione di tali problemi nel quadro dell'economia nazionale; organizza corsi di lezioni e letture, tenuti da accademici o da altre persone invitate dal consiglio accademico; organizza e favorisce l'iniziativa di mostre ed esposizioni forestali; istituisce centri o corsi di qualificazione, osservatori, laboratori e commissioni di studio; pubblica atti accademici, studi, inchieste, monografie, raccolte di opere e riviste di carattere tecnico-scientifico; istituisce collegamenti, nello svolgimento del proprio lavoro, con Istituti affini nazionali ed esteri; amministra fondazioni, contributi e fondi destinati a premi e a lavori di carattere scientifico o per l'attuazione di determinati studi; raccoglie nella propria biblioteca, a disposizione degli studiosi e dei tecnici, pubblicazioni italiane ed estere riguardanti le scienze forestali; attua ogni altra attivit\u00e0 o iniziativa volta a conseguire i fini istituzionali.\nNegli ultimi anni numerosi sono stati gli studi effettuati per enti sia pubblici sia privati. Essi hanno spaziato da un ambito locale a un ambito internazionale e le ricerche eseguite sono state fra le pi\u00f9 varie, grazie alle molte e diversificate competenze dei Soci che vi hanno partecipato.\nL'Accademia raccoglie e pubblica gli atti delle pubbliche adunanze e delle pi\u00f9 significative ricerche scientifiche discusse nel corso di ogni anno presso la sua sede negli \"Annali\". Inoltre, pubblica la rivista bimestrale \"L'Italia Forestale e Montana\", che contiene articoli scientifici di interesse generale, note pratiche, lettere al Direttore, opinioni di lettori, notizie di cronaca e recensioni bibliografiche. Nel corso degli anni, l'Accademia ha inoltre pubblicato una serie di atti, rapporti, libri, bollettini, indici e monografie, tra cui si segnalano: \"Il bosco e l'uomo\" (1996, a cura di O. Ciancio); \"Nuove frontiere nella gestione forestale\" (1999, a cura di O. Ciancio); \"Il bosco ceduo in Italia\" (2002, a cura di O. Ciancio e S. Nocentini); \"Il bosco ceduo. Selvicoltura, Assestamento, Gestione\" (2004, a cura di O. Ciancio e S. Nocentini); \"Botanica e Selvicoltura\" (2007, a cura di G. Bernetti); \"Valutazione dei danni da incendi boschivi\" (2007, a cura di O. Ciancio, P. Corona, M. Marinelli, D. Pettenella); \"Atti del Terzo Congresso Nazionale di Selvicoltura\" (2009).\nBiblioteca.\nL'Accademia ha inoltre una biblioteca che raccoglie lavori scientifici italiani e stranieri nel campo delle scienze forestali e settori affini; conta circa 6000 pubblicazioni monografiche e circa 500 collezioni periodiche fra cessate e correnti, di cui oltre la met\u00e0 straniere.\nCol passare del tempo la biblioteca si \u00e8 arricchita notevolmente anche grazie a donazioni da parte di coloro che hanno partecipato attivamente alla vita del Sodalizio, come i primi Presidenti Generoso Patrone e Alessandro de Philippis, e i soci Mario Cantiani, Ariberto Merendi, Giulio Vinciguerra, Amerigo Hofmann.\nIl materiale bibliografico \u00e8 per la maggior parte posteriore al 1900. Essa possiede inoltre alcune opere rare, come il \"Manuale teorico pratico dell'arte forestale\" di G.C. Siemoni, del 1872, alcuni scritti del Perona della fine dell'800, la collezione della rivista L'Alpe, dal 1904 al 1938, la collezione degli Annali del Regio Istituto Superiore forestale (1914-1938), la Carta forestale d'Italia del 1930, gli atti dei primi congressi forestali risalenti all'inizio del secolo."}
{"id": "2494796", "revid": "287204", "url": "https://it.wikipedia.org/wiki?curid=2494796", "title": "Bethel (New York)", "text": "Bethel \u00e8 un comune degli Stati Uniti d'America, nella Contea di Sullivan, nello Stato di New York.\nBethel \u00e8 nota per aver ospitato il festival di Woodstock del 1969, il pi\u00f9 famoso evento di musica rock."}
{"id": "2494799", "revid": "834", "url": "https://it.wikipedia.org/wiki?curid=2494799", "title": "Siamo donne (film 1953)", "text": ""}
{"id": "2494804", "revid": "287204", "url": "https://it.wikipedia.org/wiki?curid=2494804", "title": "Pacific Life Open 2004", "text": "L'Indian Wells Masters 2004 (conosciuto anche come \"Pacific Life Open\" per motivi di sponsorizzazione) \n\u00e8 stato un torneo di tennis giocato sul cemento. \n\u00c8 stata la 28\u00aa edizione dell'Indian Wells Masters, che fa parte della categoria ATP Masters Series nell'ambito dell'ATP Tour 2004, \ne della Tier I nell'ambito del WTA Tour 2004. \nSia il torneo maschile che quello femminile si sono giocati all'Indian Wells Tennis Garden di Indian Wells in California, \ndall'8 al 22 marzo 2004.\nCampioni.\nSingolare maschile.\n Roger Federer ha battuto in finale Tim Henman, 6\u20133, 6\u20133\nSingolare femminile.\n Justine Henin-Hardenne ha battuto in finale Lindsay Davenport, 6\u20131, 6\u20134,\nDoppio maschile.\n Arnaud Cl\u00e9ment / S\u00e9bastien Grosjean hanno battuto in finale Wayne Black / Kevin Ullyett, 6\u20133, 4\u20136, 7\u20135\nDoppio femminile.\n Virginia Ruano Pascual / Paola Su\u00e1rez hanno battuto in finale Svetlana Kuznecova / Elena Lichovceva, 6\u20131, 6\u20132"}
{"id": "2494808", "revid": "1951128", "url": "https://it.wikipedia.org/wiki?curid=2494808", "title": "Batmobile", "text": "La Batmobile \u00e8 l'automobile personale del supereroe della DC Comics Batman. La macchina ha subito l'evoluzione dal fumetto alla televisione al film. Tenuta nella Batcaverna, a cui si accede attraverso alcune entrate segrete, la Batmobile \u00e8 un veicolo pieno di strumenti e oggetti per le attivit\u00e0 anticrimine di Batman.\nBatman la guida gi\u00e0 nella sua prima avventura a fumetti in \"Detective Comics\" n. 27 (maggio 1939): una berlina, a cui ci si riferisce come \"la sua macchina\". Presto l'auto assunse uno stile pi\u00f9 \"pipistrellesco\", includendo le tipiche, inconfondibili alette sul retro. Nei primi tempi della carriera di Batman, l'auto fu modificata con l'aggiunta di una blindatura per protezione e modifiche tecnologicamente avanzate al fine di personalizzarla. La Batmobile ha avuto numerose incarnazioni e il veicolo, dal punto di vista tecnologico, \u00e8 sempre stato presentato come un veicolo d'avanguardia.\nStoria editoriale.\nIl veicolo che divenne la Batmobile fu introdotta in \"Detective Comics\" n. 27 del 1939, nella prima storia di Batman. Originariamente, il veicolo era una semplice convertibile rossa le cui funzioni non erano nulla di speciale. Sebbene il Batplano sia stato introdotto in \"Detective Comics\" n. 31, il nome \"Batmobile\" non fu utilizzato per la macchina di Batman e Robin fino alla pubblicazione di \"Detective Comics\" n. 48 (febbraio 1941). Seguirono altri Bat-veicoli, tra cui il Batciclo, la Batbarca e il Redbird di Robin.\nIl design della macchina si evolse gradualmente. Divenne un'auto \u00abspecialmente costruita ad alto potenziale\u00bb in \"Detective Comics\" n. 30, e in \"Batman\" n. 5, cominci\u00f2 con un ornamento da cofano pi\u00f9 grande ed una verniciatura pi\u00f9 scura.\nCol tempo, il disegno dominante incluse un corpo scuro pi\u00f9 largo con accessori a forma di pipistrello, incluse le ali sul retro, rassomiglianti proprio ad ali di pipistrello.\nIn \"Batman\" n. 5 venne introdotta una Batmobile pi\u00f9 lunga, pi\u00f9 potente e aerodinamica, con un'alta ala scolpita e una intimidatoria testa di pipistrello sul davanti. Tre pagine dopo la sua introduzione, finisce gi\u00f9 da una rupe a causa del Joker, che la fa sfracellare nel burrone sottostante. Tuttavia, una Batmobile del tutto identica fu reintrodotta nello stesso albo, in una storia successiva.\nLa serie televisiva \"Batman\" del 1966-1968 fu cos\u00ec popolare che l'eccessivo umorismo e l'elegante Batmobile disegnata da George Barris furono subito introdotte nei fumetti di Batman. Ma gli eccessi e frivolezza della serie non si adattarono alla vecchia guardia di fan di Batman. Cos\u00ec quando la serie fu cancellata nel 1968, il fumetto fu riaggiornato diventando pi\u00f9 \"dark\" e pi\u00f9 serio. Questa versione della Batmobile apparve periodicamente nei fumetti, per esempio in \"Detective Comics\" n. 850 e nel numero \"Batman Confidential\".\nNella miniserie a fumetti \"Il ritorno del Cavaliere Oscuro\" di Frank Miller (1986), la Batmobile \u00e8 una versione modificata di un veicolo armato per il controllo delle rivolte, completa di fucili mitragliatori che sparavano proiettili di gomma, un largo cannone montato sul davanti e un grande serbatoio in sostituzione del battistrada degli pneumatici. Secondo le parole di Batman, l'unica cosa che avrebbe potuto perforarla \u00abnon viene da questo pianeta\u00bb. La Batmobile comparve anche in \"All Star Batman e Robin\" n. 4, dove viene costruita da alcuni robot nella Batcaverna.\nA partire dagli anni novanta, il numero di fumetti in cui compariva Batman crebbe a dismisura con storie in cui faceva da comparsa, serie limitate e storie a fumetti. Allo stesso tempo, vi erano considerevoli sperimentazioni di stili di illustrazioni. Con diversi stili d'illustrazione in diversi fumetti, vi furono naturalmente diverse versioni della Batmobile, con disegni della Batmobile che passavano da tipica a pratica e da stilizzata a stravagante.\nDurante la storia \"Cataclysm\", si scopre che Batman ha una variet\u00e0 di veicoli in giro per la citt\u00e0 nell'evenienza che non riesca ad averne uno in tempo in caso di bisogno. Uno Hummer serve da veicolo primario per l'attraversamento delle rovine dovute al terremoto durante la storia \"Aftershock\", dato che la maggior parte delle Batmobili era stata demolita durante il terremoto. Questi veicoli non sono cos\u00ec sofisticati come pu\u00f2 esserlo la Batmobile, ma alcuni di esse sono protetti contro l'assalto di autoveicoli militari.\nNella storia \"Batman: Hush\", una tavola di Jim Lee mostrava tutte le Batmobili precedenti (da film, fumetti e serie TV), in un deposito nella Batcaverna. Un esempio del dialogo tra Batman e Nightwing ne affermava il punto: \u00abBatman: \"Prendiamo la macchina\". Nightwing: \"Ok. Quale?\"\u00bb. In pi\u00f9, alcune incarnazioni dei personaggi, come nella serie animata di Batman del 1992-1995, fa intendere che Batman possieda una grande flotta di veicoli di vari modelli e fatture cos\u00ec come varie utilitarie da utilizzare quando la Batmobile possa dare troppo nell'occhio.\nIn \"All Star Batman e Robin\" n. 3 di Frank Miller, la macchina pu\u00f2 mutarsi in un Jet e in un sottomarino. Dick Grayson afferma che il nome \u00abBatmobile\u00bb \u00e8 \u00abdel tutto strano\u00bb.\nIl \"Batmobile Owner's Manual\", un testo metanarrativo pubblicato nel 2008, forniva spiegazioni teoriche come se l'automobile fosse vera. Il manuale afferma che il motore a cinque cilindri della Batmobile \u00e8 pi\u00f9 potente del motore di una turbina di un jet e capace di raggiungere la potenza di 1700 cavalli vapore.\nNella nuova serie \"Batman and Robin\" (2009-2011) viene rivelata una nuova Batmobile. Questo modello \u00e8 notevolmente diverso a livello di design (pi\u00f9 piccola e compatta) rispetto ai modelli passati e capace di volare. Con i reboot della DC Comics, i New 52, sempre nella testata \"Batman e Robin\" viene mostrata un'ennesima nuova Batmobile, dal design assai futuristico, anche questa capace di volare, decollando in verticale.\nFilm Serials.\n\"Batman\".\nNel telefilm Batman del 1943, veniva utilizzata una Cadillac nera da Bruce Wayne e Dick Grayson, cos\u00ec come dalle loro identit\u00e0 segrete, Batman e Robin. Alfred Pennyworth fu l'autista del Dinamico Duo per entrambe le identit\u00e0. Infine, la Cadillac fu rimpiazzata da una Limousine.\n\"Batman &amp; Robin\".\nIn Batman &amp; Robin, il serial successivo del 1949, il duo andava in giro su una Mercury del 1949.\nSerie TV.\nLa Batmobile utilizzata nella serie TV trasmessa dal 1966 al 1968 e nel suo adattamento in film, cominci\u00f2 con una Ford chiamata Lincoln Futura, costruita oltre un decennio prima, nel 1954. Il corpo a forma di manta dell'elegante veicolo fu costruito dalla Ghia in Italia. Nel 1959, la Futura fu caratterizzata dallo sfoggio una nuova vernice rossa nel film Cominci\u00f2 con un Bacio, con protagonisti Debbie Reynolds e Glenn Ford. Nel 1965, la ABC scelse il famoso caratterista di Hollywood George Barris per disegnare una Batmobile per il prossimo show di Batman pronto per andare in onda. Dean Jeffries lavor\u00f2 alla progettazione alla fabbricazione della nuova Batmobile, utilizzando una Cadillac del 1959, ma quando la produzione volle la macchina pi\u00f9 veloce che potesse trovare, egli pass\u00f2 il progetto a George Barris. Con la scadenza a tre settimane, Barris decise che piuttosto che costruire un'automobile da zero, sarebbe stato meglio trasformare la Lincoln Futura nel famoso veicolo anti-crimine. Barris ingaggi\u00f2 Bill Cushenberry per modificare le parti metalliche dell'automobile. Durante le riprese dello show sorsero vari problemi dovuti all'et\u00e0 della macchina: si surriscald\u00f2, la batteria si scaric\u00f2 e le costose gomme Mickey Thompson continuavano a sgonfiarsi. Dalla met\u00e0 stagione, il motore e la trasmissione furono rimpiazzate con quelle della Ford Galaxie. L'influenza pi\u00f9 forte avuta da questo nuovo modello \u00e8 una spinta a razzo che solitamente dava fuoco alla parte posteriore dell'auto quando questa effettuava una partenza accompagnata da una \"sgommata\".\nCaratteristiche.\nI gadget della Batmobile includevano una sega circolare montata sul davanti, laser, razzi, un telefono di bordo, un radar, un monitor, un computer di bordo e un faro della polizia. Se necessario, la Batmobile era capace di girarsi velocemente di 180 gradi grazie a due paracadute di 10 pollici montati sul retro, ed era equipaggiata con un emettitore di fumo e un emettitore di puntine per scoraggiare gli inseguitori. Alcuni cambiamenti furono aggiunti durante il proseguimento della serie, incluse le targhe, un cambio dei cerchioni degli pneumatici e l'aggiunta di alcuni gadget quali una telecamera per la visione posteriore dell'auto e un ariete. Altri dispositivi includevano:\nAnimazione.\nI Superamici.\nLa Batmobile presente nel cartone animato I Superamici era il modello Lincoln futura utilizzata nella serie televisiva con protagonista Adam West. La differenza principale con la versione della Batmobile dei Superamici era che le linee della macchina erano modificate sostanzialmente per il loro utilizzo animato. Il cambio pi\u00f9 ovvio era il muso della macchina, dove la cappa ricevette una depressione a \"V\" che ingigantiva la fascia anteriore. Fu anche la prima Batmobile ad avere il simbolo di Batman con sfondo giallo sulle portiere. Questa caratteristica particolare fu presto adottata dai disegnatori dei fumetti di Batman.\nCon l'inizio di \"Challenge of The Super Friends\" nel 1978, la Batmobile fu rinnovata. Questa nuova versione fu sviluppata per avere uno stile pi\u00f9 aerodinamico. In pi\u00f9 questa Batmobile era pi\u00f9 piccola delle precedenti versioni. Essa prevedeva un muso pi\u00f9 inclinato e un paio di ali sul retro che gli consentivano di volare. Caratteristiche che furono portate oltre dall'originale Batmobile dei Superamici era la Bat-mascheramali sulle fiancate, un parabrezza formato da due cupole e una verniciatura a schema blu.\nNel 1984, \"I Super Amici\" fu rinnovato (prima come Super Friends: The Legendary Super Powers Show e poi con The Super Powers Team: Galactic Guardians) per fare da spalla al Super Powers Collection di Kenner. La Batmobile fu prodotta in modellini giocattolo, con due personaggi da far sedere all'interno, e aveva un ariete sul davanti e una tenaglia sul retro. A met\u00e0 del 1985, una variante particolare della Batmobile di Super Powers comparve sia in \"Batman\" che in \"Detective Comics\". Questo disegno aveva un set pieno di tettoie sul retro e sul davanti, porta bottiglie per la Coca Cola, ali integrate, e le tipiche caratteristiche da automobile giocattolo. La sola differenza tra la macchina e la sua controparte giocattolo era il muso, che occasionalmente appariva pi\u00f9 lungo e pi\u00f9 a punta.\nUniverso DC animato.\nLa Batmobile fece la sua comparsa in varie serie del Universo Animato DC, incluso \"Batman\", \"Le avventure di Superman\", \"Batman - Cavaliere della notte\", \"Justice League\" e \"Justice League Unlimited\".\nLa Batmobile utilizzata per la serie animata \"Batman\" combinava anch'essa elementi di varie epoche per produrre un veicolo lungo, basso, con linee ben quadrate, lunghe ali e un muso smussato con una griglia massicciamente cromata che poteva essere di qualsiasi epoca dagli anni trenta agli anni novanta. Questa versione della Batmobile in qualche modo somigliava alla versione della Batmobile dei due film di Tim Burton. Nonostante l'ovvia presenza del getto di scarico, lo show utilizzava frequenti effetti sonori da un motore alternativo per le scene di guida della Batmobile.\nQuesto, pi\u00f9 scene dirette in cui si vedeva l'interno del motore (come nell'episodio \"Il Meccanico\"), suggeriva che la macchina utilizzava un motore con un pistone pi\u00f9 largo per la potenza primaria e un getto ausiliario per l'accelerazione avanzata. In \"Le nuove avventure di Batman\", la Batmobile fu ridisegnata, ma il getto di fuoco sul retro non fu inserito. La Batmobile disegnata venne riutilizzata in \"Justice League\" e in \"Justice League Unlimited\".\nCaratteristiche.\nTra le caratteristiche della Batmobile di \"Batman: La Serie Animata\" vi erano: dispersori di fumo e olio, squartatori del mozzo degli pneumatici, missili intelligenti, dispersore di gas lacrimongeno, eiettore del sedile, pneumatici e costituzione dell'automobile in lega di titanio e getto di scarico reversibile. Aveva anche un sofisticato antifurto armaturizzato in caso che qualcuno avesse provato ad entrarvi quando fosse stata lasciata incustodita, ma non erano i tipici pannelli visti nel film di Tim Burton del 1989. Nonostante l'ovvia presenza del getto di scarico, lo show presentava effetti sonori da un reciproco motore per le scene di guida.\nThe Batman.\nNella serie animata \"The Batman\", la Batmobile somigliava ad una sport coup\u00e9 con pi\u00f9 marmitte che sporgevano dal paraurti posteriore. Nella terza stagione, nell'episodio \"RPM\", questa Batmobile fu danneggiata invece di riparata, e Batman complet\u00f2 il disegno di un prototipo che montava un generatore di potenza \"EXP\" della Wayne Enterprises. Questa Batmobile era pi\u00f9 lunga con un muso pi\u00f9 basso e una sola marmitta nel retro della macchina. Alla fine dell'episodio, Batman riafferma che a causa del successo del motore \"EXP\", essa sia un guardiano. Nella quarta stagione, l'episodio \"Artifacts\" esplora Gotham City nell'anno 2027, completa di una batmobile simile ad un carrarmato come quella progettata da Frank Miller nel suo \"The Dark Knight Returns\".\nBatman: Gotham Knight.\nNel film da collezione presente solo in DVD \"Gotham Knight\", La Batmobile fa la sua apparizione nell'episodio intitolato \"Field Test\". Mentre si trova nel \"continuum\" temporale del film di Christopher Nolan, \u00e8 visibilmente un mix di tutte le Batmobili viste nei vari film. La Batmobile compare anche nell'episodio \"Working Through Pain\", in cui Alfred soccorre Batman. La Batmobile che compare in quest'episodio somiglia molto a quella del film del 1989.\n\"Batman: The Brave and the Bold\".\nLa Batmobile di \"\" prende le sue caratteristiche dai disegni dalla Batmobile Lincoln Futura e dalla Batmobile della Golden Age. Questa Batmobile ha la caratteristica di mutarsi in altri veicoli come il Batciclo, Batplano, Batsottomarino, Batrazzo persino in un robot gigante. La versione giocattolo di questa Batmobile fa s\u00ec che si trasformi in un jet.\nNell'episodio \"Game Over, Gufo Nero\" Batman viene costretto ad utilizzare una Batmobile che somiglia alla Studebaker del 1944.\nDC UNiverse vs. Masters of the Universe.\nIn questa miniserie del 2012, di sole 6 uscite, He-Man viene guidato da John Constantine alla BatCaverna, dove compaiono 2 versioni della Batmobile; quella del 1989 (il film di Tim Burton) e quella del 2005 (la Tumbler della serie diretta da Chris Nolan).\nCaratteristiche dal film.\nI film di Burton.\nI film \"Batman\" e \"Batman - Il ritorno\" presentavano una Batmobile del tutto diversa. In \"Batman\" si vede la Batmobile per la prima volta quando Batman salva Vicki Vale dal Joker e i suoi scagnozzi fuori dal Gotham Museum of Art. I due quindi scappano sulla Batmobile e Batman porta entrambi nella Batcaverna dove d\u00e0 a Vicky il segreto della combinazione chimica del Joker. La Batmobile ricompare quando Batman, recatosi nella fabbrica dove il Joker fabbrica il suo veleno (la Axis Chemical), semina esplosivi in giro per la fabbrica e la distrugge; l'auto ne esce intatta e raggiunge Batman, che aveva usato il pilota automatico.\nIn \"Batman - Il ritorno\", la Batmobile presenta un rivestimento nero pi\u00f9 sgargiante. In una scena molto accattivante del film, il Pinguino manomette la Batmobile per controllarla con Batman intrappolato all'interno. Alla fine l'eroe riesce a riavere i comandi e raggiunge la Batcaverna per ripararla.\nSpecifiche tecniche.\nL'auto venne progettata dall'illustratore concettuale Julian Caldow. Il corpo dell'auto fu scolpito da Keith Short in collaborazione con Eddie Butler: era lungo, basso ed elegante, ed era costruito su un telaio Chevrolet Impala. Uno dei due esemplari utilizzati nel film \u00e8 ora esposto presso il Petersen Automotive Museum di Los Angeles; l'altro \u00e8 a Malibu nella collazione privata di Jon Peters. La parte posteriore della Batmobile ricorda quella della Fiat Turbina, una concept car a tubina a gas costruita dalla Fiat nel 1954.\nPer manovre istantanee, questa Batmobile aveva un gancio montato lateralmente e un \"piede\" capace di sollevare e girare il veicolo di 180 gradi.\nCaratteristiche.\n\u00c8 opinione comune che ogni gadget visto in questa Batmobile fosse totalmente funzionante, incluso il motore-turbina, che consuma carburante ad una velocit\u00e0 cos\u00ec elevata che c'era carburante sufficiente per soli 15 secondi di autonomia. Bombe sferiche sarebbero potute essere impiegate per questo film. Un postcombustore era posizionato sul retro. Le mitragliatrici Browning erano nascoste dietro i lembi di ciascun parafango. L'uncino da appiglio, una volta attaccato alla struttura, serviva per effettuare una svolta immediata a grande velocit\u00e0, che gli inseguitori di Batman solitamente non potevano replicare. Aveva un sistema superidraulico per gli eventuali cambiamenti e un emettitore di batdischi che poteva sparare precisamente 15 bat-dischi al secondo. Altri gadget includevano il telaio del tettuccio retraibile della Batmobile utilizzato per entrare, perdi-olio ed emettitori di fumo. Internamente, due posti di pilotaggio con la strumentazione da aircraft, un monitor dal lato del passeggero. un sistema di auto diagnosi, un registratore di CD, ed un sistema di riconoscimento vocale. In \"Batman Returns\" viene mostrata una modalit\u00e0 secondaria a cui ci si riferisce come il \"Bat-missile\", dove la Batmobile perde i pezzi dell'intelaiatura, gli pneumatici si ritirano pi\u00f9 all'interno, dandole l'aspetto di una pallottola capace di passare attraverso passaggi molto stretti.\nI pannelli della Batmobile sono fatti di un'armatura in ceramica. Esplodono quando colpiti da proiettili, per proteggere l'automobile e i suoi occupanti. Se Batman dovesse stare fuori dalla Batmobile per un prolungato periodo di tempo, pu\u00f2, mediante un comando vocale (pi\u00f9 specificatamente attraverso la parola \"scudi\") attivare il sistema di protezione della Batmobile, che impedisce che qualcuno possa intrufolarsi nella macchina quando viene lasciata incustodita. Piastre di acciaio antiproiettile e a prova di fuoco avvolgono completamente il corpo e il pozzetto. Quando questa protezione \u00e8 in funzione, il veicolo non pu\u00f2 essere guidato. In \"Batman\" gli scudi non funzionavano alla perfezione. In realt\u00e0, fu creato un modello a dimensione reale e fu creata la scena con la tecnica dello stop motion. In \"Batman Returns\", gli scudi avevano le stesse caratteristiche. Tuttavia, il disegno era pi\u00f9 piccolo e gli effetti speciali erano effettuati da un'immagine generata da un computer. Il motore era talmente potente che Michael Keaton (Batman) non ebbe mai il coraggio di spingerlo al massimo; quelle sequenze furono girate da \"stuntmen\"; altro problema fu la difficolt\u00e0 di chiudere il portellone scorrevole a causa delle orecchie a punta della maschera.\nI film di Schumacher.\nNegli anni novanta la concezione dei film di Batman pass\u00f2 da Tim Burton al regista Joel Schumacher ed il disegno della Batmobile divenne incredibilmente pi\u00f9 estroso; vennero posizionate luci ai cerchioni dell'auto, sul davanti e ai lati, e le ali a forma di pipistrello assunsero di nuovo il ruolo di alettoni. Nuovi gadget includevano un uncino capace di far viaggiare la Batmobile sui muri in verticale, cos\u00ec come la velocit\u00e0 massima fu incrementata permettendo cos\u00ec al veicolo di saltare da superficie a superficie durante gli inseguimenti tra le enormi statue e i grandi numeri di autostrade di Gotham City.\nL'abilit\u00e0 di guidare sui muri della Batmobile di \"Batman Forever\" fu utilizzata come scappatoia al vicolo cieco in cui fu portato da Due-Facce e i suoi scagnozzi. Pi\u00f9 avanti, si vede Dick Grayson prendere la Batmobile per un giro di piacere, senza il permesso di Batman e senza che questi lo sapesse. Alla fine venne distrutta quando l'Enigmista deposit\u00f2 un sacco pieno di esplosivi nell'abitacolo. \"Batman Forever\" \u00e8 noto anche per la frase pronunciata da Batman alla Dottoressa Chase Meridian \"\u00c8 la macchina, vero? Piace a tutte le ragazze!\".\nIl disegno della Batmobile di Schumacher ha ricevuto parecchie critiche per la sua presunta somiglianza con un fallo.\nIn \"Batman &amp; Robin\" la macchina \u00e8 molto allungata senza troppe luci e con solo due alettoni (forse per ricordare la macchina di Burton). Non \u00e8 chiaro in che modo la Batmobile rimane distrutta. Mentre Batman e Robin inseguivano Mr. Freeze, egli spar\u00f2 un colpo del suo raggio congelante nella parte inferiore del veicolo per pochi secondi, prima dell'atterraggio finito in catastrofe. Tuttavia, nella scena successiva, nella Batcaverna, la Batmobile era parcheggiata al suo posto in perfette condizioni (probabilmente Batman possedeva una Batmobile di ricambio).\nSpecifiche tecniche.\nLa Batmobile presente in \"Batman Forever\" vantava un motore ad alta prestazione Chevrolet 350 ZZ3. Aveva alta compressione, 345 cavalli vapore (257\u00a0kW), teste in alluminio, punte angolari e una turbina. Il corpo era formato da una lamiera in vetroresina esposta ad alte temperature. Tutta l'aria al suo interno fu estratta sebbene non ce ne fosse bisogno. L'interasse era di 3 metri, e le misure medie dell'interasse si aggiravano intorno a 2,95 metri. Complessivamente misurava 7,62 metri di lunghezza e 3,20 metri di altezza. Fibre di carbonio furono utilizzate per costruire il corpo di questa particolare Batmobile. La fibra di carbonio \u00e8 il materiale utilizzato soprattutto per la costruzione di auto da Formula 1 e per jet F-16 da combattimento. Le specifiche di questa Batmobile nel film erano:\nIn \"Batman &amp; Robin\", il disegno aerodinamico del telaio e l'interasse a forma di \"T\" rendevano una geometrica stabilit\u00e0 e contro bilanciamento alla Batmobile, permettendogli di voltare di 90 gradi a velocit\u00e0 superiori ai 70\u00a0km/h senza sbilanciarsi nella curva. Il piano iniziale era quello in cui la Batmobile avrebbe potuto trasformarsi nel \"Bathammer\" visto nel film, ma fu abbandonato. Le specifiche per la Batmobile in questo film sono le seguenti:\nI film di Nolan (The Tumbler).\nLa Batmobile protagonista dei film di Christopher Nolan \"Batman Begins\" e \"Il cavaliere oscuro\" aveva un aspetto molto pi\u00f9 simile a quello di un carro armato con un'ispirazione alla spigolosa tecnologia stealth usata nell'ultima generazione di mezzi militari. Il veicolo non aveva un asse sul davanti, un disegno che fu influenzato dagli spinner visti nel film \"Blade Runner\" del regista Ridley Scott. Il disegnatore di produzione del film la descrisse come un incrocio tra una Lamborghini e un Hummer. C'\u00e8 da dire che la forma di questa Batmobile ricorda un Lockheed F-117 Nighthawk.\nNel film del 2005, Bruce Wayne modific\u00f2 un prototipo militare chiamato il \"Tumbler\", che fu disegnato come un mezzo di trasporto per gettare ponti: due di essi avrebbero saltato un fiume con due tir attaccati sul retro. Nel film di Nolan non ci si riferisce mai ad essa come \"Batmobile\". Per la produzione del film furono costruiti 5 modelli: due di dimensioni reali per la guida furono utilizzati in riprese esterne, un altro modello a dimensione reale con impianti idraulici fu utilizzato per le sequenze di salto, un'altra versione funzionante a dimensione reale trasportava un rifornimento di propano per l'esplosione della marmitta alla partenza e altri effetti pirotecnici, e un modello radio-controllato fu utilizzato per le scene di stunt (per esempio, la scena dell'inseguimento sui tetti). Questa particolare scena fu filmata per oltre 9 settimane, su un enorme set costruito su uno stage agli Shepperton Studios. Uno dei modelli \u00e8 stato acquistato da uno sceicco di Dubai e lasciato abbandonato in strada, si tratta di quella progettata per l'esplosione della marmitta alla partenza. L'auto \u00e8 stata modificata da Bear Garcia, uno dei meccanici della West Coast Customs di Pimp My Ride, per poterla rendere circolante su strada. Nico de Corato, italiano residente a Dubai, addirittura \u00e8 riuscito a filmarla.\nLa Batmobile ritorn\u00f2 in \"Il Cavaliere oscuro\" comparendo per due volte durante le scene del film: quando Batman arresta lo Spaventapasseri ed i falsi \"Bat-men\" in un parcheggio, e nell'inseguimento dove viene danneggiata in modo grave da una reazione a catena, iniziata da un razzo sparato da un lanciamissili imbracciato dal Joker; Batman esce fuori dalla Batmobile nel suo Batpod (una simil-motocicletta formata dalle ruote, entrambe anteriori, della Batmobile). Una volta fuori, Batman programm\u00f2 l'autodistruzione per la Batmobile. Si vede l'automobile anche nel trailer, dove esce improvvisamente da un'entrata segreta della Batcaverna.\nDopo l'uscita di \"Batman Begins\", la Warner Bros. concesse al comico televisivo Jay Leno di poter guidare un esemplare della Tumbler su strada, per dimostrare che ben poco delle sue prestazioni dipendeva dagli effetti speciali. Nel 2008, durante la promozione di \"Il Cavaliere Oscuro\", la Batmobile fu protagonista di un duello con una Toyota F1 Racing sul circuito inglese di Silverstone.\nI film di Snyder/Suicide Squad.\nIl nuovo modello di batmobile post trilogia di Nolan fa la sua prima apparizione durante l'inseguimento di Joker presente in un flashback del film Suicide Squad (anche se con alcune differenze rispetto a e Justice League nel frontale per la mancanza del mitragliatore).\nAnche questa versione \u00e8 un veicolo tattico corazzato a prova di proiettile capace di sfondare pareti. Il posteriore \u00e8 caratterizzato dal gi\u00e0 utilizzato nelle precedenti versioni motore-turbina, Il frontale \u00e8 contraddistinto dalla presenza di una mitragliatrice su piedistallo rotante (non presente nel cameo del film Suicide Squad), nel complesso il design tende a rendere il veicolo basso e compatto.\nAll'interno del mezzo i comandi la fanno da padrona, il cruscotto \u00e8 costellato da leve e pulsanti sottolineando la funzione utilitaristica rispetto al design."}
{"id": "2494815", "revid": "486946", "url": "https://it.wikipedia.org/wiki?curid=2494815", "title": "Igea Virtus Barcellona", "text": ""}
{"id": "2494816", "revid": "51323", "url": "https://it.wikipedia.org/wiki?curid=2494816", "title": "Victoria Bullett", "text": ""}
{"id": "2494817", "revid": "1793900", "url": "https://it.wikipedia.org/wiki?curid=2494817", "title": "Adamo (Jan van Eyck)", "text": "Adamo \u00e8 uno scomparto interno del \"polittico di Gand\" di Jan van Eyck, conservato nella cattedrale di San Bavone a Gand e databile al 1426-1432. Lo sportello, che si trova all'estremit\u00e0 sinistra del registro superiore del polittico, \u00e8 un olio su tavola e misura 204,3x33,2 cm.\nLa figura di Adamo \u00e8 una delle pi\u00f9 celebri del polittico, poich\u00e9 contiene molti dei caratteri pi\u00f9 innovativi della pittura di van Eyck, che saranno poi trasmessi alla scuola fiamminga. Innanzitutto \u00e8 molto originale la disposizione della figura, scorciata \"da sott'in su\", che sembra emergere con forza dallo sfondo scuro della nicchia dipinta, verso la luce.\nGrazie all'uso della tecnica a olio il pittore cre\u00f2 successive velature, cio\u00e8 strati di colore traslucidi e trasparenti, che rendono il dipinto brillante e lucido, permettendo di definire la diversa consistenza delle superfici fin nei pi\u00f9 minuti particolari. Questa diligenza arriva ad intensificare anche gli aspetti pi\u00f9 minuti della realt\u00e0: dalle vene sulle tempie al colore scurito dal sole della pelle delle mani, fino alla peluria bruna dell'addome. L'effetto \u00e8 quello di una vitalit\u00e0 cos\u00ec prorompente da risultare quasi aggressiva, infatti nel 1781 questo pannello e il pendant di Eva vennero relegati in sacrestia e poi ridipinti con vesti poich\u00e9 considerati troppo \"conturbanti\".\nAll'Adamo di van Eyck si possono contrapporre opere coeve italiane, come quello di Masaccio nella \"Cacciata\" (che pure sub\u00ec un'analoga censura), per evidenziare le differenze delle due scuole. Se Masaccio si focalizza sullo stato d'animo, modellando con forza tramite il potente chiaroscuro ma effettuando anche una sobria sintesi dei dettagli, van Eyck si dedica a uno studio del reale che non ha paragoni all'epoca, riuscendo ad andare ben oltre lo standard di naturalismo richiesto ai pittori dell'epoca e creando una figura che sembra pulsare di vita propria."}
{"id": "2494824", "revid": "767487", "url": "https://it.wikipedia.org/wiki?curid=2494824", "title": "Jamaica Cop", "text": "Jamaica Cop (\"The Mighty Quinn\") \u00e8 un film del 1989 diretto da Carl Schenkel con Denzel Washington, Robert Townsend, James Fox, Mimi Rogers, M. Emmet Walsh, e Sheryl Lee Ralph. La sceneggiatura di Hampton Fancher \u00e8 basata su un romanzo del 1971 dal titolo \"Finding Maubee\".\nIl critico cinematografico Roger Ebert diede al film una recensione estremamente positiva, definendolo come uno dei migliori film dell'anno. Il film prende il nome da una canzone scritta da Bob Dylan. Una versione reggae della canzone \u00e8 presente nella colonna sonora.\nTrama.\nXavier Quinn (Denzel Washington) \u00e8 il capo della polizia di una piccola, non specificata isola caraibica (il romanzo \u00e8 stato impostato sull'isola immaginaria di San Caro).\nQuando Donald Pater, il proprietario miliardario di un albergo di lusso, viene trovato assassinato, tutti danno per scontato che il colpevole sia Maubee (Robert Townsend), una sorta di eroe locale nonch\u00e9 grande amico di infanzia di Quinn. Quest'ultimo non ci crede e si scontra con la burocrazia locale, ovvero con Thomas Elgin, un politico arrogante e con il governatore dell'isola.\nAlla fine si scoprir\u00e0 che Maubee non \u00e8 il vero assassino, ma a un caro prezzo.\nCitazioni e riferimenti.\nC'\u00e8 un chiaro omaggio al film \"Licenza di uccidere\" (primo film della serie di James Bond) quando in una scena appaiono tre ciechi che attraversano la strada.\nLa vicenda del film potrebbe ricordare lo scandalo politico Irangate."}
{"id": "2494825", "revid": "339392", "url": "https://it.wikipedia.org/wiki?curid=2494825", "title": "Tecnica a olio", "text": ""}
{"id": "2494826", "revid": "554814", "url": "https://it.wikipedia.org/wiki?curid=2494826", "title": "Editoriale Oggi", "text": "Editoriale Oggi \u00e8 un quotidiano locale e, nel contempo, il quotidiano pi\u00f9 diffuso nelle province di Frosinone e di Latina. Presenta tre diverse edizioni: Ciociaria Editoriale Oggi, Latina Editoriale Oggi, Cassino Editoriale Oggi. Il suo primo direttore \u00e8 stato Michele Checchi. Ciociaria Oggi si \u00e8 affermato sotto la direzione di Umberto Celani. \u00c8 stato diretto anche da Dario Facci, Igor Traboni, Mauro Benedetti, Gianluca Trento e attualmente da Alessandro Panigutti.\n\u00c8 stato fondato nel 1988 e sino all'anno 2012 era parte della catena dei giornali locali del gruppo editoriale di Giuseppe Ciarrapico.\nDal mese di febbraio dell'anno 2015 il quotidiano, completamente rinnovato nella veste grafica e nei contenuti, viene editato dalla Giornalisti Indipendenti Societ\u00e0 Cooperativa Editrice Spa, del cui organo amministrativo fanno parte il presidente Valerio Tallini e i consiglieri Stefano Moscato e Tonj Ortoleva."}
{"id": "2494827", "revid": "1381093", "url": "https://it.wikipedia.org/wiki?curid=2494827", "title": "Manor Motorsport", "text": "La Manor Motorsport \u00e8 una scuderia automobilistica britannica fondata nel 1990 da John Booth.\nStoria.\nPrincipalmente ha gareggiato nella Formula Renault, dove per la Manor hanno guidato i futuri campioni del mondo Kimi R\u00e4ikk\u00f6nen, Lewis Hamilton e altri piloti approdati successivamente sempre alla Formula 1, come Ant\u00f4nio Pizzonia. La Manor partecipa al campionato Formula 3 Euroseries dalla sua nascita nel 2003. Al termine del 2008 ha un palmar\u00e8s di nove vittorie in questa categoria. Nel 2007, la Manor ha cambiato propriet\u00e0, in seguito all'acquisto del manager di Formula Renault britannica Tony Shaw, mantenendo nome e impegno nel campionato Formula 3 Euroseries. Nel campionato Formula Renault la scuderia prese il nome di Manor Competition con una struttura a parte."}
{"id": "2494828", "revid": "1437331", "url": "https://it.wikipedia.org/wiki?curid=2494828", "title": "Ferrari Testarossa Pininfarina Mythos", "text": "La Ferrari Testarossa Pininfarina Mythos o pi\u00f9 semplicemente Ferrari Mythos \u00e8 una show car di tipo barchetta, costruita dalla casa di Maranello in collaborazione con la Pininfarina e presentata al salone di Tokyo nel 1989.\nContesto e profilo.\nTecnica.\nLa vettura \u00e8 stata realizzata sull'autotelaio della Testarossa, adottandone integralmente il pianale, la meccanica e il propulsore centrale a 12 cilindri a V di 180\u00b0 di 4942 cm\u00b3 da 390 CV. Le prestazioni, quindi, sono del tutto simili a quelle del modello di derivazione.\nDesign.\nDal punto di vista stilistico, l'intento era di creare una versione moderna della Ferrari da competizione realizzate per i gentleman driver degli anni 60, mantenendone lo spirito da auto da corsa, particolarmente evidente nell'assenza del padiglione e nel minimalismo degli interni, caratterizzati dai sedili avvolgenti con cinture di sicurezza a bretella incorporate, da una strumentazione semplificata e dai rivestimenti essenziali.\nL'auto, esposta in vari saloni, non \u00e8 stata progettata per essere venduta al pubblico, ma come esercizio di stile, tanto \u00e8 vero che la Pininfarina dichiar\u00f2 la costruzione di un unico esemplare, conservato nello stabilimento di Cambiano; tuttavia alcune fonti indicano che il Sultano del Brunei, Hassanal Bolkiah, possegga due esemplari di quest'auto completamente operativi."}
{"id": "2494835", "revid": "729019", "url": "https://it.wikipedia.org/wiki?curid=2494835", "title": "De Havilland DH.82 Tiger Moth", "text": "Il de Havilland DH.82 Tiger Moth \u00e8 un monomotore biplano da addestramento sviluppato dall'azienda britannica de Havilland Aircraft Company nei primi anni trenta.\nProgettato da Geoffrey de Havilland, proprietario e fondatore dell'azienda che portava il suo nome, fu utilizzato principalmente dalla Royal Air Force (RAF), l'aeronautica militare del Regno Unito, e da numerose altre forze aeree mondiali nella formazione dei propri piloti. Il Tiger Moth rimase in servizio con la RAF fino al 1952 quindi, una volta radiati, gli esemplari ancora in buone condizioni furono venduti sul mercato dell'aviazione generale ed acquistati da utenti privati ed utilizzati come aereo da turismo. Molte nazioni hanno utilizzato il DH.82 sia per scopi civili che militari e tutt'oggi rimane un mezzo molto ricercato dagli amatori. Alcuni Tiger Moth di propriet\u00e0 privata sono immatricolati anche in Italia.\nStoria.\nSviluppo.\nIl prototipo del DH.82 fu sviluppato partendo dal DH.60 Moth; la principale modifica apportata fu alla cabina di pilotaggio: veniva richiesto dagli istruttori di volo una migliore accessibilit\u00e0 e sicurezza, soprattutto nel caso di lanci con il paracadute. Nel DH.60 Moth erano i serbatoi del carburante posti nelle vicinanze della cabina di pilotaggio ad intralciare l'eventuale lancio, per risolvere il problema fu spostata in avanti l'ala superiore rispetto alla inferiore ed entrambe furono lievemente arretrate per mantenere l'equilibratura del velivolo e questa modifica rese il DH.82 il primo velivolo della RAF con ali a freccia positiva. Altre modifiche riguardarono un rafforzamento della struttura generale: sportelli disposti su entrambi i lati della cabina di pilotaggio e una revisione del sistema di scarico dei fumi del motore. Fu equipaggiato con il motore de Havilland Gipsy III e vol\u00f2 la prima volta il 26 ottobre 1931 con il collaudatore capo della de Havilland Hubert Broad ai comandi.\nUna caratteristica distintiva del progetto del Tiger Moth furono il controllo differenziale degli alettoni posti solo sull'ala inferiore e controllati da una leva esterna circolare, che si trova nascosta appena sotto la copertura dell'ala inferiore; questa leva \u00e8 controllata da dei cavi metallici che giungono fino alla cabina di pilotaggio. Tutto questo si traduce in un sistema di controllo operativo sugli alettoni e permette veloci correzioni di manovre azzardate.\nFin dall'inizio, il Tiger Moth dimostr\u00f2 di essere un addestratore ideale, semplice e conveniente da manutenere; anche se a velocit\u00e0 ridotta il mezzo richiede una mano ferma e manovre sicure, aspetto questo preferito da molti istruttori che aiuta nella formazione dei piloti.\nImpiego operativo.\nLa RAF ordin\u00f2 35 Tiger Moth I con doppi controlli e con denominazione industriale DH 60T. Un successivo ordine fu emesso per 50 aerei equipaggiati con motore de Havilland Gipsy Major I, denominati DH.82A o RAF Tiger Moth II. Gli aerei entrarono in servizio presso la scuola centrale di volo della RAF nel febbraio 1932. Con l'inizio della Seconda guerra mondiale, la RAF aveva 500 aeromobili in servizio e molti DH.82 civili furono utilizzati per formare i piloti.\nLa produzione britannica di Tiger Moth fu di oltre 7.000 unit\u00e0 e 4.005 Tiger Moth II furono costruiti esplicitamente per la RAF durante la guerra e di questi quasi la met\u00e0 venne costruita dalla Morris Motor Company a Cowley, Oxford.\nIl DH.82 divenne l'addestratore standard in tutto il Commonwealth e anche altrove. Migliaia di piloti hanno imparato a volare su questa piccola e robusta macchina e la RAF riteneva questo velivolo ideale anche per addestrare i piloti dei caccia, il mezzo infatti richiede precise abilit\u00e0 e molta concentrazione per essere pilotato al meglio; una pessima manovra pu\u00f2 infatti facilmente mandarlo in stallo o in avvitamento.\nDiversi DH.82 furono modificati per scopi speciali e tra questi bisogna citare il primo drone della storia: un Tiger Moth radio controllato per fare da falso bersaglio e denominato DH.82B Queen Bee, fu realizzato quasi in 300 esemplari all'inizio della Seconda Guerra Mondiale. A seguito della disastrosa campagna della Gran Bretagna in Francia, nel mese di agosto 1940, 350 DH.82 furono convertiti in bombardieri leggeri per la difesa costiera. Una modifica molto pi\u00f9 radicale fu prevista per il \"paraslasher\": un Tiger Moth equipaggiato con una sorta di lama da utilizzare per tagliare i paracadute dei soldati nemici in discesa verso il suolo. Il velivolo fu testato e dimostr\u00f2 la validit\u00e0 dell'idea, ma poi fu abbandonato. Un DH.82 fu equipaggiato con serbatoi di insetticida velenoso, posti sotto le ali, e destinato ad irrorare le truppe nemiche.\nIn Canada, la de Havilland costru\u00ec 1.523 DH.82C, equipaggiati con il motore Gipsy Major 1C e con altre modifiche tra le quali la sostituzione del pattino di coda con una ruota, un carrello d'atterraggio pi\u00f9 robusto e con le ruote spostate pi\u00f9 avanti e un abitacolo chiuso a causa del freddo clima del nord. La de Havilland Canada consegn\u00f2 anche 200 Tiger Moth all'USAAF, rinominati PT-24. Altri 151 esemplari vennero costruiti in Norvegia, Svezia e Portogallo mentre 2.949 furono realizzati nelle altre nazioni facenti parte del Commonwealth.\nDopoguerra.\nNel dopoguerra, gli aerei in surplus vennero venduti ai club di volo e a privati. Dimostrarono di essere poco costosi e in grado di essere utilizzati in svariati modi come per la pubblicit\u00e0 aerea, ambulanza aerea, come aerei acrobatici e traino alianti. Sono stati spesso comparati con i famosi aerei acrobatici Stampe SV.4.\nDopo che in Nuova Zelanda venne introdotta la concimazione aerea dei terreni, molti DH.82 appartenuti alla Royal New Zealand Air Force furono convertiti in aerei agricoli dove il sedile anteriore venne sostituito da una tramoggia contenente il concime da disperdere sui campi. Dalla met\u00e0 degli anni cinquanta molti di questi mezzi furono sostituiti con i pi\u00f9 moderni PAC Fletcher e un grande numero di Tiger Moth neozelandesi fu venduto a privati ed appassionati.\nI Tiger Moth appartenuti alla Royal Navy furono riutilizzati come bersagli per esercitazioni fino al 1956 quando furono acquistati un lotto di velivoli ristrutturati.\nSporadicamente alcuni DH.82 furono utilizzati in alcuni film, in particolare furono utilizzati nelle scene di incidenti aerei nel film \"Il temerario\".\nEsemplari attualmente esistenti.\nNumerosi DH.82 ancora oggi volano (si stima circa 250). Il numero di questi mezzi in grado tuttora di volare \u00e8 andato aumentando, perch\u00e9 i pezzi conservati nei musei sono stati restaurati e posti in condizione di volo. Molti esemplari sono stati conservati in vari musei:"}
{"id": "2494837", "revid": "287204", "url": "https://it.wikipedia.org/wiki?curid=2494837", "title": "NASDAQ-100 Open 2004", "text": "Il Miami Masters 2004 (conosciuto anche come \"NASDAQ-100 Open\",per motivi di sponsorizzazione) \n\u00e8 stato un torneo di tennis giocato sulla cemento. \n\u00c8 stata la 20\u00aa edizione del Miami Masters, che fa parte della categoria ATP Masters Series nell'ambito dell'ATP Tour 2004,\ne della Tier I nell'ambito del WTA Tour 2004. \nSia il torneo maschile che quello femminile si sono giocati al Tennis Center at Crandon Park di Key Biscayne in Florida, \ndal 22 marzo al 4 aprile 2004.\nCampioni.\nSingolare maschile.\n Andy Roddick ha battuto in finale Guillermo Coria che si \u00e8 ritirato sul punteggio di 6\u20137, 6\u20133, 6\u20131\nSingolare femminile.\n Serena Williams ha battuto in finale Elena Dement'eva 6\u20131, 6\u20131\nDoppio maschile.\n Wayne Black / Kevin Ullyett hanno battuto in finale Jonas Bj\u00f6rkman / Todd Woodbridge 6\u20132, 7\u20136\nDoppio femminile.\n Nadia Petrova / Meghann Shaughnessy hanno battuto in finale Svetlana Kuznecova / Elena Lichovceva 6\u20132, 6\u20133"}
{"id": "2494843", "revid": "339392", "url": "https://it.wikipedia.org/wiki?curid=2494843", "title": "Run (film)", "text": ""}
{"id": "2494847", "revid": "287204", "url": "https://it.wikipedia.org/wiki?curid=2494847", "title": "Salvadori", "text": ""}
{"id": "2494848", "revid": "1889177", "url": "https://it.wikipedia.org/wiki?curid=2494848", "title": "Cattedrale di San Bavone (Gand)", "text": "La cattedrale di San Bavone (in fiammingo: \"Sint-Baafskathedraal\"), \u00e8 l'edificio religioso principale della citt\u00e0 belga di Gand, nella regione delle Fiandre. \nRappresenta uno dei migliori esempi dell'architettura gotica secondo l'interpretazione del locale stile gotico brabantino.\nStoria e descrizione.\nUna prima cappella, in legno, dedicata a san Giovanni Battista venne consacrata in questo luogo nel 942 da Transmarus, vescovo di Tournai e Noyon. \nIn seguito si inizi\u00f2 la costruzione di una chiesa romanica, terminata nel 1038, della quale rimangono oggi delle tracce nella cripta. Infatti nel 1228 si cominci\u00f2 la costruzione di un nuovo, pi\u00f9 grande edificio gotico, l'odierno, ancora dedicato al Battista. Il cantiere inizi\u00f2 a partire dal coro in stile Gotico francese, che entro un secolo venne portato a compimento, contornato da cappelle radiali. Solo nel 1462 si riapr\u00ec il cantiere. I lavori re-iniziarono con l'elevazione della torre-portico sulla facciata, elemento caratteristico dello stile gotico brabantino, ad opera dell'architetto Jan Stassin. Completata nel 1534 venne dotata di una fl\u00e8che nel 1543. \nTra il 1533 e il 1559 vennero costruiti l'alto transetto e il piedicroce con l'ossatura in pietra bianca e le pareti in laterizi che conferiscono un particolare effetto cromatico all'interno. Nonostante fosse gi\u00e0 prevista dal progetto originale, la copertura a volte venne realizzata soltanto nel 1628.\nNel 1536, Carlo V, nato a Gand e battezzato in questa chiesa, sciolse l'importante Abbazia di San Bavone, sorta in epoca merovingia sulle sponde della Leie, a nord-est della citt\u00e0. Infatti in quel periodo l'imperatore aveva imposto una pesante \"tassa di guerra\" ai cittadini di Gand, che subito si ribellarono. In seguito a quest'evento Carlo V decise di sopprimere l'abbazia per trasformarla in cittadella a controllo della citt\u00e0.\nNel 1539 l'edificio, fin ad allora denominato \"chiesa di San Giovanni Battista\", venne elevato a Collegiata con l'installazione del Capitolo dei monaci espulsi dall'abbazia e infine dedicato a san Bavone.\nNel 1559, con la riorganizzazione ecclesiastica dei Paesi Bassi spagnoli, Gand venne elevata a diocesi, e la collegiata ne divenne la cattedrale con la denominazione di \"cattedrale San Bavone\".\nNel 1566 l'Iconoclastia protestante, scoppiata nelle Fiandre, distrusse le preziose vetrate offerte da Carlo V, Maria d'Ungheria e Filippo II di Spagna. Due incendi successivi, uno nel 1628 e un altro nel 1640, distrussero una parte dell'edificio e anche la fl\u00e8che sulla torre-portico, quest'ultima non venne pi\u00f9 ricostruita e il campanile rest\u00f2 dell'altezza di 90 metri.\nDescrizione.\nLa cattedrale si presenta come una grande massa di pietra bianca da cui svettano guglie e l'alta torre-portico della facciata. Il profondo coro \u00e8 circondato dalle cappelle radiali, che risultano ricavate tra i contrafforti del deambulatorio e coronate dai tipici frontoni triangolari nelle parti laterale, per divenire aggettanti e poligonali intorno alla parte absidale. Il transetto presenta due grandi facciate alle estremit\u00e0 nord e sud, aperte da una grande polifora gotica e coronate da frontone triangolare fra due guglie laterali. Il breve piedicroce \u00e8 dotato di una serie di cappelle laterali per lato.\nL'interno, maestoso e luminoso, presenta un piedicroce diviso in tre navate da pilastri a fascio, senza capitelli, che si aprono direttamente sulle volte, e finto triforio, secondo i canoni pi\u00f9 tipici dello stile Gotico brabantino. Il coro, d'influsso francese, \u00e8 circondato da un deambulatorio a profonde cappelle radiali chiuse da complicati recinti marmorei e ricche di opere d'arte. L'accostamento dei diversi materiali impiegati nella costruzione, come la pietra bianca per l'ossatura strutturale e i mattoni rossi per le pareti e le volte, insieme alle vetrate da cui filtra una luce colorata, crea nell'insieme un particolare effetto cromatico. Il presbiterio \u00e8 diviso dal deambulatorio da un recinto marmoreo seicentesco dal caratteristico bicromismo bianco-nero. Vi sono custodite numerosi mausolei di vescovi di cittadini sepolti nella cripta sottostante, fra i quali emergono quelli del vescovo Antoon Triest, capolavoro del 1654 di J\u00e9r\u00f4me Duquesnoy il Giovane; e del vescovo Attamont, rappresentato a colloquio con uno scheletro, di Jean Del Cour, 1667-70.\nOpere d'arte.\nArredi.\nOrgano a canne.\nL'organo della cattedrale \u00e8 costituito da cinque manuali pi\u00f9 pedaliera ma \u00e8 diviso in due parti distinte. La prima (\"Kruisbeukorgel\"), collocata nel transetto, risponde ai primi due manuali e alla pedaliera; fu costruita tra il 1653 e il 1655 da Louis Bys e Pierre Destr\u00e9e di Lilla dopo essere stata commissionata dal vescovo Antonius Triest. Essa possiede 48 registri e fu rinnovata da Lambertus Benoit Van Peteghem di Gand nel 1767. La seconda parte (\"Koororgel\"), invece, pi\u00f9 moderna, si trova sopra il coro. Costruito per l'Esposizione universale di Bruxelles del 1935, fu acquistato da mons. Coppieters. I suoi 90 registri, che rispondono ai manuali III, IV e V assieme ai 48 dell'organo antico rendono l'organo di Gand il pi\u00f9 grande dell'intero Benelux.\nL'organista titolare \u00e8 Edward De Geest."}
{"id": "2494849", "revid": "119688482", "url": "https://it.wikipedia.org/wiki?curid=2494849", "title": "Jasenice (Croazia)", "text": "Jasenice (in italiano \"Giasenizze\" o \"Giassenizza\", desueto) \u00e8 un comune della Dalmazia, appartenente alla Bukovica, nella regione zaratina.\nLocalit\u00e0.\nIl comune di Jasenice \u00e8 suddiviso in 3 frazioni (\"naselja\"), di seguito elencate. Tra parentesi il nome in lingua italiana, spesso desueto."}
{"id": "2494854", "revid": "36426", "url": "https://it.wikipedia.org/wiki?curid=2494854", "title": "Vescovo di Tournai e Noyon", "text": ""}
{"id": "2494855", "revid": "729019", "url": "https://it.wikipedia.org/wiki?curid=2494855", "title": "Antirodi", "text": "Antirodi (dal greco A\u03bd\u03c4\u03af\u03c1\u03c1o\u03b4\u03bf\u03c2, \"Antirrhodos\") \u00e8 un'isola sommersa nel golfo del porto di Alessandria d'Egitto. Vi si trovava un palazzo reale, alcuni dicono il palazzo di Cleopatra. Venne sommersa da una serie di disastri naturali intorno al 300 d.C.\nStrabone, nel suo \"Geografia\" (C794, libro XVII, capitolo 9) descrive che, entrando nel porto, si poteva osservare l'isola di Faro a destra (Ovest) e un gruppo di palazzi a sinistra (Est), a partire da capo Lochias. Da questo lato, Antirodi, con palazzo, giardini e piccolo porto, il cui nome, dice Strabone, appare un ambizioso richiamo alla ben pi\u00f9 grande isola di Rodi. Durante recenti scavi guidati dall'archeologo subacqueo francese Franck Goddio il palazzo fu invece individuato pi\u00f9 verso occidente; nel sito furono rinvenute anche notevoli opere d'arte come la Statua di sacerdote con canopo osiriaco e due sfingi tolemaiche."}
{"id": "2494857", "revid": "1745361", "url": "https://it.wikipedia.org/wiki?curid=2494857", "title": "Udeo", "text": "Nella mitologia greca, Udeo era il nome dei uno degli Sparti e fu il nonno dell'indovino Tiresia.\nIl mito.\nDi lui si racconta in occasione delle avventure di Cadmo: quando durante il suo lungo viaggio si ferm\u00f2 con l'intenzione di fondare una citt\u00e0 (poi fu Tebe), egli decise di effettuare un sacrificio ad Atena ma un drago, figlio di Ares o comunque a lui sacro, apparve e l'eroe riusc\u00ec ad ucciderlo. La stessa dea gli consigli\u00f2 di seminare i denti strappati alla bestia. Da ognuno dei denti sorse un soldato armato, formando il battaglione degli Sparti. Cadmo riusc\u00ec a metterli l'uno contro l'altro e dalla battaglia che segu\u00ec sopravvissero solo cinque soldati. Oltre a Udeo, gli altri furono: Echione, Peloro, Ctonio e Iperenore.\nUdeo insieme ai suoi compagni aiut\u00f2 l'eroe nella costruzione della citt\u00e0. Da allora fu uno dei capostipiti delle famiglie nobili della citt\u00e0.\nFu padre di Evereo e, di conseguenza, nonno di Tiresia."}
{"id": "2494860", "revid": "73843", "url": "https://it.wikipedia.org/wiki?curid=2494860", "title": "Salvatori", "text": "Il cognome Salvatori pu\u00f2 riferirsi a diverse persone:"}
{"id": "2494861", "revid": "287204", "url": "https://it.wikipedia.org/wiki?curid=2494861", "title": "Estoril Open 2004", "text": "L'Estoril Open 2004 \u00e8 stato un torneo di tennis giocato sulla terra rossa.\n\u00c8 stata la 15\u00aa edizione dell'Estoril Open, che fa parte della categoria International Series nell'ambito dell'ATP Tour 2004, e della Tier IV nell'ambito del WTA Tour 2004. \nSia il torneo maschile che quello femminile si sono giocati all'Estoril Court Central di Oeiras in Portogallo, dal 12 al 19 aprile 2004.\nCampioni.\nSingolare maschile.\n Juan Ignacio Chela ha battuto in finale Marat Safin, 6\u20137(2), 6\u20133, 6\u20133\nSingolare femminile.\n \u00c9milie Loit ha battuto in finale Iveta Bene\u0161ov\u00e1, 7\u20135, 7\u20136(1)\nDoppio maschile.\n Juan Ignacio Chela / Gast\u00f3n Gaudio hanno battuto in finale Franti\u0161ek \u010cerm\u00e1k / Leo\u0161 Friedl, 6\u20132, 6\u20131\nDoppio femminile.\n Emmanuelle Gagliardi / Janette Hus\u00e1rov\u00e1 hanno battuto in finale Olga Blahotov\u00e1 / Gabriela Navr\u00e1tilov\u00e1, 6\u20133, 6\u20132"}
{"id": "2494862", "revid": "180559", "url": "https://it.wikipedia.org/wiki?curid=2494862", "title": "Torneo Acropolis 1996", "text": "Il Torneo Acropolis 1996 si \u00e8 svolto dal 5 al 7 luglio 1996.\nGli incontri si sono svolti nell'impianto ateniese \"Olympiahalle\"."}
{"id": "2494866", "revid": "599013", "url": "https://it.wikipedia.org/wiki?curid=2494866", "title": "Nadzeja Astap\u010duk", "text": "Biografia.\nIl 6 agosto 2012 vince la medaglia d'oro ai Giochi della XXX Olimpiade di Londra con la misura di 21,36 metri sopravanzando la campionessa olimpica uscente Valerie Adams e la russa Evgenija Kolodko, ma una settimana dopo, al termine della manifestazione, il CIO comunica la sua squalifica per doping a causa della presenza di un anabolizzante, il metenolone, in entrambi i campioni di sangue analizzati e prelevati il giorno precedente e il giorno stesso della gara.\nL'8 marzo 2013 viene di nuovo trovata positiva ad un test antidoping a due sostanze proibite: formestane e 4-Hydroxytestosterone.\nIn questo caso per\u00f2 si tratta analisi postume su campioni di urine prelevati 8 anni prima, ai mondiali di Helsinki 2005 che la videro vincere il titolo nel getto del peso.\nTrattandosi della seconda positivit\u00e0 al doping ha subito una squalifica dalle competizioni di 4 anni.\nNon \u00e8 stata comunque l'unica atleta ad essere stata trovata positiva a questi controlli antidoping postumi, dopo il caso Jurij Bilonoh alle Olimpiadi di Atene 2004, ai controlli su Helsinki 2005 sono stati trovati positivi anche: il finalista nel getto del peso maschile Andr\u0117j Michnevi\u010d, il vincitore del lancio del martello maschile Ivan Cichan, la vincitrice del lancio del martello femminile Ol'ga Kuzenkova, l'argento nel martello maschile Vadzim Dzevjato\u016dski e l'argento nel salto in lungo femminile Tat'jana Kotova.\nIn seguito a questa squalifica sono stati annullati tutti i suoi risultati dal 13 agosto 2005 al 12 agosto 2007 perdendo quindi anche l'argento europeo conquistato a G\u00f6teborg nel 2006."}
{"id": "2494869", "revid": "287204", "url": "https://it.wikipedia.org/wiki?curid=2494869", "title": "Allione", "text": ""}
{"id": "2494871", "revid": "339392", "url": "https://it.wikipedia.org/wiki?curid=2494871", "title": "Nadzeya Ostapchuk", "text": ""}
{"id": "2494872", "revid": "339392", "url": "https://it.wikipedia.org/wiki?curid=2494872", "title": "Nadezhda Ostapchuk", "text": ""}
{"id": "2494873", "revid": "729019", "url": "https://it.wikipedia.org/wiki?curid=2494873", "title": "Stazione di Tanggula", "text": "La stazione di Tanggula (), \u00e8 una stazione ferroviaria situata sul passo Tanggula (in tibetano: \"Dangla\") nella contea dell'Amdo, nella Regione Autonoma del Tibet, in Cina. Si trova a \u00a0s.l.m., risultando la stazione pi\u00f9 alta del mondo. Ha tre binari, dei quali due serviti da piattaforme per i passeggeri.\nStrutture e impianti.\nQuesta stazione, situata lungo la ferrovia del Qingzang, \u00e8 stata resa attiva dal 1\u00ba luglio 2006. La stazione si trova a \u00a0s.l.m., superando Ticlio, (Per\u00f9), la stazione Condor sulla linea Rio Mulatos-Potos\u00ed, in Bolivia e la stazione La Galera in Per\u00f9. Ci\u00f2 la rende la stazione pi\u00f9 alta del mondo. Essa \u00e8 anche non pi\u00f9 lontana di 1\u00a0km dal punto pi\u00f9 alto della ferrovia, situato a 5\u00a0072\u00a0m\u00a0s.l.m.\nLa piattaforma \u00e8 lunga , per un'estensione completa di . In essa vi sono tre binari. La scelta del posizionamento di tale stazione \u00e8 derivata soprattutto dalla vista panoramica che offre.\nMovimento.\nNel 2007 non era disponibile alcun servizio di trasporto civile. I treni per passeggeri fermavano alla stazione, ma senza aprire le porte dei vagoni.\nDal 2008 la Tanggula Railtours, una impresa aggregata alla RailPartners ed alla Qinghai Rail Corp., ha lanciato un piano turistico che prevede un viaggio su speciali treni di lusso lungo la rete ferroviaria, ripetendo la tratta Pechino-Lhasa."}
{"id": "2494875", "revid": "28592", "url": "https://it.wikipedia.org/wiki?curid=2494875", "title": "Chiesa di Saint Bavon", "text": ""}
{"id": "2494877", "revid": "1982", "url": "https://it.wikipedia.org/wiki?curid=2494877", "title": "Jasenice", "text": ""}
{"id": "2494878", "revid": "1663494", "url": "https://it.wikipedia.org/wiki?curid=2494878", "title": "Kechari mudra", "text": "Khecar\u012b Mudra \u00e8 un mudr\u0101 della disciplina yoga di natura psicofisica realizzato con la lingua.\nPosizione.\nIl mudra viene effettuato inserendo la lingua al di sopra del palato molle e nella cavit\u00e0 nasale stimolando le ghiandole della sella turcica.\nNegli stadi iniziali ed applicabili per la maggior parte dei professionisti, la punta della lingua tocca il palato molle il pi\u00f9 lontano possibile, senza sforzare, e si mette in contatto con l'ugola nella parte posteriore della bocca. Lo sguardo deve puntare lo spazio tra gli occhi sopra il naso."}
{"id": "2494881", "revid": "834", "url": "https://it.wikipedia.org/wiki?curid=2494881", "title": "Loving You is Sweeter than Ever", "text": ""}
{"id": "2494884", "revid": "933835", "url": "https://it.wikipedia.org/wiki?curid=2494884", "title": "Castellani", "text": ""}
{"id": "2494888", "revid": "123236686", "url": "https://it.wikipedia.org/wiki?curid=2494888", "title": "Miki Manojlovi\u0107", "text": "Biografia.\nFin dai primi anni novanta, ha recitato nei film realizzati al di fuori della Serbia ed \u00e8 attivo in produzioni di tutta Europa. A febbraio 2009 il governo serbo lo ha nominato presidente del Centro cinematografico serbo."}
{"id": "2494891", "revid": "138365", "url": "https://it.wikipedia.org/wiki?curid=2494891", "title": "Mihiro Taniguchi", "text": ""}
{"id": "2494896", "revid": "1632387", "url": "https://it.wikipedia.org/wiki?curid=2494896", "title": "Rock City (Riot)", "text": "Rock City \u00e8 un album discografico del gruppo musicale statunitense Riot, pubblicato nel 1977 dalla Fire Sign Records.\nIl disco.\nRealizzato da tre produttori differenti, gran parte del disco include brani tratti da demo composte assieme al bassista Phil Fiet e al tastierista Steve Costello, allontanatisi dal gruppo poco prima dell'inizio delle registrazioni dell'album.\nInizialmente pubblicato dall'etichetta discografica indipendente Fire Sign Records, fu in seguito ridistribuito dalle etichette Attic Records e Ariola. Nel 1993 fu inoltre ripubblicato in formato CD dall'etichetta Metal Blade."}
{"id": "2494900", "revid": "35813", "url": "https://it.wikipedia.org/wiki?curid=2494900", "title": "Romualdo Braschi-Onesti", "text": ""}
{"id": "2494902", "revid": "149587", "url": "https://it.wikipedia.org/wiki?curid=2494902", "title": "Regione di Stavropol", "text": ""}
{"id": "2494907", "revid": "19330", "url": "https://it.wikipedia.org/wiki?curid=2494907", "title": "Nadejda di Bulgaria", "text": ""}
{"id": "2494916", "revid": "320578", "url": "https://it.wikipedia.org/wiki?curid=2494916", "title": "Telegrafia senza fili", "text": ""}
{"id": "2494926", "revid": "580197", "url": "https://it.wikipedia.org/wiki?curid=2494926", "title": "Marko \u0160uler", "text": "Caratteristiche tecniche.\nRoccioso difensore centrale - rude negli interventi - possente fisicamente ed efficace nel gioco aereo. Poco incline alla giocata fine a s\u00e9 stessa, in caso di difficolt\u00e0 predilige spazzare via il pallone piuttosto che tentare di saltare il diretto avversario.\nCarriera.\nHa iniziato la carriera nel Dravograd nel 2001, per poi trasferirsi nel Gorica, nel giugno 2008 \u00e8 stato acquistato dal Gent.\nStatistiche.\nPresenze e reti nei club.\n\"Statistiche aggiornate al termine della carriera.\""}
{"id": "2494927", "revid": "2044650", "url": "https://it.wikipedia.org/wiki?curid=2494927", "title": "Mats Hummels", "text": "Biografia.\n\u00c8 figlio di Hermann Hummels e fratello di Jonas, entrambi ex calciatori professionisti.\nCaratteristiche tecniche.\nIl suo ruolo principale \u00e8 quello di difensore centrale, anche se nelle giovanili tedesche \u00e8 stato spesso schierato come mediano. Giocatore di notevole imponenza e di pregevole tecnica, \u00e8 abile nell'impostazione cos\u00ec come nel gioco aereo. In Germania \u00e8 stato pi\u00f9 volte paragonato a Franz Beckenbauer, anche se lui stesso ha dichiarato di ispirarsi a Gerard Piqu\u00e9.\nCarriera.\nClub.\nEsordi nel Bayern Monaco.\nHummels entra nel settore giovanile del Bayern Monaco, in cui lavorava suo padre Hermann Hummels. Il 19 dicembre 2006 firma il suo primo contratto professionistico, con scadenza nel 2010, e, il 19 maggio 2007 debutta ufficialmente in Bundesliga nell'ultima partita della stagione, giocata contro il Magonza e vinta 5-2.\nBorussia Dortmund.\n2008-2013.\nIl 3 gennaio 2008, a 19 anni, viene ceduto, in prestito con diritto di riscatto, al Borussia Dortmund. Scende in campo per la prima volta con la nuova maglia il 29 gennaio nella partita degli ottavi di finale di Coppa di Germania contro il Werder Brema, mentre in campionato viene schierato per 10 volte titolare, e per tre volte subentra dalla panchina.\nNella stagione successiva viene confermato titolare della difesa giallonera, in coppia con Neven Subotic. Il 18 settembre 2008 fa il suo debutto in Coppa UEFA nella sconfitta interna per 0-2 contro l'Udinese, mentre Il 9 febbraio 2009 il lo riscatta a titolo definitivo dal Bayern, pagando 4 milioni di euro.\nLa stagione successiva gioca 30 partite, con due reti, contribuendo al quinto posto finale nella Bundesliga.\nNel campionato seguente, Hummels si conferma come uno dei migliori difensori del campionato tedesco, realizzando ben 5 gol in 32 partite di campionato, uno dei quali contro il nell'importante match vinto 3-1 all'Allianz Arena il 26 febbraio 2011. Debutta anche in Europa League, il 16 settembre 2010, nella vittoria in trasferta per 3-4 contro il Karpaty, e a fine anno \u00e8 uno dei protagonisti della vittoria della Bundesliga 2010-2011.\nL'anno successivo, con prestazioni eccellenti, si riconferma come uno dei giocatori migliori della squadra, che bissa il successo in Bundesliga e conquista anche la Coppa di Germania, nella cui finale, giocata contro il Bayern Monaco e vinta 5-2, va anche a segno su calcio di rigore.\nNella stagione 2012-2013 si riconferma uno dei due titolarissimi difensori centrali della squadra tedesca. Il primo gol stagionale lo firma in Bundesliga nella partita vinta in casa per 3-0 contro il Bayer Leverkusen. Successivamente mette a segno altri due gol: uno ai sedicesimi di finale di Coppa di Germania contro il VfR Aalen e il secondo durante la gara di andata in Ucraina degli ottavi di Champions League contro lo Shakthar Donetsk segnando il gol del definitivo 2-2 al minuto 87'. Il 25 maggio 2013 gioca la finale di Champions League persa contro il per 1-2.\n2013-2016.\nInizia l'annata 2013-2014 vincendo la Supercoppa di Germania ai danni del Bayern Monaco per 4-2. Nel derby contro il Borussia M\u00f6nchengladbach del 5 ottobre, perso per 2-0, commette il fallo da rigore dal quale scaturir\u00e0 l'1-0 avversario, e nell'occasione riceve il primo cartellino rosso della sua carriera agonistica. In occasione della partita Inghilterra-Germania del 19 novembre 2013 (0-1) si procura un infortunio, rompendosi i legamenti, che lo tiene lontano dai campi fino alla met\u00e0 di gennaio del 2014. Torna a giocare dopo l'infortunio il 31 gennaio del nuovo anno, nella trasferta vinta dai suoi per 2-1 sul campo dell'Eintracht Braunschweig. Da segnalare l'importanza del suo recupero per i risultati della squadra: senza di lui e Subotic, fermo fino a fine stagione per la rottura del legamento crociato, la sua squadra aveva ottenuto 1 vittoria, 2 pareggi e 3 sconfitte subendo 11 gol in 6 partite di campionato. Il 1\u00ba marzo 2014 segna il primo gol stagionale nella gara interna vinta 3-0 contro il Norimberga, con un colpo ravvicinato dopo il tocco del compagno Lewandowski.\nLa nuova stagione si apre con la nomina, da parte dell'allenatore J\u00fcrgen Klopp, di nuovo capitano della squadra giallo-nera precedendo i compagni Weidenfeller, che viene nominato vice-capitano, e l'ex capitano Sebastian Kehl. L'annata del Borussia Dortmund si rivela deludente con i gialloneri che chiudono al settimo posto in classifica.\nCon l'arrivo di Thomas Tuchel in panchina al posto di Klopp, il Borussia Dortmund \u00e8 autore di una buona stagione che vede Hummels e compagni classificarsi secondi dietro al Bayern Monaco, guadagnando l'accesso alla Champions League.\nBayern Monaco.\nIl 10 maggio 2016 viene reso noto il suo trasferimento al .\nIn Baviera Hummels trascorre tre stagioni collezionando 116 presenze e 8 reti in tutte le competizioni, e vincendo tre campionati (dal 2016-2017 al 2018-2019), una Coppa nazionale (2018-2019) e tre Supercoppe di Germania (dal 2016 al 2018).\nRitorno al Borussia Dortmund.\nIl 19 giugno 2019 viene annunciato il suo ritorno, a tre anni di distanza, al .\nNonostante l'et\u00e0 avanzata, riesce a mantenere alti livelli, conquistando anche la da capitano.\nNazionale.\nHummels ha fatto parte della selezione tedesca Under-21 che ha partecipato al campionato d'Europa Under-21 del 2009 in Svezia. Inizialmente poco impiegato, \u00e8 sceso in campo nella finale vinta per 4-0 con l'Inghilterra.\nDebutta con la nazionale maggiore il 13 maggio 2010 in un'amichevole giocata ad Aquisgrana e vinta 3-0 con Malta. Il 26 maggio 2012, in un'amichevole persa per 5-3 con la Svizzera, realizza la sua prima rete in nazionale. \u00c8 convocato dall'allenatore Joachim L\u00f6w per il campionato d'Europa del 2012, dove si afferma come uno dei migliori difensori della competizione, chiusa dalla squadra tedesca in semifinale.\nConvocato dalla nazionale tedesca per il campionato del mondo del 2014, Hummels debutta andando in gol nella partita vinta 4-0 contro il Portogallo. Ai quarti di finale della competizione mette a segno il gol decisivo nella vittoria sulla Francia per 1-0. Dopo avere battuto con i compagni il padrone di casa in semifinale, con lo storico punteggio di 7-1, il 13 luglio 2014 Hummels si laurea campione del mondo dopo la vittoria in finale sull'Argentina per 1-0, ottenuta grazie al gol decisivo di G\u00f6tze durante i tempi supplementari. Al termine del torneo viene inserito nella top 11 Fifa della competizione.\n\u00c8 convocato per il campionato d'Europa del 2016 in Francia, competizione in cui la compagine tedesca \u00e8 eliminata in semifinale dai padroni di casa della Francia.\nPartecipa anche al campionato del mondo del 2018 in Russia, ma l'avventura si rivela deludente, con i tedeschi eliminati gi\u00e0 dopo la fase a gironi. Prende parte poi alla UEFA Nations League 2018-2019.\nIl 5 marzo 2019 il ct tedesco Joachim L\u00f6w annuncia che J\u00e9r\u00f4me Boateng, Mats Hummels e Thomas M\u00fcller non avrebbero fatto parte dei piani futuri della nazionale. Il 20 marzo 2019, insieme ai due compagni di nazionale e di club, \u00e8 salutato dai tifosi tedeschi prima dell'amichevole contro la Serbia.\nIn seguito, il CT torna sui suoi passi e lo convoca per la fase finale di Euro 2020. Il 2 giugno 2021 torna a giocare con la \"mannschaft\" nell'amichevole pareggiata 1-1 contro la . Nella prima partita dell'europeo \u00e8 protagonista in negativo segnando l'autogol del decisivo 1-0 a favore della ; questo \u00e8 stato anche il primo autogol nella storia della selezione teutonica all'europeo.\nStatistiche.\nPresenze e reti nei club.\n\"Statistiche aggiornate al 27 febbraio 2022.\"\nCronologia presenze e reti in nazionale.\n "}
{"id": "2494928", "revid": "167951", "url": "https://it.wikipedia.org/wiki?curid=2494928", "title": "Giovanni Fusco", "text": "Biografia.\nGiovanni Fusco, nato in provincia di Benevento nel 1906 da Carlo e da Teresa Folena. Ancora bambino si trasferisce a Roma per studiare musica assieme a suo fratello maggiore Tarcisio, uno dei primi musicisti a dedicarsi ai rapporti tra la musica ed il cinema dirigendo orchestre durante la proiezione dei film muti.\nA soli nove anni, seguendo l'esempio di suo fratello, accompagnava come pianista la proiezione dei film muti in alcune sale della capitale, guadagnando dieci lire a sera. Questa sua prima attivit\u00e0 sar\u00e0 determinante nella sua formazione di compositore di musica per film.\nIscrittosi al Conservatorio di Santa Cecilia, studi\u00f2 pianoforte con P. Boccaccini e Alfredo Casella, organo con Fernando Germani, composizione con R. Storti e Alfredo Casella e direzione d'orchestra con Bernardino Molinari, conseguendo il diploma di pianoforte. Nel 1931 si diplom\u00f2 in composizione al Conservatorio di Pesaro e nel 1942 nuovamente a Roma in direzione d'orchestra.\nEsord\u00ec come autore di colonne sonore nel ventennio fascista firmando film come: \"Joe il rosso\" e \"Il cammino degli eroi\" (1936) di Corrado D'Errico, \"Contessa di Parma\" (1937) di Alessandro Blasetti, \"Il dottor Antonio\" (1937) di Enrico Guazzoni, \"Pazza di gioia\" (1940) di Carlo Ludovico Bragaglia. Per molti film stranieri riarrangi\u00f2 o riscrisse completamente le partiture dei commenti sonori. \nInsieme a sua moglie Adriana, fu uno dei promotori, della Messa degli Artisti diretta da Mons. Ennio Francia a Roma. Fusco aveva infatti conosciuto sia Ennio Francia che Goffredo Petrassi da ragazzo quando erano insieme tra i cantori di San Salvatore in Lauro. Dopo la sua morte, la moglie Adriana continu\u00f2 ad essere una infaticabile animatrice della Messa degli Artisti di Piazza del Popolo a Roma.\nNel dopoguerra fu determinante l'incontro con Antonioni, avvenuto nel 1948 in occasione della scrittura della colonna sonora del documentario \"N.U. (Nettezza Urbana)\".\nLa collaborazione con Michelangelo Antonioni.\nDisponibile alla sperimentazione e alla ricerca, fu particolarmente attento alle giovani leve della regia cinematografica, firmando il commento musicale di molte pellicole dirette dai registi emergenti nel panorama cinematografico italiano. Un esempio per tutti \u00e8 quello di Michelangelo Antonioni con il quale collabor\u00f2 fin dai primi documentari per poi arrivare ai lungometraggi \"Cronaca di un amore\" (1950) (Nastro d'argento per la miglior musica nel 1951), \"I vinti\" (1953), \"La signora senza camelie\" (1953), \"Le amiche\" (1955), \"Il grido\" (1957), \"L'avventura\" (1959) (Nastro d'argento per la miglior musica nel 1960), \"L'eclisse\" (1962), \"Deserto rosso\" (1964).\nNon mancarono tuttavia le collaborazioni con altri giovani registi, quali Mauro Bolognini, i fratelli Paolo e Vittorio Taviani, Francesco Maselli per il quale firm\u00f2 la colonna sonora de \"I delfini\" che, nell'interpretazione dell'esordiente Nico Fidenco, si rivel\u00f2 un enorme successo discografico.\nFusco mor\u00ec improvvisamente nel giugno 1968. Compositore eclettico e versatile, seppe integrarsi con le esigenze espressive dei registi, cercando di rispettare le loro convinzioni artistiche e personali.\nI figli di Giovanni e Adriana Fusco.\nLa figlia, Cecilia Fusco, \u00e8 stata una cantante lirica, un soprano.\nIl figlio di Giovanni Fusco, Enrico detto \"Kiko\" (morto il 1\u00ba maggio 2015), era anche lui musicista: negli anni sessanta \u00e8 stato tastierista del gruppo beat Le Pecore Nere, mentre nel decennio successivo \u00e8 stato uno dei componenti del gruppo vocale fondato da Edoardo De Angelis, la Schola Cantorum."}
{"id": "2494930", "revid": "712828", "url": "https://it.wikipedia.org/wiki?curid=2494930", "title": "Carla Velli", "text": ""}
{"id": "2494932", "revid": "287204", "url": "https://it.wikipedia.org/wiki?curid=2494932", "title": "Nogometni Klub Dravograd", "text": "Il NK Dravograd \u00e8 una societ\u00e0 calcistica slovena con sede nella citt\u00e0 di Dravograd. Milita nella 3. SNL, la terza divisione del campionato nazionale.\nRisultati stagioni precedenti.\nNel 2004 il club riesce a raggiungere la finale di Coppa di Slovenia, venendo per\u00f2 sconfitto dall'NK Maribor (sconfitta per 4-0 all'andata e vittoria per 4-3 al ritorno)."}
{"id": "2494933", "revid": "287204", "url": "https://it.wikipedia.org/wiki?curid=2494933", "title": "U.S. Men's Clay Court Championships 2004", "text": "L'U.S. Men's Clay Court Championships 2004 \u00e8 stato un torneo di tennis giocato sulla terra rossa. \u00c8 stata la 36\u00aa edizione del U.S. Men's Clay Court Championships, che fa parte della categoria International Series nell'ambito dell'ATP Tour 2004. Si \u00e8 giocato al Westside Tennis Club di Houston in Texas negli Stati Uniti dal 12 al 19 aprile 2004.\nCampioni.\nSingolare.\n Tommy Haas ha battuto in finale Andy Roddick 6-3, 6-4\nDoppio.\n James Blake / Mardy Fish hanno battuto in finale Rick Leach / Brian MacPhie 6-3, 6-4"}
{"id": "2494937", "revid": "51323", "url": "https://it.wikipedia.org/wiki?curid=2494937", "title": "Predrag &quot;Miki&quot; Manojlovi\u0107", "text": ""}
{"id": "2494938", "revid": "51323", "url": "https://it.wikipedia.org/wiki?curid=2494938", "title": "Predrag Miki Manojlovi\u0107", "text": ""}
{"id": "2494939", "revid": "51323", "url": "https://it.wikipedia.org/wiki?curid=2494939", "title": "Predrag Manojlovi\u0107", "text": ""}
{"id": "2494940", "revid": "161273", "url": "https://it.wikipedia.org/wiki?curid=2494940", "title": "Pi 3 Orionis", "text": ""}
{"id": "2494941", "revid": "287204", "url": "https://it.wikipedia.org/wiki?curid=2494941", "title": "Montanari", "text": ""}
{"id": "2494942", "revid": "161273", "url": "https://it.wikipedia.org/wiki?curid=2494942", "title": "Pi 4 Orionis", "text": ""}
{"id": "2494949", "revid": "729019", "url": "https://it.wikipedia.org/wiki?curid=2494949", "title": "Torneo Acropolis 1997", "text": "Il Torneo Acropolis 1997 si \u00e8 svolto dal 12 al 14 giugno 1997.\nGli incontri si sono svolti nell'impianto ateniese \"Palasport della Pace e dell'Amicizia\".\nEmblematica \u00e8 stata la vittoria italiana in questa edizione, quando con alla guida Ettore Messina, l'Italia batt\u00e9 la Grecia, che in quell'edizione festeggiava il decennale della vittoria all'Europeo 1987. La vittoria and\u00f2 all'Italia di Gregor Fu\u010dka e Carlton Myers, che poche settimane dopo vinse l'argento all'Europeo di Barcellona."}
{"id": "2494950", "revid": "287204", "url": "https://it.wikipedia.org/wiki?curid=2494950", "title": "Ilo (mitologia)", "text": ""}
{"id": "2494951", "revid": "117747711", "url": "https://it.wikipedia.org/wiki?curid=2494951", "title": "Torrini", "text": ""}
{"id": "2494952", "revid": "73125", "url": "https://it.wikipedia.org/wiki?curid=2494952", "title": "Alfred H. Joy", "text": ""}
{"id": "2494954", "revid": "1318658", "url": "https://it.wikipedia.org/wiki?curid=2494954", "title": "Surtees TS14", "text": "La Surtees TS14 fu una vettura di Formula 1 che venne fatta esordire dalla scuderia inglese nella parte finale della stagione 1972 e fu utilizzata anche nell'annata successiva nella versione TS14A. Progettata dallo stesso John Surtees, veniva spinta dal motore Ford Cosworth DFV, montato su una monoscocca di alluminio. Fu dotata di cambio Hewland FG400 e pneumatici Firestone. \nEsord\u00ec nel Gran Premio d'Italia 1972 guidata dal titolare Surtees e corse anche il GP degli Stati Uniti con Tim Schenken.\nVersione TS14A.\nCorse la stagione 1973 con Hailwood, Pace e Mass. Ottenne come miglior risultato il terzo posto con Pace in Austria nel 1973. Nello stesso Gran Premio il pilota brasiliano fece segnare il giro pi\u00f9 veloce in gara, bissando l'impresa ottenuta poco tempo prima in Germania."}
{"id": "2494956", "revid": "729019", "url": "https://it.wikipedia.org/wiki?curid=2494956", "title": "Lon Nol", "text": "Biografia.\nGiovent\u00f9.\nLon Nol nacque nella provincia di Prey Veng il 13 novembre 1913, da padre khmer krom e madre di origine cinese. Il padre, Lon Hin, era figlio di un khmer krom della provincia di Tay Ninh, il quale, acquisiti meriti nella repressione di gruppi di banditi nella provincia di Prey Veng, era divenuto capodistretto a Siem Reap e Kampong Thom. mentre il nonno materno, un cinese immigrato dal Fujian, era diventato governatore di Prey Veng. Di famiglia non aristocratica, il giovane Lon Nol fu comunque ammesso al liceo Chasseloup-Laubat di Saigon, frequentato dal principe Norodom Sihanouk, del quale divenne amico devoto, e successivamente alla reale accademia militare cambogiana.\nInizi dell'ascesa.\nNel 1937 Lon Nol entr\u00f2 nei ranghi civili dell'amministrazione coloniale francese, diventando magistrato e svolgendo scrupolosamente le proprie funzioni anche in occasione di una serie di tumulti anticolonialisti verificatasi nel 1939. Divenne governatore della provincia di Krati\u00e9 nel 1946, creando alla fine del decennio 1940 un proprio raggruppamento politico (Associazione sociale repubblicana, di orientamento monarchico, indipendentista e anticomunista) prima di intraprendere la carriera militare nel 1952 ed essere incaricato di operazioni militari contro i guerriglieri Viet Minh operanti in Cambogia. Nel settembre 1947 fond\u00f2, insieme a Nhiek Tioulong, il partito nazionalista, filo-occidentale e monarchico Kanakpak Khemara Ponnakar (\"rinnovamento khmer\") col principe Sisowath Monipong, secondogenito del re Sisowath Monivong estromesso dalle pretese al trono a favore di Sihanouk nel 1941, come capo formale del partito e poi primo ministro nel periodo giugno 1950-febbraio 1951, confluendo come \"ala destra\" nel Sangkum (il partito sihanoukista) nel 1955 insieme al principe Sisowath Sirik Matak.\n\"Neutralismo\" sihanoukista e guerra.\nDivenne capo di stato maggiore nel 1955 e comandante dell'esercito nel 1960, nonch\u00e9 ministro della Difesa e vice primo ministro nel 1963, mantenendo le proprie posizioni filo-americane nonostante la svolta anti-statunitense imposta da Sihanouk. In occasione delle prime libere elezioni, svoltesi in Cambogia l'11 settembre 1966, il partito conservatore ottenne il 75% dei seggi e Lon Nol fu primo ministro del Regno di Cambogia dal 25 ottobre 1966 al 1\u00ba maggio 1967. Gli successe Son Sann nel 1967-1968, in concomitanza con la reazione armata contro gli attacchi degli khmer kraham maoisti, e dal 1969 al 1970. Sia come primo ministro sia come capo della sicurezza interna di Sihanouk, la cui politica di accordi col Vietnam del Nord per garantire (previo lauto pagamento dell'\"affitto\") alle unit\u00e0 Viet Cong e a sempre pi\u00f9 consistenti forze regolari nord-vietnamite (soprattutto dopo la fallita offensiva del T\u00eat nel 1968, che comport\u00f2 l'annichilimento militare dei Viet Cong) la disponibilit\u00e0 del territorio cambogiano a ridosso del confine col \"ky\" sud-vietnamita del Nam-bo - chiamato dai francesi \"Cocincina\" e comprendente il delta del Mekong - per il transito di ingenti rifornimenti (per i quali la famiglia reale e in particolare la suocera del principe regnante, Izzi, ricevevano una sostanziosa tangente per ciascun camion nord-vietnamita in viaggio lungo la parte meridionale del c.d. \"sentiero di Ho Chi Minh\" o sbarcato dalle navi di Hanoi nel porto di Sihanoukville e inoltrato verso nord lungo il c.d. \"sentiero di Sihanouk\") e per la creazione dei \"santuari\" in territorio ufficialmente neutrale, Lon Nol fu leale, sebbene non sempre convinto, strumento dell'ambigua politica del principe regnante.\nSu ordine di Sihanouk, condusse la repressione contro i marxisti, organizzati nel Partito Comunista di Kampuchea, intervenendo con decisione in occasione della sollevazione nelle provincia di Battambang nel 1967, ma il precipitare della situazione lo indusse ad avvicinarsi al principe Sisowath Sirik Matak, nazionalista filo-occidentale, fermamente anti-comunista ed insofferente nei confronti della politica del principe regnante e delle sue compromissioni coi comunisti vietnamiti, nonch\u00e9 rivale dinastico e avversario politico del cugino Sihanouk (usurpatore scelto dai francesi al posto dello zio dello stesso Sirik Matak, Sisowath Monireth, figlio e legittimo erede del defunto re Sisowath Monivong); in occasione delle prime libere elezioni svoltesi in Cambogia l'11 settembre 1966, il partito conservatore ottenne il 75% dei seggi e Lon Nol e Sirik Matak divennero rispettivamente primo ministro e vice-primo ministro.\nIl 17 marzo 1970, approfittando di un viaggio all'estero (Francia, URSS, Cina) di Sihanouk, Sirik Matak e Lon Nol presero il potere con un colpo di Stato appoggiato dagli Stati Uniti, che avevano bisogno di garantire la sicurezza del confine occidentale sud-vietnamita: il 18 marzo fu proclamata la repubblica, della quale assunse la presidenza il presidente dell'Assemblea nazionale Cheng Heng (21 marzo 1970 - 9 marzo 1972), gi\u00e0 presidente del Consiglio di reggenza istituito dopo la morte del re Norodom Suramarit.\nLon Nol non volle comunque assumere le prerogative del deposto principe regnante (il cui ruolo rivestiva anche una notevole rilevanza religiosa), che si sistem\u00f2 in Cina, alla corte di Mao Zedong: Cheng Heng divenne formalmente capo provvisorio e poi capo dello Stato, Lon Nol assunse i poteri in carica per l'emergenza e Sirik Matak divenne primo ministro vicario e anche Son Ngoc Thanh, leader del movimento armato anticomunista Khmer Serei, da sempre diffidente nei confronti di Sihanouk e gi\u00e0 militarmente attivo contro i nord-vietnamiti e gli khmer kraham durante gli anni Sessanta, entr\u00f2 a far parte del governo, mettendo le forze khmer serei a disposizione della repubblica; nel maggio 1970, con iniziativa peraltro non concordata con Lon Nol e da lui avallata soltanto in un secondo tempo, truppe USA (circa 8.500 uomini), insieme a reparti scelti sud-vietnamiti al comando del generale Do Cao Tri (circa 2.500 uomini, 2.000 dei quali appartenenti a unit\u00e0 khmer krom formate con veterani di etnia khmer provenienti dal Nam-bo, regione storica passata dalla Cambogia al Vietnam e ribattezzata dai francesi Cocincina, comprendente la pianura del delta del Mekong e quella della penisola di Ca Mau, penetrarono in Cambogia per ripulire i \"santuari\" utilizzati dai nord-vietnamiti; le unit\u00e0 khmer krom aumentarono fino a otto battaglioni entro il dicembre 1970, infliggendo ai nord-vietnamiti una dura lezione e le unit\u00e0 khmer serei dimostrarono ottime capacit\u00e0 di combattimento, ripulendo intere zone dalla presenza degli khmer kraham; efficienti unit\u00e0 di khmer volontari formate in Thailandia raggiunsero il fronte cambogiano operando con successo.\nDalla Cina Sihanouk proclam\u00f2 l'alleanza con il Nord Vietnam e con gli khmer kraham guidati da Saloth Sar, pi\u00f9 noto come Pol Pot, Nuon Chea, Khieu Samphan, Ieng Sary, Son Sen, Ta Mok e, mentre i sihanoukisti organizzati nelle formazioni Khmer Rudmoh (comunque diffidenti nei confronti degli khmer kraham) si affiancavano ai nord-vietnamiti e ad alcune formazioni khmer gi\u00e0 aggregate a questi, i maoisti khmer kraham ne approfittarono per iniziare una sollevazione armata contro il governo, rinforzata anche dall'ostilit\u00e0 delle popolazioni contadine, religiosamente fedeli al principe regnante Sihanouk, nei confronti dei presunti usurpatori di Phnom Penh; anche Lon Nil, fratello minore di Lon Nol e commissario di polizia a Kompong Cham, fu ucciso dai rivoltosi, che lo massacrarono e ne divorarono ritualmente il fegato.\nSoltanto nel 1972 Lon Nol fu proclamato presidente della Repubblica Khmer, con Son Ngoc Thanh come primo ministro e Long Boret come ministro degli Esteri, mentre il raccogliticcio e disorganizzato esercito cambogiano, nel quale, a parte le unit\u00e0 khmer krom e khmer serei, affidate al generale Lon Non (fratello minore di Lon Nol e ufficiale prima col grado di maggiore e poi di generale dell'esercito, gi\u00e0 comandante della 15\u00aa brigata di fanteria), soltanto poche unit\u00e0 (e in particolare le forze speciali dell'esercito affidate al generale Thach Reng, i paracadutisti dell'aviazione affidata al nuovo comandante Ea Chhong e i Marines e i Seals della Marina affidata al nuovo comandante Vong Sarendy) incominciavano a possedere un addestramento e armamento sufficiente e a disporre di ufficiali qualificati, tentava con scarso successo di fronteggiare l'offensiva comunista. Nell'aprile 1974 fu costituito un consiglio esecutivo composto dallo stesso Lon Nol, da Sirik Matak, da Long Boret (nel frattempo divenuto primo ministro) e dal generale Sosthene Fernandez, capo delle forze armate. La presidenza di Lon Nol dur\u00f2 fino al 12 aprile 1975, quando, accingendosi gli khmer kraham a occupare Phnom Penh, gli USA sgomberarono la loro ambasciata utilizzando gli elicotteri ed evacuando 276 persone, compresi non soltanto l'ambasciatore statunitense e il personale diplomatico, ma anche il presidente Lon Nol e lo stato maggiore dell'esercito cambogiano con le rispettive famiglie, ma Sirik Matak, Lon Non, il primo ministro Long Boret e gran parte del governo di Lon Nol (Lon Nol, Sirik Matak, Cheng Heng, Son Ngoc Thanh, In Tam, Long Boret, Sosthene Fernandez e Lon Non erano gi\u00e0 stati condannati a morte dai comunisti) si rifiutarono di fuggire e furono uccisi dagli khmer kraham.\nEsilio.\nLon Nol prefer\u00ec non essere catturato dai comunisti e lasci\u00f2 la Cambogia, ormai in mano agli Khmer Krahm: si rifugi\u00f2 dapprima in Indonesia e successivamente raggiunse le Hawaii e si trasfer\u00ec in California nel 1979, stabilendo la propria dimora a Fullerton, dove visse fino alla morte con la seconda moglie Sovanna Lon e alcuni dei suoi nove figli. Mor\u00ec per complicazioni cardiache il 17 novembre 1985 al St. Jude Medical Center."}
{"id": "2494958", "revid": "785863", "url": "https://it.wikipedia.org/wiki?curid=2494958", "title": "Filottete (Disney)", "text": ""}
{"id": "2494959", "revid": "28592", "url": "https://it.wikipedia.org/wiki?curid=2494959", "title": "Campi petroliferi", "text": ""}
{"id": "2494960", "revid": "300067", "url": "https://it.wikipedia.org/wiki?curid=2494960", "title": "Tony Skinn", "text": ""}
{"id": "2494964", "revid": "486946", "url": "https://it.wikipedia.org/wiki?curid=2494964", "title": "Fil (personaggio)", "text": ""}
{"id": "2494965", "revid": "1543377", "url": "https://it.wikipedia.org/wiki?curid=2494965", "title": "Lista dei cardinali nipoti", "text": "Un cardinal nipote (in latino \"cardinalis nepos\") \u00e8 un cardinale creato da un papa che sia suo zio o, pi\u00f9 in generale, un suo parente. L'usanza di creare cardinali nipoti ebbe origine nel medioevo, ma raggiunse la massima diffusione durante i secoli XVI-XVII.\nNote sui simboli.\nPoich\u00e9, per il periodo antecedente al XIII secolo, affermazioni relative ai legami di parentela fra papi e cardinali sono molto spesso non coeve ai personaggi in questione ma molto pi\u00f9 tarde, non sono sempre ritenute attendibili dagli storici. Pertanto, si sono usati i seguenti simboli:\nColoro che hanno occupato l'ufficio curiale di cardinal nipote nel periodo 1566\u20131692 sono contrassegnati con il simbolo \u2020."}
{"id": "2494967", "revid": "599013", "url": "https://it.wikipedia.org/wiki?curid=2494967", "title": "Ceccarini", "text": "Ceccarini \u00e8 un cognome italiano. Pu\u00f2 riferirsi a:"}
{"id": "2494971", "revid": "200568", "url": "https://it.wikipedia.org/wiki?curid=2494971", "title": "Ceccherini", "text": ""}
{"id": "2494974", "revid": "1543377", "url": "https://it.wikipedia.org/wiki?curid=2494974", "title": "John Arbuthnot", "text": "Egli \u00e8 ricordato per i suoi contributi in matematica, la sua appartenenza allo Scriblerus Club (da questo circolo letterario nacquero scritti come la parte III di \"I viaggi di Gulliver\" di Jonathan Swift, il \"Peri Bathous, Or the Art of Sinking in Poetry\", le \"Memorie di Martin Scriblerus\" e, forse,\"The Dunciad\" di Alexander Pope). Arbuthnot \u00e8 ancor oggi noto anche per aver ideato la figura di John Bull quale tipico simbolo della Gran Bretagna nel mondo.\nBiografia.\nArbuthnot, rimase disgustato dalle edizioni prodotte da Edmund Curll che, quale avvoltoio, non appena moriva un autore famoso subito commissionava a dei pennivendoli al suo servizio la stesura di biografie spesso basate su falsi documenti o false narrazioni fornite da terzi; per questo, Arbuthnot classific\u00f2 tali pseudo-biografie come \"uno dei nuovi aspetti terrificanti della morte\". Come conseguenza di tale disgustoso comportamento Arbuthnot si dimostr\u00f2 sempre riluttante a lasciare suoi scritti. Alexander Pope rifer\u00ec a Joseph Spence che Arbuthnot permetteva ai suoi figli di giocare con i suoi scritti e addirittura di bruciarli. In tutta la sua vita professionale, Arbuthnot mostr\u00f2 una grande umilt\u00e0 e una grande disponibilit\u00e0 per gli amici che si dispiacevano per il fatto che non si preoccupasse di prendersi il merito per il proprio lavoro.\nJohn Arbuthnot nacque nel Kincardineshire, sulla costa nordorientale della Scozia, figlio del Reverendo Alexander Arbuthnot, pastore della Chiesa episcopale scozzese, e di Margaret Lammie. Forse consegu\u00ec un Bachelor of Arts presso il Marischal College di Aberdeen nel 1685. Mentre i suoi fratelli nel 1689 parteggiavano per la causa Giacobita, John rimase con il padre. I fratelli erano Robert, che dopo aver combattuto per il re Giacomo II d'Inghilterra fugg\u00ec a Rouen dove svolse l'attivit\u00e0 di banchiere, e George, un fratellastro, che scapp\u00f2 in Francia dove apr\u00ec un'attivit\u00e0 di mercante di vini. Tuttavia, quando William e Mary salirono al trono e il nuovo \"Act of Settlement\" stabil\u00ec che tutti i prelati giurassero fedelt\u00e0 ai sovrani quali capi della Chiesa di Inghilterra, il padre di Arbuthnot non ottemper\u00f2. Per questo motivo il Rev. Alexander Arbuthnot fu rimosso dalla sua carica e John dovette prendersi cura degli affari di casa allorch\u00e9 suo padre mor\u00ec nel 1691.\nArbuthnot si rec\u00f2 a Londra nel 1691, dove pensava di poter vivere insegnando matematica. Abit\u00f2 con William Pate, che Swift conobbe e defin\u00ec un \"bel esprit\". Nel 1692 pubblic\u00f2 \"Of the Laws of Chance\", una traduzione di \"De ratiociniis in ludo aleae\" di Christian Huygens. Questa traduzione rappresenta la prima opera in inglese sulla probabilit\u00e0. Quest'opera riscosse un notevole successo e permise ad Arbuthnot di divenire l'istitutore privato di un certo Jeffrey Jeffreys, figlio di un membro del Parlamento. Arbuthnot continu\u00f2 in questa mansione anche quando Jeffreys frequent\u00f2 l'Universit\u00e0 di Oxford nel 1694 e qui ebbe modo di conoscere famosi studiosi che allora insegnavano matematica e medicina, tra cui il Dr. John Radcliffe, Isaac Newton e Samuel Pepys. Tuttavia, Arbuthnot non aveva soldi per poter iscriversi e frequentare a tempo pieno. Avendo una solida istruzione di base, anche se acquisita in modo informale, Arbuthnot si iscrisse presso l'Universit\u00e0 di St. Andrews dove consegu\u00ec il dottorato in medicina l'11 settembre 1696 discutendo sette tesi.\nNel 1697, scrisse una satira dal titolo \"An examination of Dr. Woodward's account &amp;c.\" in risposta all'opera \"An essay towards a natural history of the earth and terrestrial bodies, especially minerals... \" scritta dal naturalista John Woodward. Egli sbeffeggi\u00f2 l'arroganza delle opere di Woodward e la sua insistenza nel sostenere la tesi Aristotelica secondo cui ci\u00f2 che \u00e8 teoricamente corretto deve essere effettivamente vero. Nel 1701, Arbuthnot scrisse un'opera di matematica dal titolo \"An essay on the usefulness of mathematical learning, in a letter from a gentleman in the city to his friend in Oxford\", nella quale l'autore elogia la matematica come il solo metodo per liberare la mente dalle superstizioni.\nNel 1702, Arbuthnot si trov\u00f2 ad Epsom proprio quando il Principe Giorgio di Danimarca, marito della regina Anna, si ammal\u00f2. Secondo quanto riportato, Arbuthnot cur\u00f2 con successo il principe e per questo ottenne un invito a corte. Nel 1702, Arbuthnot spos\u00f2 Margaret Wemyss. Anche se non vi sono tracce nei registri battesimali, pare che il suo primogenito Giorgio (cos\u00ec chiamato in onore del principe) sia nato nel 1703. Nel 1704, Arbuthnot fu nominato membro della Royal Society. Il 16 aprile 1705, grazie all'intervento della Regina, Arbuthnot ottenne la laurea in medicina dall'Universit\u00e0 di Cambridge.\nArbuthnot era una persona amabile, per questo Swift disse che l'unico difetto che gli si poteva imputare era il suo incedere dondolante. I suoi modi piacevoli e le sue conoscenze a corte contribuirono a fare di Arbuthnot una figura di spicco nella Royal Society. Nel 1705, Arbuthnot divenne medico personale della regina Anna e al tempo stesso mise in cantiere la pubblicazione della \"Historia coelestius\". Isaac Newton ed Edmund Halley vollero che l'opera venisse pubblicata immediatamente, per sostenere le loro ricerche sui corpi celesti, mentre l'astronomo reale John Flamsteed, le cui osservazioni erano contenute nell'opera da pubblicare, voleva che questi dati fossero tenuti segreti fino a quando non li avesse perfezionati. Il risultato di tutto questo fu che Arbuthnot avvalendosi della sua amicizia con il Principe Giorgio, il cui denaro serviva per la pubblicazione, convinse Flamsteed a permettere nel 1712 la pubblicazione dell'opera, pur in presenza di gravi errori. Come studioso di antichit\u00e0, Arbuthnot pubblic\u00f2 \"Tables of Grecian, Roman, and Jewish measures, weights and coins; reduced to the English standard\" in tre edizioni successive fra il 1705 e il 1709 e nel 1727 pubblic\u00f2 una edizione ampliata dell'opera con una prefazione (nella quale informava della nascita nel 1705 del suo secondogenito Charles).\nPur non essendo un giacobita alla maniera dei suoi fratelli, Arbuthnot era un conservatore, per motivi nazionali e familiari. La regina Anna era consigliata (e molti dicevano controllata) da Sarah Churchill, duchessa di Marlborough, che parteggiava per i Whig. Nel 1706, la duchessa di Marlborough litig\u00f2 con la regina - un vero e proprio scisma che il partito avversario dei Tory fu ben lieto di incoraggiare. Il matrimonio della dama di compagnia Abigail Hill, nuova favorita a corte, con Samuel Masham, ebbe luogo nell'appartamento di Arbuthnot presso St. James's Palace. Non \u00e8 chiaro il motivo della scelta di questo appartamento n\u00e9 in che misura Arbuthnot fosse coinvolto in questa vicenda. Come scozzese, Arbuthnot serv\u00ec la corona inglese scrivendo \"A sermon preach'd to the people at the Mercat Cross of Edinborough on the subject of the union. Ecclesiastes, Chapter 10, Verse 27\". Questo scritto aveva come scopo il persuadere gli scozzesi ad accettare l'Atto di Unione (1707). Quando la legge pass\u00f2, Arbuthnot venne nominato membro del Royal College of Physicians di Edimburgo.\nArbuthnot torn\u00f2 ad interessarsi di matematica nel 1710 quando pubblic\u00f2 \"An argument for Divine Providence, taken from the constant regularity observed in the births of both sexes\" nelle \"Philosophical Transactions\" della Royal Society, in cui analizzando i dati delle nascite, dimostr\u00f2 che i maschi nascevano in una percentuale maggiore rispetto alle femmine. Da questa conclusione risultante contro le leggi della probabilit\u00e0, Arbuthnot dedusse che la spiegazione era da ravvisare nell'intervento della divina provvidenza per compensare la maggiore mortalit\u00e0 giovanile dei maschi rispetto alle femmine.\nSocio dello \"Scriblerus Club\".\nNel 1710, Jonathan Swift si trasfer\u00ec a Londra. Robert Harley, primo conte di Oxford e conte di Mortimer (allora ministro del tesoro e non ancora membro della nobilt\u00e0) e Swift pubblicarono la rivista \"The Examiner\" di tendenza conservatrice e Arbuthnot avendo fatto la loro conoscenza inizi\u00f2 a fornire loro dei \"suggerimenti\". Questi \"suggerimenti\" si rivelarono degli spunti per saggi, scenette satiriche e cronaca. Dal 1711 al 1713, Arbuthnot e Swift diedero vita al \"The Brothers' Club\" anche se Arbuthnot tipicamente per il suo carattere metteva a disposizione le sue idee e i suoi scritti senza mai pretenderne il dovuto riconoscimento.\nNel 1712, Arbuthnot e Swift unitamente cercarono di venire in aiuto al governo Tory guidato da Harley e Henry Saint-John Bolingbroke che cercava di porre fine alla Guerra di successione spagnola. Questa guerra aveva arricchito John e Sarah Churchill, per questo il governo Tory cerc\u00f2 di porre fine a questa situazione mediante il ritiro dell'Inghilterra da tutte le alleanze e decidendo di trattare direttamente con la Francia. Swift scrisse \"The Conduct of the Allies\" e Arbuthnot scrisse una serie di cinque opuscoli in cui presentava la caratteristica figura di John Bull. Nel primo di questi scritti, \"Law Is a Bottomless Pit\" (1712), veniva descritta una semplice allegoria per spiegare quella guerra. John Bull (Inghilterra) ha citato in giudizio Louis Baboon (cio\u00e8 Luigi di Borbone, ovvero Luigi XIV di Francia) circa l'eredit\u00e0 del defunto Lord Strutt (Carlo II di Spagna). L'avvocato di Bull \u00e8 Humphrey Hocus (Marlborough). Bull ha una sorella di nome Peg (Scozia). Questo opuscolo risente della tipica satira Swiftiana, in quanto rende tutti i personaggi irrimediabilmente pieni di difetti e comici e nessuna delle loro azioni merita di essere perseguita (questo era invece l'intento di Arbuthnot che cerc\u00f2 di rendere la guerra un oggetto di vilipendio), ma al contempo lo scritto \u00e8 pieno di umorismo popolare, di un tocco ordinario e di una simpatia per i personaggi tipicamente non Swiftiana.\nNel 1713, Arbuthnot continu\u00f2 continu\u00f2 la sua satira politica scrivendo \"Proposals for printing a very curious discourse... a treatise of the art of political lying, with an abstract of the first volume\". Alla pari di altre opere da Arbuthnot incoraggiate, questo scritto \u00e8 una sistematica retorica del pensare e scrivere male. L'autore si propone di insegnare alla gente come meglio mentire. Elenchi e manuali del genere si trovano nelle opere \"Peri Bathos\" e \"Memoirs of Martinus Scriblerus\" di Alexander Pope . Sempre nel 1713, Arbuthnot esercit\u00f2 come medico presso il Royal Hospital Chelsea, che provvide a fornirgli anche una casa. Fu proprio in questa casa che si tennero gli incontri dello Scriblerus Club, che annover\u00f2 fra i suoi soci Harley (poi nominato Earl of Oxford), St. John (in seguito Viscount Bolingbroke), Pope, Gay, Swift e Thomas Parnell. Secondo tutti i soci del Club, Arbuthnot fu quello che maggiormente contribu\u00ec con idee ed era l'unica fonte cui attingere spunti per la satira delle scienze, a lui si deve anche l'idea per la stesura delle \"Memoirs of Martinus Scriblerus\", un uomo pedante all'eccesso che, come il Dr. Woodward, un precedente oppositore di Arbuthnot, dopo aver letto tre o quattro righe di un'opera Classica si riteneva in grado di dedurne una verit\u00e0 universale (e assurda).\nIl Club si riun\u00ec solo per un anno, a causa del decesso della regina Anna nel mese di luglio del 1714, il Club si riun\u00ec per l'ultima volta nel novembre dello stesso anno. La regina Anna mor\u00ec intestata, di conseguenza tutti suoi dipendenti si trovarono senza lavoro e alla merc\u00e9 della successiva amministrazione \u2014 un'amministrazione che sarebbe stata allestita dai nemici di Arbuthnot e degli altri soci dello Scriblerus Club. Quando Giorgio I di Gran Bretagna sal\u00ec al trono, Arbuthnot perse tutti gli incarichi a corte e tutte le sue case, tuttavia poteva contare sulla sua ancor valida professione medica. Egli and\u00f2 ad abitare in una casa cui si accedeva da \"la seconda porta a sinistra di Dover Street\" a Piccadilly.\nGli ultimi anni.\nNel 1717, Arbuthnot contribu\u00ec in qualche modo alla stesura della commedia \"Three Hours after Marriage\" di Pope e Gay, che venne rappresentata per sette sere. Arbuthnot fu amico di Georg Friedrich H\u00e4ndel e fu direttore della Royal Academy of Music dal 1719 al 1729.\nNel 1719 partecip\u00f2 ad un vivace dibattito sul trattamento del vaiolo. In particolare, attacc\u00f2 il Dr. Woodward, che ancora una volta se ne venne fuori con una opinione dogmatica e, secondo Arbuthnot, del tutto irrazionale. Nel 1723, Arbuthnot fu nominato ispettore dal Royal College of Physicians, come tale fu uno dei sostenitori del controllo e del miglioramento dei medicinali venduti dai farmacisti di Londra. Nel 1723, i farmacisti citarono in giudizio l'Ordine dei medici e Arbuthnot scrisse \"Reasons humbly offered by the ... upholders (undertakers) against part of the bill for the better viewing, searching, and examining of drugs\". L'opuscolo suggeriva che i necrofori di Londra, a loro volta, dovrebbero citare l'Ordine per essere sicuri che la sicurezza dei medicinali fosse sempre scarsa. Nel 1727, fu eletto membro del Royal College of Physicians.\nFra il 1726 ed il 1727, Jonathan Swift e Alexander Pope si riunirono spesso presso la casa di Arbuthnot e Swift in queste occasioni mostr\u00f2 ad Arbuthnot in anteprima il manoscritto di I viaggi di Gulliver. La dettagliata parodia dei progetti in corso presso la Royal Society come descritta nel libro III dei \"Viaggi di Gulliver\", verosimilmente deve essere nata dai suggereimenti di Arbuthnot. Questi incontri con Arbuthnot furono utili anche per la seconda edizione di \"The Dunciad\" di Pope, nella quale Arbuthnot probabilmente scrisse il \"Virgilius restauratus\", una satira diretta a Richard Bentley.\nNel 1730 mor\u00ec la moglie di Arbuthnot. L'anno successivo, egli scrisse un manuale di medicina popolare, \"An essay concerning the nature of ailments, and the choice of them, according to the different constitutions of human bodies\". Il libro riscosse tale successo che nel 1732 fu pubblicata una seconda edizione contenente anche nozioni nutrizioniste. Negli anni successivi furono pubblicate altre quattro edizioni complete e venne tradotto in francese e tedesco. Nel 1733, Arbuthnoty scrisse ancora un testo di medicina di grande successo \"An Essay Concerning the Effects of Air on Human Bodies\". L'autore sosteneva che l'aria esercitava grandi effetti sulla persone e riteneva che a seconda dei luoghi l'aria influiva sulle caratteristiche degli abitanti, come pure sulla presenza di particolari affezioni. Arbuthnot consigliava ai suoi lettori di ventilare le stanze dei malati e di andare alla ricerca di aria pulita nella citt\u00e0.\nIl figlio di Arbuthnot, Charles mor\u00ec nel 1731, lo stesso anno che fu pubblicato \"Miscellanies, Volume the Third\" di Swift e Pope. Arbuthnot contribu\u00ec al volume con \"An Essay of the Learned Martinus Scriblerus Concerning the Origine of the Sciences\".\nNel 1734, la salute di Arbuthnot cominci\u00f2 a declinare, egli soffriva di calcolosi renale e di asma, oltre che di obesit\u00e0. John Arbuthnot mor\u00ec il 27 febbraio 1735 nella sua casa di Cork Street, a Londra e venne sepolto in St James's Church, a Piccadilly. Alexander Pope, subito dopo le esequie, pubblic\u00f2 il suo componimento poetico intitolato \"Epistle to Dr. Arbuthnot\".\nValore letterario.\nArbuthnot fu uno dei soci fondatori dello \"Scriblerus Club\" e venne considerato dagli altri membri del gruppo come la persona pi\u00f9 divertente, ma rispetto agli altri lasci\u00f2 meno di opere scritte. Le sue satire erano scritte con facilit\u00e0, umanit\u00e0 ed una evidente simpatia. Swift ed Arbuthnot ebbero uno stile simile (entrambi preferivano frasi aperte e vocaboli comprensibili), ci\u00f2 ha fatto s\u00ec che le loro opere venissero attribuite reciprocamente. Il trattato sulle menzogna in politica, per esempio, venne attribuito a Swift precedentemente, bench\u00e9 fosse sicuramente di Arbuthnot. Generalmente, gli scritti di Arbuthnot non sono cos\u00ec aggressivi o nichilisti come quelli di Swift, ma entrambi attaccano gli stessi obiettivi ed entrambi si rifiutano di sostenere un insieme di norme positive per i loro lettori.\nPoich\u00e9 Arbuthnot non si attribu\u00ec molte delle sue opere, \u00e8 difficile definire il suo valore letterario. Sappiamo che fu alla base di molte delle pi\u00f9 famose satire della sua epoca e che fu la fonte e il tramite di molti dei pi\u00f9 brillanti scritti di un mezzo secolo di letteratura, ma Arbuthnot fece di tutto per non ricevere il dovuto merito."}
{"id": "2494976", "revid": "131358", "url": "https://it.wikipedia.org/wiki?curid=2494976", "title": "Mikel Arruabarrena Aranbide", "text": ""}
{"id": "2494977", "revid": "3732", "url": "https://it.wikipedia.org/wiki?curid=2494977", "title": "Re d'Egitto", "text": "I re d'Egitto si sono succeduti dal 1922 (fine del sultanato d'Egitto e del protettorato britannico, con Fu'ad I) al 1953 (proclamazione della Repubblica a seguito della \"rivoluzione egiziana\")."}
{"id": "2494981", "revid": "599013", "url": "https://it.wikipedia.org/wiki?curid=2494981", "title": "Pinacoteca comunale di Citt\u00e0 di Castello", "text": "La Pinacoteca comunale di Citt\u00e0 di Castello trova spazio nel palazzo rinascimentale che fu dimora del condottiero Alessandro Vitelli e della consorte Angela de\u2019 Rossi, conservato complessivamente nella sua struttura originaria.\n\u00c8 il maggior contenitore d'arte dell'Umbria assieme alla Galleria Nazionale di Perugia e al suo interno si trovano importanti esempi di pittura rinascimentale e manierista, tra cui alcuni tra i primissimi lavori di Raffaello Sanzio e Luca Signorelli.\nLa collezione.\nIl nucleo centrale della raccolta \u00e8 costituito da dipinti provenienti da chiese e conventi cittadini da cui furono prelevati a seguito dell'Unit\u00e0 d'Italia. Essi rispecchiano omogeneamente la storia del territorio ed in particolare il gusto e l'egemonia della famiglia magnatizia dei Vitelli, fedeli alleati dei Medici che si ritagliarono autonomia dallo Stato della Chiesa. Acquisizioni e donazioni successive hanno esteso la collezione ad un periodo che arriva fino al XX secolo, anche in relazione al recente recupero di un'ala del palazzo, oggi destinata ad esposizioni ed eventi di arte contemporanea.\nStoria.\nDefinito \u201calla cannoniera\u201d perch\u00e9 sul luogo sorgeva una fonderia o un deposito di cannoni, il palazzo fu edificato tra il 1521 e il 1532 e completato nel 1545, in occasione del matrimonio tra Alessandro Vitelli, nipote di Niccol\u00f2 Vitelli e figlio di Paolo, e da Angela de' Rossi di San Secondo Parmense, nipote di Giovanni delle Bande Nere.\nNel 1912 l'antiquario e restauratore Elia Volpi che cinque anni prima aveva conquistato l'edificio preservandolo dalla rovina e restaurandone l'originale contesto cinquecentesco, ne fece dono al Comune per organizzarvi la sede della pinacoteca civica.\nTra il 1982 e il 1985 venne avviata sotto la guida dei professori Alessandro Marabottini e Francesco Mancini dell'Universit\u00e0 di Perugia e degli architetti Alberto Zanmatti e Tiziano Sarteanesi, un'ampia campagna di restauri che ha portato all'attuale fisionomia del museo.\nGli affreschi e i graffiti.\nLa facciata principale del palazzo che si apre sul giardino all'Italiana \u00e8 decorata dai pregevoli graffiti realizzati da Cristoforo Gherardi e aiuti su disegno di Giorgio Vasari, con complesse decorazioni a grottesca, tra cui spiccano i simboli dei due casati, il vitello e il leone rampante.\nLe sale interne dell'edificio furono riccamente affrescate da Gherardi e Cola Dell\u2019Amatrice, chiamati dai Vitelli a celebrare il tema della coppia e le gesta militari della famiglia, ma si possono osservare anche vivaci allegorie del trionfo della donna sull'uomo innamorato, paesaggi mitologici, o raffigurazioni di animali da compagnia, che sottolineano il carattere domestico della struttura.\nDi notevole suggestione lo scalone monumentale che ospita le otto muse ispiratrici delle arti con singolare risalto a Clio, musa della storia, seduta su un cigno, mentre ai lati sono riprodotte le storie di Apollo tratte dalle Metamorfosi di Ovidio.\nI dipinti.\nGotico e tardogotico (sale I-II-III).\nNelle prime tre sale del palazzo sono conservate le pi\u00f9 antiche testimonianze della pittura a Citt\u00e0 di Castello con tavole a fondo oro risalenti alla seconda met\u00e0 del Duecento, tra cui spicca la grande pala con la Madonna in trono col Bambino del cosiddetto Maestro di Citt\u00e0 di Castello, variamente assegnata all'ambito senese, nonch\u00e9 allo stesso Duccio da Boninsegna. Opere di diversa provenienza, come la trecentesca Madonna di Spinello Aretino e quelle di analogo soggetto del muranese Antonio Vivarini e di Andrea di Bartolo, databile al 1412, testimoniano molteplici influenze toscane e adriatiche sul vivace centro altotiberino. \nSelezione opere.\nMaestro di Citt\u00e0 di Castello, \"Madonna in trono col Bambino e sei angeli\"\nSpinello Aretino, \"Madonna in trono col Bambino\"\nAndrea di Bartolo, \"Madonna in trono col bambino\"\nAntonio Alberti, \"Trittico di San Bartolomeo\"\nAntonio Vivarini, \"Madonna in trono col Bambino\"\nRinascimento tosco marchigiano e locale (sale IV-V-VII).\nDipinti molto variegati per stile testimoniano la penetrazione a Citt\u00e0 di Castello di un linguaggio pienamente rinascimentale e contemporaneamente una certa estraneit\u00e0 rispetto ai codici della cultura pittorica umbra, come la notevole tempera su tavola con Cristo benedicente, accostata a Giusto di Gand, la Madonna col bambino riferibile a Neri di Bicci e la grande tavola con Incoronazione della Vergine, tipico prodotto della bottega di Domenico Ghirlandaio. Le due pale di Francesco Tifernate, il cui padre fu garante della commissione della pala di San Nicola di Tolentino a Raffaello, offrono invece una matura sintesi fra il linguaggio dell'Urbinate e Luca Signorelli. \nSelezione opere.\nNeri di Bicci, \"Madonna col Bambino e due angeli\"\nIgnoto XV Secolo, \"Cristo con i segni della Passione\"\nDomenico Ghirlandaio e bottega, \"Incoronazione della Vergine\"\nFrancesco Tifernate, \"Annunciazione\"\nRinascimento/ Raffaello a Citt\u00e0 di Castello (sala VI).\nLa sala \u00e8 dedicata all'unica opera di Raffaello rimasta a Citt\u00e0 di Castello, scampata alle razzie che nell'Ottocento spogliarono la citt\u00e0 di notevoli lavori dell'Urbinate, come Lo sposalizio della Vergine, oggi a Brera, la Crocifissione con santi, alla National Gallery di Londra e la frammentata pala del beato Nicola da Tolentino. Il Gonfalone della Santissima Trinit\u00e0, proveniente dall'omonima chiesa tifernate \u00e8 stato separato in due facciate separate rappresentanti i santi Rocco e Sebastiano, protettori dalla peste nel \"recto\" e la notevole creazione di Eva nel \"verso\". L'opera \u00e8 pressoch\u00e9 unanimente assegnata dagli studiosi al periodo 1499-1501, ovvero il primissimo operato di Raffaello, che giunse in citt\u00e0 assieme a Evangelista da Pian di Meleto, come titolare della bottega ereditata dal padre Giovanni Santi.\nSelezione opere.\nRaffaello Sanzio, \"Stendardo della Santissima Trinit\u00e0\", recto: \"Crocifissione e santi Rocco e Sebastiano\"\nRaffaello Sanzio, \"Stendardo della Santissima Trinit\u00e0\", verso: \"Creazione di Eva\"\nRinascimento/ Luca Signorelli a Citt\u00e0 di Castello (sale XII-XIII).\nLe sale offrono una esauriente panoramica dell'attivit\u00e0 di Luca Signorelli, il quale fu molto legato alla citt\u00e0 e alla committenza dei Vitelli, tanto da ottenere la cittadinanza onoraria nel 1488. Il frammento raffigurante San Paolo \u00e8 stato determinante come riprova del suo discepolato presso Piero della Francesca. Al capolavoro di dinamismo anatomico e tensione narrativa del Martirio di San Sebastiano, rispondono lo stendardo di San Giovanni, recentemente restaurato e la grande pala di Santa Cecilia, sfuggita alle razzie napoleoniche per le ingenti dimensioni, ma anche opere di quella che fu una vera scuola in ambito locale.\nSelezione opere.\nLuca Signorelli, \"San Paolo\"\nLuca Signorelli, \"Martirio di San Sebastiano\"\nLuca Signorelli e bottega, \"Stendardo di San Giovanni Battista\", recto: \"San Giovanni\"\nLuca Signorelli e bottega, \"Stendardo di San Giovanni Battista\", verso: \"Battesimo di Cristo\"\nLuca Signorelli e bottega, \"Pala di Santa Cecilia\"\nManierismo tosco-romano e manierismo riformato (sale XVI-XVII-XVIII).\nSi tratta di dipinti databili dalla prima met\u00e0 del Cinquecento alla fine del secolo che definiscono il ricco panorama della produzione manierista della collezione. Cinque opere di Raffaellino del Colle consentono di studiare la penetrazione del manierismo toscano e romano a Citt\u00e0 di Castello, nonch\u00e9 una visione privilegiata dell'attivit\u00e0 dell'allievo diretto di Raffaello. L'espressionismo drammatico della Madonna col Bambino del fiorentino Jacopo di Giovanni Francesco (Jacone), si discosta dal linguaggio calmo e severo di Santi di Tito, mentre le tre pale di Nicol\u00f2 Circignani, detto il Pomarancio mostrano il tipico stile dell'autore, fatto di figure quasi prive di consistenza materica.\nSelezione opere.\nRaffaellino del Colle, \"Annunciazione\"\nRaffaellino del Colle, \"Presentazione della Vergine al Tempio\"\nJacone, \"Madonna col Bambino e santi\"\nSanti di Tito, \"Imposizione delle mani da parte di Pietro e Giovanni\"\nNicol\u00f2 Circignani, detto il Pomarancio, \"Immacolata concezione\"\nDal Seicento all'Ottocento (sale VI-XIX-XX).\nNella sezione si trovano opere che obbedirono a programmi celebrativi locali seguenti l'Unit\u00e0 d'Italia, con un'ampia apertura agli artisti tifernati, tra cui Giovan Battista Pacetti, detto lo Sguazzino, attivo gi\u00e0 nella prima met\u00e0 del XVII secolo, il quale mostra la sua dipendenza dai modelli del caraccismo bolognese. La rievocazione dei modelli classici recupera anche le forme di Raffaello Sanzio, specialmente grazie alla copia parziale di San Nicola da Tolentino, datata 1791, da cui \u00e8 possibile ricostruire alcuni aspetti della pala originaria.\nSelezione opere.\nGiovan Battista Pacetti, detto lo Sguazzino \"Due Santi martiri\"\nErmenegildo Costantini, \"San Nicola da Tolentino\"\nFrancesco Mancini, \"Domine quo vadis?\"\nTommaso Conca, \"Madonna col Bambino\"\nVincenzo Chialli, \"Madonna col Bambino\"\nNovecento.\nLa raccolta coincide in maggioranza con la collezione donata dagli eredi del chirurgo Ettore Ruggieri, corpus di opere di ambientazione prevalentemente romana e consuete creazioni di Giorgio De Chirico. Nel 2015 gli eredi dell'artista Nuvolo hanno donato opere esaustive della ricca e innovativa produzione dell'autore, gi\u00e0 vicino ad Alberto Burri ed inventore di nuove contaminazioni, come le particolari serie pittoriche applicate alla serigrafia, di cui fu iniziatore a livello mondiale.\nSelezione opere.\nMario Mafai, \"Gruppo in osteria\" \nRenato Guttuso, \"Natura morta\"\nGiorgio De Chirico, \"Piazza d'Italia\"\nNuvolo, collezione permanente\nScultura e arti decorative.\nIl materiale scultoreo della collezione presenta pezzi molto eterogenei per tecniche ed epoche, a partire da frammentari reperti tardo romani e medievali. \nNel gruppo di sei terrecotte robbiane spicca la grande Assunzione della Vergine, databile agli inizi del XVI secolo, che conferma la sostanziale influenza toscana sulla citt\u00e0. L'unico esemplare di oreficeria, il reliquiario di Sant'Andrea, datato 1420 ad opera della bottega di Lorenzo Ghiberti \u00e8 uno dei pezzi pi\u00f9 pregevoli dell'intero museo. \nI mobili intarsiati testimoniano la grande tradizione dell'arte lignea a Citt\u00e0 di Castello, a partire dalle opere originali cinquecentesche, mentre il passaggio alla scultura novecentesca \u00e8 evidenziato nelle opere degli autori tifernati Elmo Palazzi e Bruno Bartoccini.\nAnonimo XV Secolo?, \"Battesimo di Cristo\"\nLorenzo Ghiberti e bottega, \"reliquiario di Sant'Andrea\"\nAndrea della Robbia e bottega, \"Assunzione della Vergine\"\nElmo Palazzi, gipsoteca\nBruno Bartoccini, bronzi\nEventi ed esposizioni temporanee.\nAperta alla vita culturale e artistica della citt\u00e0, la pinacoteca di Citt\u00e0 di Castello ha ospitato importanti eventi espositivi, tra cui le celebrazioni nazionali dei cinquecento anni dalla nascita di Raffaello nel 1983, con un apposito studio sulla formazione giovanile dell'Urbinate e nel 2012 una sezione della mostra nazionale dedicata a Luca Signorelli. Il recupero dell'ala est del palazzo, avvenuta nel 2005, ha permesso un'apertura al Novecento con retrospettive dedicate a Nuvolo, Josef Albers, Andy Warhol e un notevole collegamento con il centenario della nascita di Alberto Burri (2015) attraverso esposizioni di arte informale indagata nei rami delle arti grafiche fino alla ceramica.\nTra storia e leggenda (Sora Laura).\nPalazzo Vitelli alla Cannoniera \u00e8 da sempre legato alla leggenda popolare di Laura, o meglio \u201cSora Laura\u201d, che si dice essere stata donna amata da Alessandro Vitelli e preferita alla moglie, la quale ben presto avrebbe abbandonato il palazzo. Secondo la leggenda la ragazza avrebbe trascorso il tempo delle prolungate assenze dell'amato ricamando fazzoletti e lasciandoli talvolta cadere dalla finestra per attirare giovani uomini e quindi farli uccidere attraverso uno strapiombo, tuttora esistente, interno all'edificio. Nel 2006 l'artista e illustratore Milo Manara ne ha realizzato un omaggio."}
{"id": "2494988", "revid": "465169", "url": "https://it.wikipedia.org/wiki?curid=2494988", "title": "Up All Night (Take That)", "text": "Up All Night \u00e8 una canzone dei Take That, secondo singolo estratto dall'album \"The Circus\".\nPubblicata come secondo singolo dall'album \"The Circus\" il 2 marzo 2009, \"Up All Night\" fu pubblicata solo nel Regno Unito e in Irlanda. I Take That hanno eseguito \"Up All Night\" varie volte, anche durante il loro ."}
{"id": "2494997", "revid": "71155", "url": "https://it.wikipedia.org/wiki?curid=2494997", "title": "Sindaco dell'Aquila", "text": ""}
{"id": "2494998", "revid": "767487", "url": "https://it.wikipedia.org/wiki?curid=2494998", "title": "Baby Huey (cantante)", "text": "Biografia.\nNativo di Richmond, Indiana, James Ramey si trasferisce a Chicago, Illinois, a diciannove anni, e lavora con diverse band locali come cantante. Il suo peso di circa 160\u00a0kg contribuisce alla sua presenza scenica, ma \u00e8 anche causa di problemi di salute. Proprio per la sua mole adotta il nome d'arte \"Baby Huey\" come l'anatroccolo gigante dei cartoni animati della Paramount Pictures. Nel 1963, Ramey, l'organista / trombettista Melvin \"Deacon\" Jones, e il chitarrista Johnny Ross fondano una band chiamata Baby Huey &amp; the Babysitters, che diventa popolare nella zona di Chicago e pubblica diversi 45 giri singoli, tra cui \"Beg Me\", \"Monkey Man\", \"Messin' with the Kid\" e \"Just Being Careful\"..\nA fine 1960, la band sull'esempio degli Sly &amp; the Family Stone si orienta verso musica soul psichedelica. Secondo i suoi compagni della band, i testi di Ramey sono molto vicini nello stile a quelli successivamente cantati dai rapper nella musica hip-hop. I Babysitters sono una band molto popolare dal vivo, ma non hanno mai avuto il tempo di registrare un album.\nNel 1969, l'agente della band Marv Heiman procura una audizione con Donny Hathaway della Curtom Records. Hathaway \u00e8 colpito dalla band, e convince il capo della Curtom Records Curtis Mayfield a firmare Baby Huey, ma non la band. Ross e Jones partecipano alla registrazione dell'album di debutto di Ramey, ma si sentono a disagio e decidono di sciogliere la band durante la registrazione.\nNel 1970, Ramey aveva sviluppato una dipendenza di eroina, e il suo peso era aumentato a pi\u00f9 di 180 chili. La sua attivit\u00e0 ne risente ed \u00e8 convinto ad entrare in un centro di riabilitazione dove rimane brevemente nella primavera del 1970. A causa di un attacco di cuore il 28 ottobre 1970 muore all'et\u00e0 di 26 anni. Il suo funerale si \u00e8 svolto il 1 \u00b0 novembre, nella sua citt\u00e0 nativa Richmond, Indiana.\nL'album, \"The Baby Huey Story: The Living Legend\", esce postumo prodotto da Curtis Mayfield, ci sono diverse composizioni di Mayfield, una cover di Sam Cooke \"A Change Is Gonna Come\" e due composizioni originali di Ramey. L'album non ha avuto un successo clamoroso, ed \u00e8 stato in gran parte dimenticato dal grande pubblico. Successivamente per\u00f2 \u00e8 diventato un classico.\nNumerosi brani, tra cui \"Hard Times\", \"Listen to Me\" e \"Mighty Mighty Children\", sono stati campionati da artisti hip hop dal 1980. La sola \"Hard Times\" \u00e8 stata campionata da decine di artisti, tra cui Ice Cube (\"The Birth\" da \"Death Certificate\"), Ghostface Killah (\"Buck 50\" da \"Supreme Clientele\"), e altri. In molti tra cui gli stessi Babysitters considerano questo album molto influente per la musica hip hop."}
{"id": "2495000", "revid": "767487", "url": "https://it.wikipedia.org/wiki?curid=2495000", "title": "Sulle tracce di Mary", "text": "Sulle tracce di Mary \u00e8 un romanzo poliziesco dello scrittore statunitense James Patterson e fa parte di una serie di romanzi sul detective Alex Cross. \nTrama.\nAlex Cross sta trascorrendo una vacanza serena a Disneyland con la sua famiglia quando una serie di brutali ed audaci assassinii sconvolge nuovamente la sua vita. Combattuto tra la famiglia e il senso del dovere, rimette i panni del detective dell'FBI e si mette al lavoro. La mano brutale \u00e8 quella di \u201cMary Smith\u201d, pseudonimo dell'assassino, che uccide madri di famiglia in modo orrendo. Dopo colpi di scena, tipici dell'autore, rompicapi degni di psichiatri di fama mondiale, la verit\u00e0 emerge e, sempre dopo un corpo-a-corpo tra il protagonista e il \u201ccattivo\u201d, vi \u00e8 il rassicurante \u201clieto fine\u201d."}
{"id": "2495001", "revid": "287204", "url": "https://it.wikipedia.org/wiki?curid=2495001", "title": "Pi5 Orionis", "text": "Pi5 Orionis (\u03c05 Ori / \u03c05 Orionis) \u00e8 un sistema stellare visibile nella costellazione di Orione, a sud-est di Aldebaran, nell'asterismo dello scudo di Orione. Il sistema appare come un oggetto di magnitudine 3,72 e forma una doppia visuale con 5 Orionis. Dista circa 1340 anni luce dal Sole.\nIl sistema \u00e8 composto da due stelle. La primaria \u00e8 una gigante bianco-azzurra, appartenente alla classe spettrale B2III+. La compagna, una stella nana di sequenza principale di classe B0V, completa un'orbita in 3,7004 giorni. La rotazione delle due stelle \u00e8 tanto stretta che esse hanno assunto una forma ellissoidale, in modo simile a quanto accade alle componenti dei sistemi di Spica, nella costellazione della Vergine, e di , nella costellazione di Perseo.. Per questo motivo la stella \u00e8 classificata come variabile ellissoidale rotante.\nIl sistema presenta una variabilit\u00e0 nella luminosit\u00e0 di 0,07 magnitudini, con una periodicit\u00e0 uguale a quella del moto orbitale. Tale fenomeno \u00e8 generato dalla variazione dell'area emittente nella direzione della Terra, sebbene non si verifichino eventi di eclissi.\nRisale al 1903 la prima scoperta dell'esistenza della compagna. Allora, la sua presenza era stata desunta solo dallo spostamento nelle righe spettrali, ma non per osservazione telescopica diretta.\nLa luminosit\u00e0 totale del sistema \u00e8 di circa 24.000 volte quella solare. Poich\u00e9 per\u00f2 non \u00e8 noto il rapporto di luminosit\u00e0 tra le due stelle, non \u00e8 possibile stabilire la loro massa individuale.\nI valori di distanza e velocit\u00e0 radiale lasciano supporre che le stelle appartengano, come la gran parte delle stelle blu presenti nella costellazione di Orione, all'Associazione OB1 di Orione."}
{"id": "2495007", "revid": "767487", "url": "https://it.wikipedia.org/wiki?curid=2495007", "title": "Hariharalaya", "text": "Hariharalaya (in lingua khmer:\u17a0\u179a\u17b7\u17a0\u179a\u17b6\u179b\u17d0\u1799) fu una delle prime capitali dell'Impero Khmer, situata nei pressi dell'odierna Siem Reap, in Cambogia, in un'area prossima alla cittadina di Roluos. Di questa antica citt\u00e0 restano le rovine di diversi templi: i pi\u00f9 conosciuti Bakong, Lolei e Preah Ko ed i templi minori di Prasat Trapean Phong e Prasat Prei Monti.\nEtimologia.\nIl nome \"Hariharalaya\" origina da Harihara, una divinit\u00e0 induista assai venerata nella Cambogia del periodo pre-Angkor. A sua volta, \"Harihara\" \u00e8 un nome composto da Hari (uno dei nomi di Vishnu che compaiono nel Vishnu sahasranama) e \"Hara\" (un nome del dio Shiva). Le rappresentazioni di Harihara rinvenute in Cambogia lo raffigurano come una divinit\u00e0 maschile con una met\u00e0 che riporta gli attributi caratteristici di Vishnu e l'altra quelli di Shiva. Ad esempio, il copricapo della divinit\u00e0 \u00e8 su una met\u00e0 un cappello stile mitra (attributo di Vishnu), sull'altro lato ciocche di capelli intrecciati (l'attributo di Shiva).\nStoria.\nVerso la fine dell'VIII secolo d.C., Jayavarman II conquist\u00f2 e unific\u00f2 vasti territori attorno al grande lago Tonle Sap. Per almeno parte del suo regno, la capitale fu Hariharalaya. Ogni modo, quando si elev\u00f2 al rango di monarca universale \"(Chakravartin)\" nell'anno 802, non lo fece ad Hariharalaya, ma in una localit\u00e0 sul monte \"Mahendra\", l'odierno Phnom Kulen. Successivamente ritorn\u00f2 ad Hariharalaya, dove mor\u00ec nell'835.\nA Jayavarman II successero Jayarvarman III e Indravarman I, che complet\u00f2 il tempio-montagna del Bakong e costru\u00ec buona parte del baray Indratataka. Indravarman I consacr\u00f2 nell'881 l'immagine religiosa centrale del tempio, un lingam il cui nome, Sri Indresvara, era una combinazione del nome del re e del dio stesso (\"I\u015bvara\"). Indravarman I fece anche edificare il tempio oggi chiamato Preah Ko (\"Toro sacro\"), molto pi\u00f9 piccolo, dedicato nell'880. Nell'889, a Indravarman I, dopo un'aspra lotta di successione, segu\u00ec suo figlio Yasovarman I, che edific\u00f2 il tempio di Lolei (il cui nome pu\u00f2 essere una corruzione moderna di \"Hariharalaya\") su un'isola artificiale nel mezzo del baray Indratataka. Yasovarman I fond\u00f2 nel primo decennio del X secolo una nuova citt\u00e0 nell'odierno sito di Angkor, a nord dell'attuale Siem Reap, che chiam\u00f2 Yasodharapura. Ne fece la sua capitale e vi costru\u00ec un nuovo tempio-montagna reale, il Phnom Bakheng. Yasodharapura venne ricostruita o modificata diverse volte. Dopo i saccheggi ad opera dei Champa, avvenuti nel decennio del 1170-1180, Jayavarman VII riedific\u00f2 Yasodharapura e la cinse di possenti mura quadrate di 3\u00a0km di lato. La capitale di Jayavarman VII oggi \u00e8 conosciuta come Angkor Thom."}
{"id": "2495008", "revid": "161273", "url": "https://it.wikipedia.org/wiki?curid=2495008", "title": "Pi 5 Orionis", "text": ""}
{"id": "2495009", "revid": "410660", "url": "https://it.wikipedia.org/wiki?curid=2495009", "title": "Italia ai campionati del mondo di atletica leggera 2009", "text": "La squadra italiana ai campionati del mondo di atletica leggera 2009, disputati a Berlino dal 15 al 23 agosto, \u00e8 stata composta da 39 atleti (23 uomini e 16 donne).\nLe convocazioni sono state ufficializzate dalla FIDAL il 3 agosto dopo i campionati assoluti. Agli atleti inizialmente convocati si sono aggiunti Roberto Donati, Maria Enrica Spacca ed Eleonora Sirtoli nelle staffette, mentre hanno dato forfait Andrew Howe e Giovanni Faloci.\nL'unica medaglia conquistata dall'Italia \u00e8 stata quella di bronzo di Giorgio Rubino nella marcia, assegnata per\u00f2 a distanza di 8 anni dopo la squalifica per doping del russo Valerij Bor\u010din. Nella classifica a punti la squadra si \u00e8 piazzata al 17\u00ba posto con 25 punti."}
{"id": "2495010", "revid": "224230", "url": "https://it.wikipedia.org/wiki?curid=2495010", "title": "Carta di Nizza", "text": ""}
{"id": "2495011", "revid": "216538", "url": "https://it.wikipedia.org/wiki?curid=2495011", "title": "Jean Jacques Riparelli", "text": ""}
{"id": "2495012", "revid": "1543377", "url": "https://it.wikipedia.org/wiki?curid=2495012", "title": "Scuola di Bagui", "text": "La Scuola di Bagui(cinese tradizionale: \u516b\u6842\u5b78\u6d3e, cinese semplificato: \u516b\u6842\u5b66\u6d3e, pinyin: B\u0101gu\u00ec Xu\u00e9p\u00e0i) \u00e8 una scuola etnologia cinese, si intende una cerchia di etnologo dello Guangxi cinese, fondata a Guangxi intorno all'anno 1953, La Scuola di Bagui per la etnologia e la Zhuang degli oggetti fu diretta da Huang Xianfan(\u9ec4\u73b0\u74a0/\u9ec3\u73fe\u74a0), il quale fu professore per la cattedra di storiografia all'Universit\u00e0 di Guangxi dove fond\u00f2 l'gruppo ricerca sul campo e studi di minoranza etnica della Guangxi. Gli esordi del gruppo si devono far risalire al 1953. \u00c8 conosciuto come Scuola di Bagui un gruppo di etnologi tutti allievi di Huang Xianfan e cronologicamente successivi alcuni allievi di Zhang Yiming(\u5f20\u4e00\u6c11/\u5f35\u4e00\u6c11). Tra i suoi studenti sono annoverati Huang Zengqing, Li Guozhu, Su Guanchang, Li Ganfen, Zhou Zongxian, Qin Suguan, Huang Weicheng, He Yingde, He Longqun, Yu Shijie, Xiao Zechang e Zhou Zuoming. Anche i suoi allievi precedenti, Wei Qingwen, Zhou Zuoqiou e Huang Shaoqing, possono essere considerati parte della scuola. Altro allievo di Huang Xianfa a Guangi fu Huang Weicheng(\u9ec4\u4f1f\u57ce/\u9ec3\u5049\u57ce) che poi insegn\u00f2 a Universit\u00e0 di Guangxi, Collegio etnia di Guangxi e infine a Universit\u00e0 etnia di Guangxi. Allievi di Zhang Yiming furono a loro volta Gong Yonghuei(\u9f9a\u6c38\u8f89/\u9f94\u6c38\u8f1d), professore a Universit\u00e0 etnia di Guangxi. Allievi di Huang Weicheng furono a loro volta Qin Naichang(\u8983\u4e43\u660c), ricercatore a Istituto etnia di Guangxi. Questo gruppo di etnologi \u00e8 stato indicato come Scuola di Bagui.Didatticamente possiamo definire a posteriori tre momenti principali dello sviluppo di tale scuola, indicati come \"prima\" generazione, i cui esponenti principali furono Huang Xianfan (1899-1982), \"seconda\" generazione, di cui fece parte Huang Zengqing(1918-1995), Zhang Yiming(1923 -),Su Guanchang (1923- 2007), Li Ganfen (1930 - \uff1f), Li Guozhu (1933 - ), Huang Weicheng e \"terzo\" generazione, di cui fece parte Qin Naichang(1947-2010),Yu Shijie(1950 - ), He Longqun(1954 - ) e Gong Yonghuei(1957 - ). \nLa Scuola di Bagui \u00e8 la prima scuola di minoranza cinese, maggioranza dei membri sono popolo Zhuang. Vivono principalmente nella Regione Autonoma di Guangxi Zhuang, nel Cina meridionale, studiano la storia e la cultura di Zhuang, opposta al nazionalismo, costru\u00ec la propria analisi e studio interamente su modelli di Zhuang.\nOggi si possono ricollegare a questa Scuola intellettuali cinese di primissimo piano come Ban Xiouwen (\u73ed\u79c0\u6587), Huang Hanru(\u9ec4\u6c49\u5112/\u9ec3\u6f22\u5112), Qin Cailuan(\u8983\u5f69\u92ae/\u8983\u5f69\u947e) , Qin Shengmin(\u8983\u5723\u654f/\u8983\u8056\u654f),Wei Qilin (\u97e6\u5176\u9e9f/\u97cb\u5176\u9e9f),Lan Hongen (\u84dd\u9e3f\u6069/\u85cd\u9d3b\u6069), Fan Ximu(\u8303\u897f\u59c6), Pan Qixu(\u6f58\u5176\u65ed), Zheng Chaoxiong (\u90d1\u8d85\u96c4/\u912d\u8d85\u96c4) e Wei Suwen(\u97e6\u82cf\u6587/\u97cb\u8607\u6587)\nContributi.\nLa scuola di Bagui aveva dato grande impulso all'indagine etnologia cinese, come strumento di indiscussa validit\u00e0 per la conoscenza e la comprensione delle manifestazioni storia, cultura, religiose, artistiche, poetiche e letterarie di Zhuang.\nPrincipali contributi della Scuola di Bagui sono:\nPrincipali esponenti.\nLa prima generazione di membri\nLa seconda generazione di membri \nLa terza generazione di membri \nLa quarta generazione di membri \nBibliografia.\nChen Jisheng, \"Studi scuola di Bagui\". Nanning: Guangxi Scienze Sociali,7-11, 2008. ISSN 1004-6917."}
{"id": "2495016", "revid": "17204", "url": "https://it.wikipedia.org/wiki?curid=2495016", "title": "Sherlock Holmes vs Ars\u00e8ne Lupin", "text": ""}
{"id": "2495017", "revid": "352448", "url": "https://it.wikipedia.org/wiki?curid=2495017", "title": "Costrittiva", "text": ""}
{"id": "2495021", "revid": "184755", "url": "https://it.wikipedia.org/wiki?curid=2495021", "title": "What Is Love", "text": "What Is Love (\"che cosa \u00e8 l'amore\" in lingua inglese) pu\u00f2 riferirsi a:"}
{"id": "2495027", "revid": "320578", "url": "https://it.wikipedia.org/wiki?curid=2495027", "title": "Centro Mondiale Bah\u00e1\u2019\u00ed", "text": ""}
{"id": "2495028", "revid": "767487", "url": "https://it.wikipedia.org/wiki?curid=2495028", "title": "DJ Red Alert", "text": "Biografia.\nLavora alla Zulu Nation dove conosce Afrika Bambaataa e il suo nome si diffonde nei club di Manhattan. Grazie a Bambaataa ha l'occasione di mostrare la sua bravura alla radio di New York KISS-FM. In seguito realizza \"Hip Hop Wax, Vol. 2\", collezione di scratch di diversi DJs newyorkesi.\nNel 1988 pubblica \"We Can Do This\", seguito due anni dopo da \"Let's Make It Happen\" e \"Propmaster Dancehall Show\" del 1994. Si fa promotore della Native Tongue Posse.\nNel 1996 pubblica \"Kool DJ Red Alert Presents\" e nel 2001, da \"Beats, Rhymes &amp; Battles, Vol. 1\"."}
{"id": "2495029", "revid": "28592", "url": "https://it.wikipedia.org/wiki?curid=2495029", "title": "Osservatori astronomici", "text": ""}
{"id": "2495030", "revid": "1305772", "url": "https://it.wikipedia.org/wiki?curid=2495030", "title": "Isabel Sanford", "text": "Biografia.\nNata nel quartiere di Harlem, Isabel Sanford si posizion\u00f2 al terzo posto in un concorso dell'Apollo Theater e inizi\u00f2 a lavorare come donna delle pulizie. Successivamente ader\u00ec all'American Negro Theater e inizi\u00f2 a recitare a Broadway. Nel 1960 si trasfer\u00ec a Los Angeles e debutt\u00f2 come attrice cinematografica nel 1967, con \"Indovina chi viene a cena?\", diretto da Stanley Kramer, in cui interpret\u00f2 il ruolo di Tilly Binks, la governante di Matt e Christina Drayton (Spencer Tracy e Katharine Hepburn).\nNel 1971 la Sanford inizi\u00f2 ad interpretare Louise \"Weezie\" Jefferson nella serie \"Arcibaldo\" e dal 1975 continu\u00f2 ad interpretare il ruolo nella serie \"I Jefferson\", spin-off di \"Arcibaldo\". Grazie a \"I Jefferson\" la Sanford fu la prima donna afroamericana a vincere un Emmy Award, nel 1981, come miglior attrice in una serie comica. Per la sua interpretazione di Louise, la Sanford ebbe anche cinque nomination ai Golden Globe, come miglior attrice in una serie commedia o musical, e in suo onore fu posta una stella con il suo nome sulla celebre Hollywood Walk of Fame.\nAl termine della serie \"I Jefferson\" la Sanford continu\u00f2 ad apparire insieme a Sherman Hemsley (interprete del ruolo di George Jefferson), in molti spot pubblicitari, quindi torn\u00f2 ad interpretare il ruolo di Louise Jefferson in due episodi della serie \"Willy, il principe di Bel-Air\", e apparve in altre serie quali \"Strepitose Parkers\" e \"Lois &amp; Clark - Le nuove avventure di Superman\", e in film quali \"Original Gangstas\" (1996), diretto da Larry Cohen e \"Sprung\" (1997), diretto da Rusty Cundieff.\nMor\u00ec il 9 luglio 2004 per arresto cardiaco, all'et\u00e0 di 86 anni."}
{"id": "2495032", "revid": "94902", "url": "https://it.wikipedia.org/wiki?curid=2495032", "title": "Osservatori", "text": ""}
{"id": "2495034", "revid": "287204", "url": "https://it.wikipedia.org/wiki?curid=2495034", "title": "Open de Tenis Comunidad Valenciana 2004", "text": "L'Open de Tenis Comunidad Valenciana 2004 \u00e8 stato un torneo di tennis giocato sulla terra rossa.\n\u00c8 stata la 10\u00aa edizione dell'Open de Tenis Comunidad Valenciana,\nche fa parte della categoria International Series nell'ambito dell'ATP Tour 2004.\nSi \u00e8 giocato nel Club de Tenis Valencia di Valencia in Spagna,\ndal 12 al 19 aprile 2004.\nCampioni.\nSingolare.\n Fernando Verdasco ha battuto in finale Albert Monta\u00f1\u00e9s 7-6 (7-5), 6-3\nDoppio.\n Gast\u00f3n Etlis / Mart\u00edn Rodr\u00edguez hanno battuto in finale Feliciano L\u00f3pez / Marc L\u00f3pez 7-5, 7-6 (7-5)"}
{"id": "2495039", "revid": "834", "url": "https://it.wikipedia.org/wiki?curid=2495039", "title": "What's Up", "text": ""}
{"id": "2495044", "revid": "287204", "url": "https://it.wikipedia.org/wiki?curid=2495044", "title": "Paranoid (album)", "text": ""}
{"id": "2495048", "revid": "287204", "url": "https://it.wikipedia.org/wiki?curid=2495048", "title": "Paranoid (brano musicale)", "text": ""}
{"id": "2495050", "revid": "2184720", "url": "https://it.wikipedia.org/wiki?curid=2495050", "title": "L'aiuola (Gianluca Grignani)", "text": "L'aiuola \u00e8 un brano musicale di Gianluca Grignani, estratto come terzo singolo dell'album \"Uguali e diversi\" del 2002.\nIl brano.\n\"L'aiuola\" \u00e8 stato scritto ed arrangiato da Gianluca Grignani ed Adriano Pennino e prodotto da Grignani. Il brano ha partecipato al Festivalbar 2002 ed ha riscosso un notevole successo nel corso dell'estate, arrivando alla ventesima posizione dei singoli pi\u00f9 venduti in Italia, giungendo tra i brani pi\u00f9 trasmessi in radio e vincendo il premio Dance Award 2002, assegnato da Radio Deejay. Vi \u00e8 anche un remix dance del brano, intitolato semplicemente \"L'aiuola (remix)\" e curato da Andrea Piraz. L'aiuola del titolo del brano \u00e8 un ovvio riferimento alla zona pelvica femminile. Grignani, parlando del brano, l'ha definito \"la mia anima na\u00eff\", aggiungendo che normalmente scrive brani dal maggior significato, ma in questo caso ha preferito giocare, dato che \u00e8 anche quello un aspetto della sua natura.\nIl video.\nIl video musicale prodotto per \"L'aiuola\" \u00e8 interamente ambientato in uno studio televisivo, dove davanti alle telecamere Gianluca Grignani si esibisce con il proprio gruppo. Intorno a lui alcune ragazze eseguono una coreografia, che prevede che si spoglino man mano, sino a terminare il balletto soltanto in bikini. Le coreografie del videoclip sono state curate da Roberto Saraceno."}
{"id": "2495057", "revid": "767487", "url": "https://it.wikipedia.org/wiki?curid=2495057", "title": "Evan Yo", "text": "Ha pubblicato il suo ultimo album, \"Search Evan Yo\", l'11 luglio 2008. Al momento \u00e8 uno studente dell'ultimo anno al Dipartimento di Musica della \"National Taiwan Normal University\". Si sta specializzando in violino."}
{"id": "2495060", "revid": "767487", "url": "https://it.wikipedia.org/wiki?curid=2495060", "title": "Louis Jean Baptist Bachelier", "text": "Biografia.\nFiglio di un mercante di vino e di una figlia di un importante banchiere, rimase orfano prima di terminare gli studi, assieme alla sorella di 3 anni. Dopo aver adempiuto al servizio militare, termin\u00f2 gli studi, arrivando alla Sorbonne nel 1892.\nFamoso per i suoi studi sul moto browniano osservato prima di lui da Jan Ingenhousz e Robert Brown ebbe la sua prima trattazione matematica nel 1900, \"Th\u00e9orie de la sp\u00e9culation\", la tesi di laurea. Nell'occasione uno dei suoi professori era Henri Poincar\u00e9."}
{"id": "2495061", "revid": "204012", "url": "https://it.wikipedia.org/wiki?curid=2495061", "title": "Louis Bachelier", "text": ""}
{"id": "2495066", "revid": "834", "url": "https://it.wikipedia.org/wiki?curid=2495066", "title": "Nick Cave and The Bad Seeds", "text": ""}
{"id": "2495072", "revid": "812894", "url": "https://it.wikipedia.org/wiki?curid=2495072", "title": "I'm So Bored with the U.S.A.", "text": "I'm So Bored with the U.S.A. \u00e8 una canzone dei Clash presente sul loro omonimo album di debutto \"The Clash\" pubblicato nel 1977.\nOrigine e storia.\nLa prima versione del brano, si intitolava \"I'm So Bored with You\" ed era una pi\u00f9 convenzionale canzone d'amore scritta da Mick Jones. Secondo il libro \"The Complete Clash\" di Keith Topping, il brano parlava della ragazza dell'epoca di Jones, la stessa che aveva ispirato il testo di \"Deny\", altra canzone del gruppo. Secondo quanto raccontato dagli stessi autori Joe Strummer e Mick Jones, nel documentario \"Westway to the World\", il cambiamento di titolo avvenne quando Strummer ascolt\u00f2 per la prima volta la canzone, quando Jones gliela suon\u00f2 durante il loro primo incontro nello squat a Davies Road. Registrazioni primitive del brano sono contenute nel celebre bootleg \"5 Go Mad at the Roundhouse\". Gi\u00e0 nel concerto del 20 settembre 1976 alla Roundhouse di Camden Town, il brano fu eseguito con il nuovo titolo.\nTesto e significati.\nIl testo di \"I'm So Bored with the USA\" \u00e8 un attacco diretto al sistema politico statunitense e una condanna degli stessi Stati Uniti. Il ritornello che caratterizza il brano, contiene un esplicito rifiuto dei modelli imposti dagli Stati Uniti, ma anche il senso di impotenza verso un sistema imperialista strutturato e ramificato in tutto il mondo: \"\u00abI'm so bored with the USA / But what can I do?\u00bb (Non ne posso pi\u00f9 degli USA / Ma cosa posso farci?)\". Sono inoltre presenti nel testo riferimenti alla diffusione delle droghe nell'esercito USA (in particolare l'eroina), al supporto degli Stati Uniti ai regimi dittatoriali antidemocratici sparsi per il mondo (tema che sar\u00e0 ripreso pi\u00f9 avanti dagli stessi Clash nella canzone presente sull'album Sandinista!, \"Washington Bullets\"), e critiche ai modelli imposti dalla sotto-cultura della televisione americana. Inoltre viene menzionato lo scandalo Watergate, e vengono sbeffeggiati Starsky &amp; Hutch e Kojak, popolari personaggi televisivi di telefilm polizieschi che furoreggiavano all'epoca, come simboli dell'autorit\u00e0, dell'imperialismo e dell'arroganza USA.\nSuccessivamente, Mick Jones disse che il brano era stato frainteso, perch\u00e9 in realt\u00e0 non era un attacco indiscriminato all'America come nazione. Spieg\u00f2 che era maggiormente contro l'americanizzazione della Gran Bretagna.\n\"I'm So Bored with the U.S.A.\" rimase una presenza fissa in tutti concerti dei Clash fino al 1978, in seguito la sua esecuzione divenne meno frequente, eccetto in America dove veniva spesso usata per aprire i concerti della band."}
{"id": "2495076", "revid": "2218714", "url": "https://it.wikipedia.org/wiki?curid=2495076", "title": "Marchio ENEC", "text": "Il marchio ENEC, acronimo di European Norms Electrical Certification, \u00e8 un marchio di qualit\u00e0 volontario per prodotti elettrici, che, a detta dell'organizzazione ETICS (European Testing, Inspection and Certification System, che gestisce lo schema ENEC), certifica anche la conformit\u00e0 ad una serie di norme di sicurezza elettriche (EN) armonizzate.\nTale marchio, anche se volontario, \u00e8 riconosciuto dai paesi della Comunit\u00e0 Europea, da quelli dell'EFTA e da alcuni paesi dell'Europa orientale.\n\u00c8 frutto dell'accordo (LUM Agreement) in ambito CENELEC, avvenuto nel giugno del 1992, con l'obiettivo di identificare con un unico marchio europeo il rispetto delle norme relative alla sicurezza apparecchi di illuminazione. \u00c8 stato successivamente esteso fino ad includere gli elettrodomestici, all'elettronica di consumo, ai trasformatori, filtri e agli apparecchi di connessione di rete.\nSimbolo.\nIl marchio ENEC sostituisce il vecchio Keymark, viene affiancato sui prodotti certificati al marchio CE ed \u00e8 composto graficamente dal nome ENEC e da un numero che rappresenta l'organismo di certificazione che lo ha rilasciato. Pu\u00f2 essere inoltre affiancato dal marchio dell'ente certificante.\nDi seguito sono elencati alcuni numeri che possono comparire nel marchio con il relativo organismo di certificazione:\nProcedura ENEC.\nLe procedure di rilascio del marchio sono gestite dall'EEPCA (European Electrical Products Certification Association), associazione che raggruppa gli enti certificatori nazionali degli apparecchi elettrici, che ha sede a Parigi.\nIl costruttore, una volta ottenuto il marchio, pu\u00f2 sostituirlo al marchio nazionale oppure affiancarlo. Visto che \u00e8 considerato equivalente, il marchio viene accettato in tutti i mercati dei paesi dei membri firmatari dell'accordo.\nIl controllo e la certificazione dei prodotti vengono effettuati da laboratori di terza parte. Vengono fatti controlli sia presso le aziende durante il ciclo di produzione sia sul mercato.\nLe norme vengono regolate a livello europeo dal CENELEC in materia di sicurezza elettrica; in Svizzera ed Austria \u00e8 anche compresa la compatibilit\u00e0 elettromagnetica.\nIl marchio viene utilizzato per la certificazione delle seguenti famiglie di prodotti:\nIl marchio ENEC sarebbe applicato in oltre 15.000 certificazioni rilasciate, \nL'applicazione del marchio ENEC su un prodotto pu\u00f2 essere eseguita solo dopo che un Ente accreditato secondo la norma EN ISO/IEC 17065:2012 - Valutazione della conformit\u00e0 - Requisiti per organismi che certificano prodotti, processi e servizi, abbia certificato che il prodotto stesso e tutta la relativa documentazione (fascicolo tecnico) sia conforme alle direttive ed alle norme vigenti nella Comunit\u00e0 Europea.\nStandard.\nL'apposizione del marchio ENEC \u00e8 vincolata al rispetto di standard sulla sicurezza per specifiche categorie di prodotti. Tali standard sono:\nENEC+.\nIl marchio ENEC+ (\"ENEC plus\") \u00e8 un marchio simile al marchio ENEC, ma pensato specificatamente per i prodotti con tecnologia LED, sebbene possa essere applicato anche ad altri prodotti di illuminazione."}
{"id": "2495078", "revid": "767487", "url": "https://it.wikipedia.org/wiki?curid=2495078", "title": "Alesana", "text": "Gli Alesana (nome derivato dalla strada Alice-Anna) sono una band statunitense post-hardcore/screamo nata nell'ottobre del 2004. Il loro sound unisce influenze di emo, screamo e post-hardcore.\nBiografia.\nIl gruppo fu formato da Shawn Milke (voce, chitarra e tastiera), Patrick Thompson (chitarra), Dennis Lee (frontman, voce) e Steven Tomany (bassista).\nSuccessivamente si aggiunsero Adam Ferguson, come terza chitarra e voce, e Jeremy Bryan alla batteria.\nFin dagli esordi gli Alesana hanno cercato di farsi conoscere, partecipando al Cornerstone Festival ed in una puntata della serie 'My Super-Sweet Sixteen'. Il primo tour del gruppo risale all'estate del 2007 negli Stati Uniti.\nGrazie a internet,diventarono famosi anche in Europa e Australia. Il loro debutto discografico risale al giugno 2005 con l'EP \"Try This with Your Eyes Closed\", registrato con la Tragic Hero Records, che ottenne un buon successo soprattutto sul web.\nIl 6 giugno del 2006 venne pubblicato il primo album, \"On Frail Wings of Vanity and Wax\".\nNel 2007 firmarono un contratto con la casa discografica Fearless Records e ristamparono l'album d'esordio, e parteciparono in tour con gruppi come i Drop Dead, Gorgeous, i Chiodos, i From Autumn to Ashes e i Blessthefall.\nIl secondo album degli Alesana, \"Where Myth Fades to Legend\", \u00e8 uscito il 3 giugno 2008, anticipato di pochi giorni in Germania e nel Regno Unito.\nNel 2009 fanno un concerto ad Helsinki insieme agli Snow White's Poison Bite. Il 26 gennaio 2010 \u00e8 uscito il loro terzo album, \"The Emptiness\". Shawn Milke e Dennis Lee hanno scritto una storia che viene raccontata prima da un libro nel disco, e poi nelle canzoni stesse.\nIl 18 ottobre 2011 pubblicano il nuovo studio album, intitolato \"A Place Where The Sun Is Silent\", improntato sulla \"Divina Commedia\". L'album \u00e8 stato prodotto dalla Epitaph Records. Ad Aprile 2015 \u00e8 uscito il loro quinto album in studio dal titolo \"Confessions\", che conclude la trilogia di Annabel, iniziata nel terzo album."}
{"id": "2495079", "revid": "834", "url": "https://it.wikipedia.org/wiki?curid=2495079", "title": "The Valentines", "text": ""}
{"id": "2495080", "revid": "767487", "url": "https://it.wikipedia.org/wiki?curid=2495080", "title": "Consonante costrittiva", "text": "Una consonante costrittiva (o ostruente) \u00e8 un suono consonantico che viene a originarsi dal flusso d'aria ostruito, causando cos\u00ec un aumento della pressione dell'aria nel tratto vocale. In fonetica articolatoria internazionale, l'articolazione pu\u00f2 essere divisa in due grandi classi, costrittiva e sonante.\nLe costrittive sono quelle articolazioni in cui vi \u00e8 una totale chiusura del tratto vocale, oppure una chiusura parziale, ovvero un restringimento che causa frizione, essendo entrambi i gruppi associati ad una componente di rumore.\nLe costrittive vengono suddivise in occlusive (con chiusura totale seguita da un rilascio d'aria \"esplosivo\"), affricate (con all'inizio una chiusura totale simile a un blocco, seguita da un pi\u00f9 controllato, rilascio di tipo fricativo, ovvero un restringimento che causa attrito), e fricative (con la chiusura soltanto limitata, cio\u00e8 non pi\u00f9 di un restringimento controllato che causa frizione). Le costrittive sono perlopi\u00f9 sorde, sebbene siano comuni anche le costrittive sonore. Queste contrastano con le sonanti, le quali sono molto pi\u00f9 raramente sorde."}
{"id": "2495081", "revid": "1305772", "url": "https://it.wikipedia.org/wiki?curid=2495081", "title": "Valentines", "text": ""}
{"id": "2495082", "revid": "35813", "url": "https://it.wikipedia.org/wiki?curid=2495082", "title": "Giacomo Ammannati-Piccolomini", "text": ""}
{"id": "2495090", "revid": "1772671", "url": "https://it.wikipedia.org/wiki?curid=2495090", "title": "Venus", "text": "Venus in varie lingue corrisponde all'italiano Venere. Pu\u00f2 riferirsi a:"}
{"id": "2495093", "revid": "767487", "url": "https://it.wikipedia.org/wiki?curid=2495093", "title": "Spirito della Terra", "text": "Spirito della Terra \u00e8 un album pubblicato dalla CGD, casa discografica di Caterina Caselli nel 1982 in formato 33 giri (12\") cartonato apribile (gatefold sleeve).\nRegistrato da Dario Baldan Bembo (con collaborazioni tra i tanti, di Riccardo Fogli) utilizzando strumenti elettronici in uno spazio aperto, immerso nel verde.\nI testi delle canzoni sono di Sergio Bardotti e Nini Giacomelli\nRenato Zero partecipa con un monologo nel brano \"Preghiera per la Musica\".\nMarcella e Riccardo Fogli intervengono nel brano \"Fal\u00f2\" (AMI).\nVari musicisti e interpreti (Caterina Caselli, Ornella Vanoni, Pupo, Giuni Russo) partecipano al motivo \"Amico \u00e8 (Inno all' Amicizia)\", incluso nella prima versione, intitolata \"Fal\u00f2\" e nella seconda, con il titolo che l'ha resa famosa; quest'ultima versione viene poi commercializzata anche in formato 45 giri (7\") e diventa la sigla del programma di Mike Bongiorno \"Superflash\" su Canale 5.\nAi cori dell'intero disco partecipa Giuni Russo."}
{"id": "2495098", "revid": "25152", "url": "https://it.wikipedia.org/wiki?curid=2495098", "title": "Ortografia bahai", "text": ""}
{"id": "2495099", "revid": "1115371", "url": "https://it.wikipedia.org/wiki?curid=2495099", "title": "PalaColombo", "text": "Il PalaColombo \u00e8 un'arena coperta di Ruvo di Puglia.\nOspita gli incontri casalinghi del Ruvo di Puglia Basket, squadra di pallacanestro di Serie B (pallacanestro maschile), del Ruvo Calcio a 5, che partecipa alla Serie C1 e dell'ASD S.Rocco militante in Serie B (calcio a 5). \u00c8 dotato di circa posti a sedere.\nStoria.\nIl PalaColombo fu costruito per i XIII Giochi del Mediterraneo di Bari 1997. Il PalaColombo ospit\u00f2 il torneo femminile di pallacanestro. \nUna sola volta il PalaColombo ha ospitato la Nazionale italiana di pallacanestro per un incontro contro la Grecia, vinto dagli ellenici.\nNell'estate del 2010 ne \u00e8 stata rinnovata completamente la superficie in parquet, in modo da ottemperare alle nuove disposizioni FIBA."}
{"id": "2495100", "revid": "1573940", "url": "https://it.wikipedia.org/wiki?curid=2495100", "title": "Battaglia di Chengpu", "text": "La battaglia di Chengpu (\u57ce\u6fee\u4e4b\u6230) \u00e8 stata una battaglia combattuta fra la dinastia Jin e quella Chu, contro i suoi alleati presenti in Cina nel 623 a.C., durante il periodo delle primavere e degli autunni. Essa \u00e8 stata la prima battaglia in assoluto, combattuta nei pressi Fiume Giallo e negli stati compresi nel Fiume Azzurro.\nLa vittoria del duca Wen di Jin consolid\u00f2 il controllo della dinastia Chu nella regione per almeno una generazione."}
{"id": "2495101", "revid": "1889177", "url": "https://it.wikipedia.org/wiki?curid=2495101", "title": "Lago di Farchten", "text": "Il lago di Farchten (in tedesco \"Farchtensee\") si trova nelle Alpi della Gail, in prossimit\u00e0 dell'estremit\u00e0 meridionale del Wei\u00dfensee (lago) in Carinzia, Austria. Il laghetto - per la maggior parte non edificato - \u00e8 situato in una zona di tutela paesaggistica di 190 ha (LGBl. Nr. 85/1970). Il suo bacino idrico \u00e8 di circa 8,64 km\u00b2.\nDescrizione.\nLe specie ittiche documentate sono:\nIl lago ospita la pi\u00f9 numerosa popolazione di gamberi d'acqua dolce (\"Astacus astacus\") della Carinzia."}
{"id": "2495102", "revid": "33689", "url": "https://it.wikipedia.org/wiki?curid=2495102", "title": "Type Rating", "text": ""}
{"id": "2495105", "revid": "340294", "url": "https://it.wikipedia.org/wiki?curid=2495105", "title": "Magdalena Veldhuis", "text": ""}
{"id": "2495108", "revid": "35813", "url": "https://it.wikipedia.org/wiki?curid=2495108", "title": "Gianfrancesco Commendone", "text": ""}
{"id": "2495110", "revid": "287204", "url": "https://it.wikipedia.org/wiki?curid=2495110", "title": "Ardente", "text": ""}
{"id": "2495113", "revid": "35813", "url": "https://it.wikipedia.org/wiki?curid=2495113", "title": "Marcantonio Gozzadini", "text": ""}
{"id": "2495114", "revid": "25768291", "url": "https://it.wikipedia.org/wiki?curid=2495114", "title": "Casmez", "text": ""}
{"id": "2495115", "revid": "25768294", "url": "https://it.wikipedia.org/wiki?curid=2495115", "title": "Per sempre - fino alla morte", "text": ""}
{"id": "2495121", "revid": "121496509", "url": "https://it.wikipedia.org/wiki?curid=2495121", "title": "Monte Carlo Masters 2004", "text": "Il Monte Carlo Masters 2004 \u00e8 stato un torneo di tennis giocato sulla terra rossa. \u00c8 stata la 98\u00aa edizione del Monte Carlo Masters, che fa parte della categoria ATP Masters Series nell'ambito dell'ATP Tour 2004. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 19 al 26 aprile 2004.\nCampioni.\nSingolare.\n Guillermo Coria ha battuto in finale Rainer Sch\u00fcttler, 6-2, 6-1, 6-3\nDoppio.\n Tim Henman / Nenad Zimonji\u0107 hanno battuto in finale Gast\u00f3n Etlis / Martin Rodriguez, 7-5, 6-4"}
{"id": "2495123", "revid": "198277", "url": "https://it.wikipedia.org/wiki?curid=2495123", "title": "L'uomo che non voleva morire", "text": "L'uomo che non voleva morire \u00e8 un film del 1989 diretto da Lamberto Bava.\nFa parte del ciclo \"Alta Tensione\" prodotto da Reteitalia per le reti Fininvest, insieme a \"Il maestro del terrore, Il gioko, Testimone oculare\".\nIl film \u00e8 rimasto del tutto inedito al pubblico fino al 2007.\nTrama.\nUna banda di ladri organizza una rapina per rubare dei quadri di valore contenuti in una villa. Riusciti ad entrare nell'abitazione, legano e imbavagliano i padroni di casa. Uno dei ladri violenta la signora, ma il custode riesce a colpirlo con gli scarponi, ferendolo alla testa. I complici lo trascinano via e cercano di sbarazzarsi del suo corpo, pensando che sia vicino a morire. L'uomo viene abbandonato agonizzante nella boscaglia, ma questi riesce a sopravvivere e mediter\u00e0 vendetta contro di loro.\nDifficolt\u00e0 distributive.\nCome tutti i film della serie \"Alta Tensione\", anche la messa in onda de \"L'uomo che non voleva morire\" venne bloccata a causa degli elevati livelli di violenza presenti. Dopo 10 anni, nell'estate del 1999, vennero trasmessi per la prima volta su Italia 1 gli altri tre film che compongono la serie, ma questo venne saltato e in seguito mai mandato in onda da Mediaset.\nQuesto mancato passaggio televisivo lo ha di fatto reso il film pi\u00f9 raro della serie. Rimase infatti inedito per ben 18 anni, fino al 23 dicembre 2007 giorno in cui il canale satellitare Fantasy di Sky lo mise in palinsesto con alcune repliche nei mesi successivi.\nNon esiste nessun DVD n\u00e9 videocassetta.\nCast tecnico.\nFerzan \u00d6zpetek \u00e8 accreditato come aiuto regista."}
{"id": "2495125", "revid": "1529788", "url": "https://it.wikipedia.org/wiki?curid=2495125", "title": "San Lucas", "text": "Geografia.\n Bolivia\n Guatemala\n Honduras\n Stati Uniti d'America\n Messico"}
{"id": "2495127", "revid": "123883627", "url": "https://it.wikipedia.org/wiki?curid=2495127", "title": "Colle della Maddalena (Colline del Po)", "text": "Il Colle della Maddalena, come viene impropriamente chiamato, o Bric della Maddalena, termine orograficamente corretto, \u00e8 il rilievo pi\u00f9 elevato (715 m s.l.m.) delle Colline del Po, a pochi chilometri a est da Torino. \nDescrizione.\nSi tratta di una piccola area collinare situata sotto il demanio della citt\u00e0 metropolitana di Torino, a circa 10 km dal centro cittadino. Confina a ovest e a nord con Cavoretto e le localit\u00e0 di Colle dell'Eremo e Pian del Lot, a sud con la frazione Revigliasco di Moncalieri, a est col territorio comunale di Pecetto Torinese. Il suo versante nord-occidentale \u00e8 inserito nel Parco della Rimembranza, inclusa la sua sommit\u00e0 che raggiunge un'altezza di 715 metri, superando di pochissimo il vicino Bric della Croce (712 metri). Da qui si domina gran parte delle Colline del Po, delle Alpi occidentali e della citt\u00e0 di Torino.\nStoria.\nReperti preistorici furono rinvenuti prima dell'arrivo dei \"Caburriates\", un'antica trib\u00f9 celtica legata ai Taurini del V secolo a.C. che si insediarono presso la pi\u00f9 bassa zona di Cavoretto. Con l'arrivo degli antichi romani poi, la vetta fu utilizzata semplicemente come avamposto con vista su Augusta Taurinorum.\nFu soltanto con l'arrivo dei frati domenicani (XIII secolo ca.) che il Bric fu dedicato al culto di Maria Maddalena. L'intera area rimase pressoch\u00e9 selvaggia finch\u00e9, nel 1925, Vittorio Emanuele III volle inaugurare un Parco della Rimembranza per il decennio della prima guerra mondiale e i caduti torinesi. Tre anni dopo, il senatore Giovanni Agnelli fece erigere al suo interno il Faro della Vittoria, sempre in ricordo della Grande guerra. Nel prosieguo del XX secolo furono poi installate numerose antenne e ripetitori radio televisivi per una buona copertura di segnale su tutta Torino.\nAccesso alla cima.\nUna strada provinciale transita pochi metri al di sotto della cima del \"bric\" partendo da San Vito e dalla Val Salice, a Torino, o da Pino Torinese, Revigliasco e Pecetto. Il nome Colle della Maddalena si riferisce perci\u00f2 al punto pi\u00f9 elevato che raggiunge la strada nei pressi del \"bric\", in corrispondenza della linea di spartiacque.\nLa Maddalena \u00e8 anche raggiungibile dal sentiero escursionistico della Grande Traversata della Collina."}
{"id": "2495129", "revid": "2166030", "url": "https://it.wikipedia.org/wiki?curid=2495129", "title": "Melchor de Navarra y Rocafull", "text": "Inizio della carriera.\nNavarra y Rocafull studi\u00f2 presso le universit\u00e0 di Oviedo e di Salamanca. Fu cavaliere dell'Ordine Militare di Alc\u00e1ntara. Fu anche consigliere della corona d'Aragona, membro del consiglio di Stato e di guerra a Napoli e presidente del consiglio d'Aragona. Fece parte della \"junta\" che consigli\u00f2 re Carlo II di Spagna nel suo primo anno di regno. Nel 1681 fu nominato vicer\u00e9 e capitano generale del Per\u00f9, una colonia che si estendeva da Panama al Cile.\nViccer\u00e9 del Per\u00f9.\nDopo la nomina salp\u00f2 da Cadice il 28 gennaio 1681. Giunse a Lima il 20 novembre dello stesso anno assumendo l'incarico dall'arcivescovo Melchor Li\u00f1\u00e1n y Cisneros.\nDurante la sua amministrazione eman\u00f2 u decreto per proteggere gli indiani dalle tasse ecclesiastiche (20 febbraio 1684). Condusse un censimento tra gli indiani, chiedendo di registrare la loro posizione. Riorganizz\u00f2 anche l'universit\u00e0 di San Marcos di Lima. Nel 1683 fece riaprire la zecca di Lima, chiusa dal 1572. La sua riapertura fu avversata dagli interessi minerari di Potos\u00ed e dalla zecca di Siviglia, che avrebbe voluto continuare a coniare monete con l'argento estratto in Per\u00f9.\nIl corsaro inglese Edward David ed altri pirati apparvero al largo delle coste del Pacifico nel 1684, iniziando ostilit\u00e0 che durarono quattro anni e che obbligarono il vicer\u00e9 ad intraprendere costose misure difensive. Nel 1686 ordin\u00f2 la costruzione di una cinta muraria attorno a Lima (e di un'altra a Trujillo) per difendersi dai pirati. Il progetto di queste mura fu seguito dal \"Cosm\u00f3grafo Real\" Juan Ram\u00f3n Koening (Jean Raymond Coninck). Sempre nel 1686 le forze spagnole respinsero un attacco di Davis.\nIl terremoto del 1687.\nIl 20 ottobre 1687 un terremoto distrusse la citt\u00e0 di Lima, uccidendo 600 persone in citt\u00e0 ed altre 700 a Callao. Prima del terremoto Lima era caratterizzata da strade strette, case in mattoni ed adobe con balconi in legno e settanta chiese con torri campanarie. Il terremoto distrusse buona parte d questi edifici, comprese quasi tutte le chiese e le mura cittadine che erano ancora in costruzione. La produzione di grano fu interrotta. Il vicer\u00e9 e la moglie aiutarono le vittime del sisma, spendendo soldi propri. La citt\u00e0 venne ricostruita, ma solo per essere distrutta di nuovo dal successivo terremoto del 1746.\nCome per il terremoto del 1655, il murales del Cristo crocefisso su un muro di adobe del quartiere angolano di Lima riusc\u00ec a sopravvivere, aiutando a sostenere la fede che parlava di una sua origine miracolosa.\nCitt\u00e0 murate.\nSi ricominci\u00f2 a lavorare sulle mura di Lima, opera terminata nel 1687. Si trattava di una cinta lunga 11\u00a0700 metri e larga 5 metri. Era composta da 34 bastioni e da cinque porte che conducevano in citt\u00e0. L'altezza era di 4,5 metri, compresi 1,4 metri di parapetto. A quel tempo Lima era circondata da uno spesso muro di forma semicircolare che partiva da Monserrate, sulla riva sinistra del R\u00edmac, e proseguiva verso sud. Dopo aver fatto una curva, il muro andava a nord raggiungendo il distretto di Maravillas, per poi tornare verso il fiume. La protezione del lato settentrionale era garantita dal volume del R\u00edmac.\nIl muro ovale che proteggeva Trujillo, anch'esso in adobe, fu costruito tra il 1685 ed il 1687. Trujillo fu la terza citt\u00e0 murata delle Americhe, dopo Cartagena de Indias e Callao.\nIl vicer\u00e9 Navarra proib\u00ec il consumo di \"Solanum muricatum\", una pianta coltivata in Per\u00f9 fin da prima dell'arrivo degli spagnoli. Era nota come \"pepino\" (cetriolo) dagli spagnoli, nonostante non lo fosse. Si credeva che questo vegetale portasse alla morte se consumato con del liquore. Il vicer\u00e9 lo defin\u00ec \"mataserrano\" (assassino dei montanari).\nTermine dell'amministrazione.\nIl successore designato di Navarra, il conte di Canete, mor\u00ec durante il viaggio da Acapulco a Paita. Al suo posto fu mandato Melchor Portocarrero. Quest'ultimo entr\u00f2 a Lima il 15 agosto 1689. Navarra mand\u00f2 in Spagna un resoconto dettagliato della sua amministrazione, datato 18 novembre 1689. Rimase a Lima fino al 1691, durante un riesame del suo operato. Salp\u00f2 in seguito per la Spagna in modo da assumere la presidenza del Consiglio di Aragona, ma mor\u00ec durante il viaggio."}
{"id": "2495130", "revid": "110157", "url": "https://it.wikipedia.org/wiki?curid=2495130", "title": "Simrishamn", "text": "Simrishamn \u00e8 un'area urbana e il capoluogo della Municipalit\u00e0 di Simrishamn, situata nella contea di Scania, in Svezia. Nonostante conti solo 6.546 abitanti Simrishamn \u00e8 per ragioni storiche tuttora annoverata tra le citt\u00e0 della Svezia.\nSimrishamn \u00e8 una pittoresca cittadina costiera, edificata lungo la via principale (\u201cStorgatan\u201d) che a sua volta attraversa la piazza del mercato, che costituisce il centro della citt\u00e0.\nStoria.\nSimrishamn \u00e8 per la prima volta menzionata (come \"Symbrishafn\") nel 1161, e come citt\u00e0 nel 1361. Il prefisso \"Simris\" \u00e8 stato interpretato come \"la bocca (del fiume) che scorre lentamente\", con riferimento all'odierno fiume Tommarps\u00e5n. \u00c8 stata avanzata anche l'ipotesi che il nome possa in qualche modo riferirsi ai Cimbri, una trib\u00f9 germanica, ma questa \u00e8 una teoria poco accreditata. Nel 1658, quando la Scania fu definitivamente ceduta dalla Danimarca alla Svezia per effetto del Trattato di Roskilde, la citt\u00e0 aveva una popolazione di circa 200 abitanti. La crescita fu relativamente lenta fino a circa il 1810, quando raggiunse i 700 abitanti, cresciuti a 1365 nel 1850 e a 1966 nel 1890. La riforma municipale del 1971 ha reso Simrishamn il capoluogo dell'omonimo comune di circa 20000 abitanti."}
{"id": "2495131", "revid": "1543377", "url": "https://it.wikipedia.org/wiki?curid=2495131", "title": "San Lucas (Honduras)", "text": "San Lucas \u00e8 un comune dell'Honduras facente parte del dipartimento di El Para\u00edso.\nIl comune venne istituito il 2 agosto 1875."}
{"id": "2495132", "revid": "857138", "url": "https://it.wikipedia.org/wiki?curid=2495132", "title": "San Mat\u00edas", "text": "Il toponimo San Mat\u00edas pu\u00f2 riferirsi a diverse localit\u00e0:"}
{"id": "2495135", "revid": "110157", "url": "https://it.wikipedia.org/wiki?curid=2495135", "title": "Il libro dei versi", "text": "Il libro dei versi \u00e8 un'opera di Arrigo Boito uscita in prima edizione nel 1877 assieme a \"Re Orso\", a Torino per Casanova editore. La seconda edizione usc\u00ec sempre per lo stesso editore e sempre assieme al poemetto \"Re Orso\" nel 1902.\nL'opera.\n\"Il libro dei versi\" \u00e8 uno dei documenti poetici pi\u00f9 importanti della letteratura scapigliata esprimendo pienamente quel dualismo che \u00e8 marchio di fabbrica di tutta la Scapigliatura. Vi si trovano componimenti famosissimi che si studiano ancora a scuola come che tratta della lacerazione prodotta da due opposti inconciliabili (l'ideale e il reale) e strutturata sulla contrapposizione tra sogno e scienza profanatrice. Interessante, anche se poco studiata, la poesia , degna di \u00abquella che nel 1915 sarebbe stata l\"'Antologia di Spoon River\" dello statunitense Edgar Lee Masters\u00bb in cui l'autore si diverte a ricercare le origini di questo oscuro monaco, il cui nome compare lungo un muro incrostato di un monastero.\nSegno distintivo del libro \u00e8 inoltre l'ironia (si veda o ) che non si deve scambiare per distacco, ma \u00e8 una sorta di difesa dalla commozione troppo violenta.\nLa bipolarit\u00e0 o dualismo domina anche la struttura dei singoli componimenti: le liriche, infatti, sono frequentemente costruite su parole antitetiche (ad esempio, nella famosa , nella prima strofa alla \"angelica / farfalla\" fa da contrasto il \"verme / immondo\"); l'antitesi \u00e8 spesso sottolineata a livello lessicale in quanto si alternano parole colte e letterarie come i dantismi \"brago\" oppure \"indiare\" e parole basse e realistiche come \"bestemmia\".\nStruttura.\nQueste le poesie contenute nel libro:"}
{"id": "2495141", "revid": "287204", "url": "https://it.wikipedia.org/wiki?curid=2495141", "title": "San Matias", "text": ""}
{"id": "2495153", "revid": "92723", "url": "https://it.wikipedia.org/wiki?curid=2495153", "title": "Nazionale Under-19 di calcio dell'Ucraina", "text": ""}
{"id": "2495154", "revid": "1543377", "url": "https://it.wikipedia.org/wiki?curid=2495154", "title": "San Mat\u00edas (Honduras)", "text": "San Mat\u00edas \u00e8 un comune dell'Honduras facente parte del dipartimento di El Para\u00edso.\nIl comune venne istituito il 20 marzo 1926 con parte del territorio del comune di Danl\u00ed."}
{"id": "2495156", "revid": "287204", "url": "https://it.wikipedia.org/wiki?curid=2495156", "title": "Episodi di Cleopatra 2525 (seconda stagione)", "text": "La seconda stagione di \"Cleopatra 2525\" \u00e8 andata in onda negli USA dal 2 ottobre 2000 al 5 marzo 2001 in syndication. In Italia \u00e8 stata trasmessa dal 1\u00ba agosto al 20 agosto 2003.\n\u00c8 andata in replica sul canale satellitare Jimmy dal dicembre 2003 al febbraio 2004."}
{"id": "2495161", "revid": "1318658", "url": "https://it.wikipedia.org/wiki?curid=2495161", "title": "Jane Berbi\u00e9", "text": "Biografia.\nHa studiato pianoforte e canto al Conservatorio di Tolosa, debuttando al Campidoglio (Tolosa) nel 1954 come Nicklausse in \"Les contes d'Hoffmann\", esibendosi in seguito attraverso la Francia nel tipico repertorio francese ottocentesco (Siebel, Urbain, Mignon, Carmen).\nNel 1958 \u00e8 La Berg\u00e8re nella prima di L'Enfant et les sortil\u00e8ges diretta da Nino Sanzogno al Teatro alla Scala di Milano.\nHa debuttato all'Op\u00e9ra di Parigi nel 1959 come Mercedes in Carmen (opera) e nel 1960 diretta da Manuel Rosenthal Concepci\u00f3n in \"L'Heure espagnole\" con Alain Vanzo ed \u00e9cureil/berg\u00e8re ne \"L'Enfant et les sortil\u00e8ges\" con Mady Mespl\u00e9, successivamente al festival di Aix-en-Provence interpretando la maga in \"Dido and Aeneas\".\nNel 1961 \u00e8 Concepci\u00f3n in \"L'Heure espagnole\" diretta da Vittorio Gui al Teatro comunale di Firenze.\nNel 1962 \u00e8 Syrinx nella prima scenica di \"Pan et la Syrinx\" di Jacques Chailley all'Op\u00e9ra-Comique di Parigi e Mercedes in \"Carmen\" a Rouen.\nNel 1963 \u00e8 K\u00e8sie in \"Le calife de Bagdad\" di Fran\u00e7ois Adrien Boieldieu per la radio francese e Serpetta ne La finta giardiniera (Mozart) a Versailles.\nHa cantato con successo anche all'estero (Milano, Londra, Salisburgo, Glydenbourne, Barcellona), ed ha interpretato Maffio Orsini nella celebre \"Lucrezia Borgia\" in forma di concerto alla Carnegie Hall di New York accanto a Montserrat Caball\u00e9 e Alain Vanzo (1965).\nSempre nel 1965 \u00e8 Serpetta ne \"La finta giardiniera\" al Th\u00e9\u00e2tre des Champs-\u00c9lys\u00e9es di Parigi e Hermia in Sogno di una notte di mezza estate (opera) a Strasburgo.\nNel 1966 \u00e8 Mercedes in \"Carmen\" al Festival di Salisburgo diretta da Herbert von Karajan con Grace Bumbry, Jon Vickers, Justino D\u00edaz, Mirella Freni e i Wiener Philharmoniker.\nNel 1967 \u00e8 Mirinda ne \"L'Ormindo\" di Francesco Cavalli al Glyndebourne Festival Opera diretta da Raymond Leppard con la London Philharmonic Orchestra e nel 1969 Nakamti in Padm\u00e2vat\u00ee con Rita Gorr e G\u00e9rard Souzay al Coliseum Theatre di Londra.\nNel 1970 \u00e8 enfant in \"L'enfant et les sortil\u00e8ges\" diretta da Georges Pr\u00eatre con la Mespl\u00e9 e Renato Capecchi a Firenze e nel 1971 Zerlina in Don Giovanni (opera) diretta da Igor Markevich al Grand Th\u00e9\u00e2tre de Monte Carlo e Rosina nella prima di Il barbiere di Siviglia (Rossini) alla Scala diretta da Claudio Abbado con Luigi Alva, Enzo Dara, Sesto Bruscantini e Paolo Montarsolo.\n\u00c8 stata inoltre una delle pi\u00f9 note cantanti mozartiane e rossiniane del periodo 1960-ottanta.\nDal 1983 insegna al conservatorio di Parigi; \u00e8 stata attiva come cantante anche negli anni novanta.\nVocalit\u00e0 e personalit\u00e0 interpretativa.\nDotata di una voce scura, da mezzosoprano tendente al contralto, calda, morbida e omogenea e sorretta da una buona preparazione tecnica, si \u00e8 imposta come interprete stilisticamente versatile nel repertorio lirico-leggero, eccellendo soprattutto in ruoli buffi grazie alla verve comica."}
{"id": "2495169", "revid": "74801", "url": "https://it.wikipedia.org/wiki?curid=2495169", "title": "Soledad (Honduras)", "text": "Soledad \u00e8 un comune dell'Honduras facente parte del dipartimento di El Para\u00edso.\nIl comune venne istituito il 10 luglio 1826."}
{"id": "2495170", "revid": "729019", "url": "https://it.wikipedia.org/wiki?curid=2495170", "title": "Lydie Pages", "text": "Biografia.\nSi \u00e8 mantenuta in Italia facendo la modella. Nel giugno 2007, dopo aver partecipato alla trasmissione \"Markette\" di Piero Chiambretti, ha affiancato Teo Mammucari e Juliana Moreira in \"Cultura moderna\", risultato il programma pi\u00f9 visto dell'estate 2007 e premiato con il Telegatto quale \"trasmissione rivelazione\" della stagione. Durante la stagione televisiva 2007-2008 \u00e8 stata scelta come conduttrice, al fianco del Gabibbo, di tre prime serate andate in onda durante il periodo natalizio dedicate alle gag della nota trasmissione \"Paperissima\".\nNel 2009 oltre ad essere la valletta di Enrique Balbontin e Andrea Ceccon in \"Torta di riso Flamb\u00e9\" su AXN, canale 120 di SKY, \u00e8 una delle protagoniste del calendario \"Mystik 2010\", tra le altre modelle che vi hanno posato ci sono: Delisa Varik, Raquel Balencia, Alessandra Sorcinelli, Jeanene Fox, Regina Fioresi, Roberta Morise, Maylin Aguirre, Emanuela Postacchini e il modello Alex Belli. Nel 2010 partecipa al \"Chiambretti Night\"."}
{"id": "2495171", "revid": "110157", "url": "https://it.wikipedia.org/wiki?curid=2495171", "title": "Deep Forest (album Deep Forest)", "text": "Deep Forest \u00e8 il primo album in studio dei Deep Forest. Pubblicato nel 1992 ha venduto oltre 3 milioni di copie.\nL'album \u00e8 stato nominato ai Grammy Awards nella categoria Best World Music Album nel 1994\nL'album \u00e8 stato disco di platino negli USA, in Francia e in Nuova Zelanda; doppio platino in Australia e in Grecia; disco d'oro nel Regno Unito e in Norvegia.\nTracce.\nTutte le canzoni sono state scritte da Eric Mouquet e Michel Sanchez, ad eccezione dove indicato\nClassifica.\nSingles.\nUSA\nUK"}
{"id": "2495172", "revid": "124281606", "url": "https://it.wikipedia.org/wiki?curid=2495172", "title": "Uzzone", "text": "L'Uzzone (\"Usson\" in piemontese) \u00e8 un torrente del Piemonte e della Liguria lungo quasi 20\u00a0km, affluente di destra del fiume Bormida di Millesimo, che scorre per gran parte del suo corso in Provincia di Cuneo.\nStoria.\nPer gestire le acque del torrente, congiuntamente a quelle della fiume Bormida, venne costituito il \"Consorzio idraulico di terza categoria del fiume Bormida e del torrente Uzzone\", con sede a Cortemilia; l'ente fu in seguito sciolto e liquidato ai sensi di un decreto del ministero del Tesoro che data 16 dicembre 1994.\nIl corso del torrente.\nL'Uzzone nasce dal Bric Baraccone a 765 metri d'altezza nel comune di Saliceto, poi passa vicino alla frazione Valle di Gottasecca e poco dopo delimita per 2\u00a0km il confine tra Piemonte e Liguria, poi entra definitivamente in Piemonte nel comune di Castelletto Uzzone; bagna Pezzolo Valle Uzzone, passa non lontano da Bergolo e arrivato a Cortemilia si getta nella Bormida di Millesimo."}
{"id": "2495173", "revid": "1318658", "url": "https://it.wikipedia.org/wiki?curid=2495173", "title": "G\u00e9rard Oury", "text": "Biografia.\nFiglio del violinista russo di origine ebraica Serge Tannenbaum e della giornalista di \"Paris-Soir\" Marcelle Houry, G\u00e9rard Oury studi\u00f2 al Conservatoire national sup\u00e9rieur d'art dramatique e divenne membro della Com\u00e9die-Fran\u00e7aise nel 1938. Poco prima dello scoppio della seconda guerra mondiale dovette fuggire dalla Francia a causa delle sue origine ebraiche, scappando prima a Marsiglia e rifugiandosi poi nel Principato di Monaco e infine a Ginevra, in Svizzera.\nNel 1945 ritorn\u00f2 in Francia, riprendendo con successo la carriera di attore, e divent\u00f2 pi\u00f9 tardi un affermato regista, facendo il suo esordio dietro la macchina da presa con il noir \"La minaccia\" (1960), seguito l'anno successivo da \"La mano calda\" (1961). Ma il suo primo vero successo come regista fu il dramma \"Il delitto non paga\" (1962), pellicola in quattro episodi ambientati in epoche diverse, in cui altrettanti assassini pensano di averla fatta franca ma vengono infine puniti in vario modo.\nOury cambi\u00f2 poi totalmente registro, passando alla commedia e dirigendo Louis de Fun\u00e8s e Bourvil in \"Colpo grosso ma non troppo\" (1965), una parodia del genere gangster. La collaborazione con i due attori si rinnov\u00f2 per un'altra commedia, \"Tre uomini in fuga\" (1966), che riscosse un grande successo di pubblico. Il regista continu\u00f2 negli anni successivi a realizzare pellicole di buon riscontro commerciale, affrontando tempi impegnativi quali xenofobia e razzismo pur in contesti leggeri, come in \"Le folli avventure di Rabbi Jacob\" (1973), nel quale Louis de Fun\u00e8s interpret\u00f2 il ruolo di un uomo d'affari antisemita che si traveste da rabbino per sfuggire a potenziali assassini. Uscito durante il periodo della Guerra dello Yom Kippur, il film suscit\u00f2 per\u00f2 controversie e Oury arriv\u00f2 addirittura a ricevere minacce di morte.\nCompagno dal 1959 dell'attrice Mich\u00e8le Morgan, padre della scrittrice e sceneggiatrice Dani\u00e8le Thompson e nonno dell'attore e scrittore Christopher Thompson, mor\u00ec a Saint-Tropez il 20 luglio 2006, all'et\u00e0 di ottantasette anni."}
{"id": "2495176", "revid": "767487", "url": "https://it.wikipedia.org/wiki?curid=2495176", "title": "Teupasenti", "text": "Teupasenti \u00e8 un comune dell'Honduras facente parte del dipartimento di El Para\u00edso.\nIl comune venne istituito nel 1859."}
{"id": "2495178", "revid": "357043", "url": "https://it.wikipedia.org/wiki?curid=2495178", "title": "Gold Cup 2009", "text": ""}
{"id": "2495185", "revid": "1543377", "url": "https://it.wikipedia.org/wiki?curid=2495185", "title": "Texiguat", "text": "Texiguat \u00e8 un comune dell'Honduras facente parte del dipartimento di El Para\u00edso.\nIl comune venne istituito nel 1702."}
{"id": "2495188", "revid": "729019", "url": "https://it.wikipedia.org/wiki?curid=2495188", "title": "Curtiss-Wright XP-55 Ascender", "text": "Il Curtiss-Wright XP-55 Ascender fu un aereo da caccia sviluppato dall'azienda aeronautica statunitense Curtiss-Wright nei primi anni quaranta e rimasto allo stadio di prototipo.\nAssieme agli XP-54 e XP-56, venne realizzato in seguito alla proposta R-40C del 27 novembre 1939 da parte del United States Army Air Corps (USAAC) per un aereo non convenzionale. Altamente inusuale per il suo periodo, aveva configurazione canard, il gruppo motoelica montato posteriormente, ala a freccia e due code verticali. A causa della configurazione spingente, venne sarcasticamente rinominato \"Ass-ender\" (\"Ass\" vuol dire sedere in inglese). Come l'XP-54, l'Ascender venne inizialmente progettato per l'uso del motore Pratt &amp; Whitney X-1800. Il motore dovette essere rielaborato quando lo stesso progetto per l'X-1800 fu cancellato. Fu il primo aereo da caccia Curtiss ad usare un carrello d'atterraggio triciclo anteriore.\nStoria del progetto.\nPremesse.\nAgli inizi degli anni trenta lo sviluppo tecnologico statunitense nel campo dell'aviazione militare risultava statico e legato allo sviluppo di modelli dall'impostazione classica senza l'introduzione di nuove idee. Il 1934 vide l'introduzione nel servizio operativo del nuovo Martin B-10, modello che costitu\u00ec una decisiva svolta tecnologica nella realizzazione dei bombardieri, raggruppando una quantit\u00e0 di diverse soluzioni tecniche caratteristiche che nel 1932 faranno conferire alla Martin ed al suo progettista Peyton M. Magruder il Collier Trophy.\nLe proposte di velivoli con compiti di intercettazione continuarono al contrario a seguire uno schema classico con le aziende costruttrici pi\u00f9 impegnate alla maggior ottimizzazione di tecnologie e parti riutilizzabili in altri modelli che nella ricerca, una situazione che vedeva invece un notevole sviluppo in quella tedesca, impegnata nella ricostituzione della propria arma aerea. L'USAAC decise allora di invertire questa tendenza cercando di integrare i migliori prodotti in campo aeronautico ed emettendo delle specifiche che, pur imponendo l'utilizzo di alcuni accorgimenti tecnici, potessero essere liberi nell'espressione tecnologica ed aperti a qualsiasi soluzione nella configurazione alare o nella quantit\u00e0 e posizione delle unit\u00e0 motrici. Una commissione esaminatrice avrebbe valutato ogni singola proposta attribuendo un punteggio, il cui valore massimo era di 1\u00a0000 punti, attribuito ai vari aspetti del progetto e per stabilire quale fosse pi\u00f9 promettente.\nLa specifica, indicata come R-40C, venne emessa il 27 novembre 1939, suscitando molto interesse da parte del settore aeronautico nazionale, con la US Army che ricevette non meno di 50 progetti preliminari, molti dei quali scartati gi\u00e0 nella prima fase di verifica. Prima della fine dell'anno successivo la direzione tecnica dell'esercito statunitense decise infine di concedere fiducia alle proposte presentate da Bell Aircraft Corporation, l'XP-52 che venne cancellato per l'indisponibilit\u00e0 del propulsore previsto, Curtiss-Wright, Northrop Corporation, con l'XP-56 Black Bullet, e Vultee Aircraft, con l'XP-54.\nCW-24.\nIl 22 giugno 1940, la Curtiss-Wright stipul\u00f2 con la United States Army, l'esercito statunitense, un contratto relativo allo sviluppo preliminare di un nuovo velivolo sperimentale da testare, con modello propulso a scala ridotta, in galleria del vento, progetto al quale le autorit\u00e0 militari della sua componente aerea (USAAC) assegnarono, in base alle convenzioni allora vigenti, la designazione P-55.\nIl servizio tecnico USAAC, tuttavia, dichiarandosi non completamente soddisfatto del risultato di questa iniziale serie di test esort\u00f2 di conseguenza la Curtiss-Wright a iniziare, su propria iniziativa, un nuovo sviluppo, indicando il nuovo modello con la designazione aziendale CW-24B, destinato a diventare un velivolo sperimentale volante in scala 1:1.\nL'ufficio tecnico dell'azienda, supervisionato dall'ingegnere Donovan Berlin, elabor\u00f2 un prototipo volante realizzato con fusoliera in tubi d'acciaio saldati ricoperta da tela trattata, abbinata a un'ala monoplana caratterizzata da piani alari in legno con pianta leggermente a freccia, mentre per spingere il velivolo decise di adottare un propulsore di potenza limitata, un motore Menasco C68-5 a 6 cilindri in linea rovesciati, raffreddato ad aria capace di soli . Inoltre, data la natura sperimentale del velivolo, venne dotato di un carrello d'atterraggio fisso.\nXP-55.\nIl 10 luglio 1942, la subentrata United States Army Air Forces sottoscrisse un contratto di fornitura per tre esemplari, prototipi da avviare a prove di valutazione comparative, modello al quale venne assegnata la designazione ufficiale XP-55, e indicati con numero seriale da 42-78845 a 42-78847. Durante questo periodo, il motore inizialmente scelto per equipaggiare le unit\u00e0, il Pratt &amp; Whitney X-1800 caratterizzato da un'architettura ad H e dotato delle innovative valvole a fodero, si rivel\u00f2 di difficoltosa messa a punto subendo gravi ritardi nella fase di sviluppo che alla fine portarono all'annullamento dello stesso. L'azienda, data l'indisponibilit\u00e0, decise quindi di utilizzare l'Allison V-1710 da , propulsore V12 a cilindri rovesciati raffreddato a liquido, convenzionale ma dall'affidabilit\u00e0 oramai certa. L'armamento inizialmente previsto si basava su una coppia di cannoncini automatici Hispano-Suiza HS.404 calibro 20 mm (0.79 in) di produzione locale abbinata a due mitragliatrici Browning M2 calibro 12,7 mm (0.50 in). Tuttavia durante la fase di costruzione del mockup venne deciso di equipaggiare il modello con un motore pi\u00f9 potente, la versione V-1710-95 in grado di esprimere , e un armamento pi\u00f9 pesante, sostituendo la coppia di Browning M2 con altri due HS.404.\nUna delle particolarit\u00e0 tecniche distintive del progetto fu l'adozione di un dispositivo che permetteva di separare l'elica in volo, la quale, data la sua collocazione all'apice posteriore della fusoliera, poteva costituire un grave pericolo per il pilota se in caso di necessit\u00e0 avesse deciso di paracadutarsi fuori della cabina, con il rischio di ferirsi gravemente interferendo con le pale in rapida rotazione. Il dispositivo di distacco, azionato a leva dal pilota all'interno dell'abitacolo, era stato concepito dall'ingegnere W. Jerome Peterson mentre lavorava come progettista per Curtiss-Wright.\nImpiego operativo.\nIl primo XP-55 (42-78845) fu completato il 13 luglio 1943 conservando la stessa configurazione aerodinamica dell'evoluzione finale del prototipo CW-24B. Il velivolo venne portato in volo per la prima volta da J. Harvey Gray, pilota collaudatore dell'azienda, il 19 luglio successivo dalla base US Army di Scott Field, sita ad Est degli stabilimenti Curtiss-Wright di Saint Louis. Le iniziali prove di volo non furono tuttavia del tutto soddisfacenti, rivelando una corsa in fase di decollo eccessivamente lunga; per cercare di risolvere il problema l'ufficio tecnico intervenne su due particolari aerodinamici: anteriormente, aumentando la superficie degli equilibratori delle alette canard, e posteriormente introducendo dei compensatori che interagendo con gli ipersostentatori sul bordo d'uscita del piano alare permettevano un migliore equilibrio quando erano abbassati.\nQualche mese pi\u00f9 tardi, il 15 novembre 1943, il primo prototipo (S/N 42-78845) fu perso per un incidente: il collaudatore Harvey Gray stava effettuando un programma di prove in quota quando, verificando le risposte del velivolo in condizioni di stallo aerodinamico, improvvisamente l'XP-55 si capovolse e inizi\u00f2 una incontrollabile discesa invertita. Gray, dopo aver tentato di riprendere il controllo per , si paracadut\u00f2 prima che il velivolo si distruggesse al suolo.\nDato che il secondo XP-55 (S/N 42-78846) era in uno stadio troppo avanzato, si decise di terminarlo intervenendo solo su alcune sue parti e decidendo di procedere a nuove prove di stallo rimuovendole dal programma di test. Il velivolo risult\u00f2 molto simile al predecessore, tranne nelle superfici di controllo anteriori; si increment\u00f2 ulteriormente l'area degli equilibratori, e si modificarono compensatori e ipersostentatori in quelle posteriori."}
{"id": "2495190", "revid": "2153076", "url": "https://it.wikipedia.org/wiki?curid=2495190", "title": "World Mix", "text": "World Mix \u00e8 una nuova versione dell'album precedente \"Deep Forest\" originariamente uscito nel 1992."}
{"id": "2495191", "revid": "226458", "url": "https://it.wikipedia.org/wiki?curid=2495191", "title": "Trojes", "text": "Trojes \u00e8 un comune dell'Honduras facente parte del dipartimento di El Para\u00edso."}
{"id": "2495194", "revid": "1318658", "url": "https://it.wikipedia.org/wiki?curid=2495194", "title": "La regina dei Caraibi (romanzo)", "text": "La regina dei Caraibi \u00e8 un romanzo di Emilio Salgari pubblicato nel 1901 da Donath; \u00e8 il secondo romanzo del ciclo dei corsari delle Antille.\n\u00c8 il seguito del romanzo \"Il Corsaro Nero\" (ma l'autore stesso non decide se sono trascorsi uno o quattro anni) e precede (di sedici o diciotto anni) \"Jolanda, la figlia del Corsaro Nero\".\nIl romanzo poi fornisce due date di ambientazione contraddittorie: il 1683, anno in cui \u00e8 avvenuto storicamente l'assedio di Veracruz, e il 1680.\nRitroviamo qui il Corsaro Nero, tormentato dal rimorso per aver abbandonato in mare l'amata Honorata Van Guld, ma deciso a concludere la vendetta contro il duca Wan Guld, responsabile della morte dei suoi tre fratelli.\nTrama.\nIl Corsaro Nero, accompagnato dai fidati Carmaux, Wan Stiller e Moko, nonch\u00e9 dal luogotenente Morgan e dall'equipaggio della Folgore, intraprende un lungo viaggio al fine di uccidere il carnefice dei suoi fratelli: il duca di Wan Guld.\nOltre che dai suoi fidi compagni di ventura il Corsaro Nero \u00e8 accompagnato da Yara: una bella principessa indiana la quale \u00e8 innamorata del Corsaro e vuole vendicarsi anch'ella dello sterminio della sua famiglia. Il gruppo riesce, dopo varie avventure, a scoprire dove si trovi il duca Van Guld e cio\u00e8 a Veracruz.\nI filibustieri della Tortue, guidati dai condottieri (storicamente esistiti) Van Horn, Laurent e Grammont, con cui il Corsaro Nero si era accordato, conquistano la citt\u00e0, ma il duca riesce a fuggire nuovamente, e il Corsaro Nero, Carmaux, Wan Stiller e Moko vengono catturati e imbarcati verso la Florida per essere consegnati poi proprio al duca.\nLa Folgore, per\u00f2, li raggiunge durante una tempesta e riesce a liberarli. Dopodich\u00e9, i filibustieri abbordano la nave del duca, il quale vedendosi perduto fa esplodere la propria nave, nella speranza di uccidere anche il proprio nemico. Tuttavia il Corsaro e i tre compari riescono a salvarsi a nuoto e ad approdare sulle coste caraibiche, mentre la Folgore, in fiamme, viene trascinata al largo dalla tempesta.\nI quattro filibustieri, mentre attraversavano le paludi e le foreste di quelle ignote coste, vengono catturati da alcuni indigeni. I quattro fortunati vengono poi salvati da Honorata Van Guld, creduta dispersa, che aveva fatto naufragio su quella costa ed era diventata regina della trib\u00f9, in quanto era considerata una divinit\u00e0 del mare.\nIl Corsaro Nero decide di rinunciare alla sua vendetta e fa ritorno in Italia assieme alla sua amata."}
{"id": "2495195", "revid": "1543377", "url": "https://it.wikipedia.org/wiki?curid=2495195", "title": "Retelit", "text": "Retelit \u00e8 un gruppo societario italiano attivo nel settore delle telecomunicazioni e ICT.\nL'azienda possiede una rete in fibra ottica che si estende in tutta Italia e diciotto data center dislocati sul territorio nazionale.\nRetelit \u00e8 membro dell'AAE-1, consorzio internazionale che ha posizionato e si occupa della gestione di un cavo sottomarino che collega l'Europa al sud-est asiatico, passando per il Medio Oriente.\nStoria.\n1999 - Nasce come e-via\n2000 - Quotazione in Borsa, mercato MTA\n2011 - Ramo aziendale WiMAX venduto a Linkem\n2017 - Entra nel Consorzio Open Hub Med, hub tecnologico del Mediterraneo.\n2020 - Nel mese di gennaio la societ\u00e0 ha acquisito Partners Associates SpA.\n2021 - Nel corso del mese di luglio ha acquistato la societ\u00e0 torinese WeLol next.\nA seguito dell'OPA lanciata dal fondo Marbles che supera il 95% della totalit\u00e0 delle azioni, il 29 novembre 2021 il titolo viene tolto dalle contrattazioni di Borsa (delisting)\nStruttura del Gruppo.\nIl gruppo \u00e8 composto dalle seguenti societ\u00e0:\nPartecipazioni del Gruppo.\nIl gruppo partecipa nelle seguenti societ\u00e0:\nAzionariato.\nL'azionariato comunicato alla CONSOB \u00e8 il seguente:"}
{"id": "2495196", "revid": "88740", "url": "https://it.wikipedia.org/wiki?curid=2495196", "title": "Deep Forest (disambigua)", "text": ""}
{"id": "2495197", "revid": "25769404", "url": "https://it.wikipedia.org/wiki?curid=2495197", "title": "Torah Scritta", "text": ""}
{"id": "2495198", "revid": "1543377", "url": "https://it.wikipedia.org/wiki?curid=2495198", "title": "Vado Ancho", "text": "Vado Ancho \u00e8 un comune dell'Honduras facente parte del dipartimento di El Para\u00edso.\nIl comune venne istituito nel 1886."}
{"id": "2495202", "revid": "767487", "url": "https://it.wikipedia.org/wiki?curid=2495202", "title": "Grace (film 2009)", "text": "Grace \u00e8 un film del 2009 diretto da Paul Solet. Il film \u00e8 stato presentato al Fantastic'Arts di G\u00e9rardmer (Francia) vincendo il premio della giuria.\nTrama.\nMadeline Matheson \u00e8 incinta di otto mesi ed \u00e8 determinata a partorire il suo bambino con parto naturale. Una sera ha un terribile incidente d'auto insieme a suo marito, che muore nell'impatto. Purtroppo anche la bambina che porta in grembo muore, ma lei non vuole liberasene e continua a tenerla dentro di s\u00e9 per poi partorirla come aveva deciso. Miracolosamente, appena dopo il parto, la piccola ritorna alla vita e viene chiamata Grace. Stranamente, dopo poco tempo, comincia ad avere uno strano odore che attira le mosche e in pi\u00f9, sembra che sviluppi un'attrazione sinistra per il sangue umano.\nDistribuzione.\nIl film \u00e8 stato tratto da un cortometraggio scritto e diretto dallo stesso regista che nel 2006 ha vinto sei premi in festival di cinema del settore, suscitato la curiosit\u00e0 degli addetti ai lavori. Il cortometraggio originale \u00e8 interpretato da Brian Austin Green e Liza Weil e dura 6 minuti. Dopo essere riuscito a risparmiare sulla produzione di questo corto, Paul Solet \u00e8 finalmente stato in grado di produrre indipendentemente il lungometraggio omonimo.\nPresentato Sundance Film Festival del 2009, \"Grace\" non ha per\u00f2 ancora trovato un distributore e quindi finora non ha ancora una data di uscita, n\u00e9 negli Stati Uniti n\u00e9 in altri paesi.\nFestival.\nIl film vince il premio della giuria al Fantastic'Arts di G\u00e9rardmer (Francia) e partecipa ad altri festival :"}
{"id": "2495204", "revid": "834", "url": "https://it.wikipedia.org/wiki?curid=2495204", "title": "World Mix (album)", "text": ""}
{"id": "2495208", "revid": "1543377", "url": "https://it.wikipedia.org/wiki?curid=2495208", "title": "Yauyupe", "text": "Yauyupe \u00e8 un comune dell'Honduras facente parte del dipartimento di El Para\u00edso.\nIl comune venne istituito il 27 settembre 1875."}
{"id": "2495209", "revid": "599013", "url": "https://it.wikipedia.org/wiki?curid=2495209", "title": "Luciano Emilio", "text": "Carriera.\nNell'amichevole del 26 maggio 2010 al RFK Stadium segn\u00f2 uno dei tre gol con cui il D.C. United batt\u00e9 il Milan di fronte a 30367 spettatori; gli altri due gol furono segnati da Pontius e Danny Allsopp."}
{"id": "2495210", "revid": "339392", "url": "https://it.wikipedia.org/wiki?curid=2495210", "title": "VISA", "text": ""}
{"id": "2495213", "revid": "1645873", "url": "https://it.wikipedia.org/wiki?curid=2495213", "title": "Resen", "text": "Resen (in macedone \u0420\u0435\u0441\u0435\u043d) \u00e8 un comune nella parte meridionale della Macedonia del Nord. La sede comunale si trova a Resen.\nGeografia fisica.\nIl comune \u00e8 situato nella parte sud-occidentale del paese e si trova nelle vicinanze del Lago Prespa. Confina con Ohrid a ovest, Demir Hisar a nord-est, Bitola a est e con Grecia e Albania a sud\nSociet\u00e0.\nEvoluzione demografica.\nIn base al censimento del 2002 il comune ha 16.825 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2495221", "revid": "25769609", "url": "https://it.wikipedia.org/wiki?curid=2495221", "title": "Hong Kong Phooey", "text": ""}
{"id": "2495222", "revid": "28057", "url": "https://it.wikipedia.org/wiki?curid=2495222", "title": "Michael Maestlin", "text": "Carriera.\nMaestlin ha studiato teologia, matematica e astronomia al T\u00fcbinger Stift a Tubinga, Germania. Si \u00e8 laureato nel 1571 e nel 1576 \u00e8 diventato diacono luterano a Backnang, dove ha continuato i suoi studi.\nNel 1580 \u00e8 diventato professore di matematica, dapprima all'Universit\u00e0 di Heidelberg, in seguito all'Universit\u00e0 di Tubinga, dove ha insegnato per 47 anni. Nel 1582 Maestlin ha scritto una popolare introduzione all'astronomia.\nTra i suoi studenti c'era Giovanni Keplero. Sebbene insegnasse principalmente la concezione geocentrica del sistema solare, Maestlin \u00e8 stato anche uno dei primi ad accettare e insegnare la visione eliocentrica di Niccol\u00f2 Copernico. Maestlin ha tenuto una fitta corrispondenza con Keplero e ha giocato un considerevole ruolo nell'adozione del sistema copernicano.\nA Maestlin si deve anche il primo calcolo decimale noto del reciproco del rapporto aureo, calcolato in 0,6180340 in una lettera a Keplero del 1597.\nOsservazioni astronomiche.\nTra le osservazioni di Maestlin \u00e8 degna di nota la sua catalogazione dell'ammasso delle Pleiadi effettuata il 24 dicembre del 1579. Egli ha catalogato 11 stelle nell'ammasso e, forse, ne ha osservate fino a 14.\nAltres\u00ec degna di nota \u00e8 la sua osservazione dell'occultazione di Marte da Venere del 13 ottobre 1590.\nDesignati in suo onore.\nPortano il suo nome:\nNella finzione.\nNel romanzo \"Cinque settimane in pallone\" di Jules Verne, si dice che il servitore Joe aveva: \"in comune con Moestlin, il professore di Keplero, la rara capacit\u00e0 di distinguere le lune di Giove ad occhio nudo e di vedere 14 stelle nelle Pleiadi, la pi\u00f9 debole delle quali \u00e8 solo della nona magnitudine\"."}
{"id": "2495223", "revid": "1305772", "url": "https://it.wikipedia.org/wiki?curid=2495223", "title": "The Path", "text": "The Path (\"il sentiero\" in lingua inglese) pu\u00f2 riferirsi a:"}
{"id": "2495224", "revid": "25769625", "url": "https://it.wikipedia.org/wiki?curid=2495224", "title": "Inch High Private Eye", "text": ""}
{"id": "2495225", "revid": "123376490", "url": "https://it.wikipedia.org/wiki?curid=2495225", "title": "Marsha Thomason", "text": "Biografia.\nNata e cresciuta a Manchester, figlia di padre inglese e madre giamaicana. Effettua gli studi presso la Holy Trinity Primary School a Blackley, successivamente alla North Manchester High School for Girls, prima di frequentare il Oldham Sixth Form College. Fin da giovanissima si appassiona alla recitazione e attorno ai dodici anni si unisce ad una compagnia teatrale, con la quale si esibisce in diverse pi\u00e9ce.\nDebutta sotto la regia di Antonia Bird, che la dirige nel film televisivo \"Safe\" e successivamente nel cinematografico \"Il prete\", in seguito lavora per alcune produzioni televisive britanniche, come \"Pie in the Sky\", \"Where the Heart Is\" e \"Playing the Field\". Dopo lungo tempo passato tra i protagonisti del West End di Londra, debutta sul palcoscenico del Royal Court Theatre interpretando una prostituta quindicenne in \"Breath Boom\".\nNel 2002 recita al fianco di Lukas Haas nell'horror \"Long Time Dead\", dopodich\u00e9 inizia a lavorare negli Stati Uniti nell'avventuroso \"Black Knight\" e ottenendo ruoli nelle commedie \"La casa dei fantasmi\" e \"Il padre di mio figlio\". Nel frattempo partecipa alla prime due stagioni della serie televisiva \"Las Vegas\", dove tra il 2003 il 2005 interpreta Nessa Holt. In seguito prende parte ai cortometraggi e a film indipendenti, nel 2006 ottiene un ruolo di spicco nel film \"Caffeine\" con Mena Suvari.\nNel 2007 partecipa a 11 episodi di \"Lost\", interpretando il ruolo di Naomi Dorrit, membro dell'equipaggio del cargo \"Kahana\" che si paracaduta sull'isola. Thomason appare per la prima volta nell'episodio \"Piovuta dal cielo\", successivamente il suo personaggio viene accoltellato in \"Attraverso lo specchio\", episodio finale delle terza stagione, per poi morire a causa della ferita nel primo episodio della quarta stagione. Il personaggio di Naomi riappare successivamente nell'episodio della quinta stagione \"Il padre che non c'era\".\nTerminata l'esperienza con \"Lost\", torna al cinema, come una degli interpreti di \"Trappola in fondo al mare 2 - Il tesoro degli abissi\" del 2009, sequel di \"Trappola in fondo al mare\". Nel 2009 appare in \"Make It or Break It - Giovani campionesse\" ed entra a far parte del cast della nuova serie \"White Collar\".\nNel 2012 presta la sua voce a Diana Burnwood, l'agente ICA di collegamento di 47 nel videogame \"\".\nDoppiatrici italiane.\nNelle versioni in italiano dei suoi lavori, \u00e8 stata doppiata da:"}
{"id": "2495229", "revid": "834", "url": "https://it.wikipedia.org/wiki?curid=2495229", "title": "Comparsa (album)", "text": "Comparsa \u00e8 il terzo album in studio pubblicato dal gruppo Deep Forest. Pubblicato nel 1998 l'album ha venduto oltre 1 milione di copie (500.000 solo in Francia).\nTracce.\nBonus Disc:"}
{"id": "2495232", "revid": "287204", "url": "https://it.wikipedia.org/wiki?curid=2495232", "title": "BMW Open 2004", "text": "Il BMW Open 2004 \u00e8 stato un torneo di tennis giocato sulla terra rossa.\n\u00c8 stata la trentunesima edizione del BMW Open,\nche fa parte della categoria International Series nell'ambito dell'ATP Tour 2004.\nSi \u00e8 giocato a Monaco di Baviera in Germania, dal 26 aprile al 3 maggio 2004.\nCampioni.\nSingolare.\n Nikolaj Davydenko ha battuto in finale Martin Verkerk 6-4, 7-5\nDoppio.\n James Blake / Mark Merklein hanno battuto in finale Julian Knowle / Nenad Zimonji\u0107 6-2, 6-4"}
{"id": "2495236", "revid": "1305772", "url": "https://it.wikipedia.org/wiki?curid=2495236", "title": "Break of Dawn", "text": ""}
{"id": "2495238", "revid": "2175", "url": "https://it.wikipedia.org/wiki?curid=2495238", "title": "Honio", "text": ""}
{"id": "2495239", "revid": "73125", "url": "https://it.wikipedia.org/wiki?curid=2495239", "title": "Michael M\u00e4stlin", "text": ""}
{"id": "2495240", "revid": "2175", "url": "https://it.wikipedia.org/wiki?curid=2495240", "title": "Confederazione di Honio", "text": ""}
{"id": "2495241", "revid": "373025", "url": "https://it.wikipedia.org/wiki?curid=2495241", "title": "Happy Ending (Mika)", "text": "Happy Ending \u00e8 il quarto singolo del cantautore britannico Mika estratto dall'album di successo \"Life in Cartoon Motion\". Il singolo \u00e8 stato pubblicato nell'ottobre 2007 in Inghilterra, a novembre dello stesso anno in Australia e a dicembre dello stesso anno in Italia.\nNell'album, \"Happy Ending\" \u00e8 caratterizzata da una \"ghost track\" dal titolo \"Over My Shoulder\".\nLa donna che canta con Mika in \"Happy Ending\" \u00e8 Ida Falk Winland, una cantante d'opera ed ex compagna di classe di Mika al Royal College of Music con la partecipazione dello Studio Gospel Choir diretto da Maxi Anderson."}
{"id": "2495249", "revid": "287204", "url": "https://it.wikipedia.org/wiki?curid=2495249", "title": "Pool Firenze Basket", "text": ""}
{"id": "2495250", "revid": "287204", "url": "https://it.wikipedia.org/wiki?curid=2495250", "title": "Yuscar\u00e1n", "text": "Yuscar\u00e1n \u00e8 un comune dell'Honduras, capoluogo del dipartimento di El Para\u00edso.\nL'abitato venne fondato tra il 1730 ed il 1740, a seguito della scoperta di importanti giacimenti di metalli preziosi.\nL'abitato, sviluppatosi rapidamente sulla spinta dei colonizzatori spagnoli, crebbe con la tipica architettura coloniale. Oltre 200 edifici in tale stile sono tuttora visibili e proprio questa caratteristica ha portato il governo honduregno a proclamare nel 1979 monumento nazionale l'intero nucleo storico."}
{"id": "2495260", "revid": "339392", "url": "https://it.wikipedia.org/wiki?curid=2495260", "title": "Re ungheresi", "text": ""}
{"id": "2495263", "revid": "28592", "url": "https://it.wikipedia.org/wiki?curid=2495263", "title": "Ponte delle catene", "text": ""}
{"id": "2495265", "revid": "110157", "url": "https://it.wikipedia.org/wiki?curid=2495265", "title": "Made in Japan (Deep Forest)", "text": "Made in Japan \u00e8 un album \"live\" del gruppo Deep Forest, pubblicato nel 1999."}
{"id": "2495267", "revid": "224230", "url": "https://it.wikipedia.org/wiki?curid=2495267", "title": "Rivoluzione tedesca del 1918", "text": ""}
{"id": "2495268", "revid": "24443", "url": "https://it.wikipedia.org/wiki?curid=2495268", "title": "Sengio Alto", "text": ""}
{"id": "2495271", "revid": "287204", "url": "https://it.wikipedia.org/wiki?curid=2495271", "title": "Internazionali BNL d'Italia 2004", "text": "Il Masters di Roma 2004 (chiamato anche \"Telecom Italia Masters\" per motivi di sponsorizzazione) \u00e8 stato un torneo di tennis giocato sulla terra rossa. \n\u00c8 stata la 61\u00aa edizione del Roma Masters, che fa parte della categoria ATP Masters Series nell'ambito dell'ATP Tour 2004, e della Tier I nell'ambito del WTA Tour 2004. \nSia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Carlos Moy\u00e1 ha battuto in finale David Nalbandian, 6\u20133, 6\u20133, 6\u20131\nSingolare femminile.\n Am\u00e9lie Mauresmo ha battuto in finale Patty Schnyder, 3\u20136, 6\u20133, 7\u20136(6)\nDoppio maschile.\n Mahesh Bhupathi / Maks Mirny hanno battuto in finale Wayne Arthurs / Paul Hanley, 1\u20136, 6\u20134, 7\u20136(1)\nDoppio femminile.\nNadia Petrova / Meghann Shaughnessy hanno battuto in finale Virginia Ruano Pascual / Paola Su\u00e1rez, 2\u20136, 6\u20133, 6\u20133"}
{"id": "2495284", "revid": "834", "url": "https://it.wikipedia.org/wiki?curid=2495284", "title": "Kerosene (brano musicale)", "text": ""}
{"id": "2495285", "revid": "182193", "url": "https://it.wikipedia.org/wiki?curid=2495285", "title": "Presidente della giunta regionale", "text": "Il presidente della giunta regionale (o presidente della regione) \u00e8, secondo l'art. 121 della Costituzione italiana, uno degli organi della regione; \u00e8 al contempo presidente della regione, e come tale preposto a un organo monocratico dell'ente, e presidente (oltre che membro) di un organo collegiale del medesimo ente, la giunta regionale; dopo l'introduzione della sua elezione popolare diretta, similmente alla figura del governatore statale negli Stati Uniti, si \u00e8 diffusa nel gergo politico e giornalistico l'abitudine di denominarlo, seppur impropriamente, governatore.\nPer le regioni a statuto ordinario, alle quali si far\u00e0 riferimento nel seguito, la figura del presidente \u00e8 disciplinata essenzialmente dalla Costituzione (artt. , , ) e dallo statuto regionale; per le regioni a statuto speciale \u00e8 invece disciplinata dallo statuto, che ha forza di legge costituzionale, peraltro in termini generalmente non dissimili rispetto alle regioni a statuto ordinario; va altres\u00ec notato che gli statuti di queste regioni adottano per lo pi\u00f9 la denominazione \"presidente della regione\", in luogo di \"presidente della giunta regionale\" usata solitamente nelle regioni a statuto ordinario.\nElezione.\nL'art. 122 della Costituzione prevede che il sistema di elezione (e i casi di ineleggibilit\u00e0 e di incompatibilit\u00e0) del presidente sono disciplinati con legge della regione nei limiti dei princ\u00ecpi fondamentali stabiliti con legge statale, che stabilisce anche la durata degli organi elettivi. Peraltro, secondo il 5\u00b0 comma dello stesso articolo, il presidente della giunta regionale, salvo che lo statuto regionale disponga diversamente, \u00e8 eletto a suffragio universale e diretto.\nLa legge 2 luglio 2004, n. 165, include tra i principi ai quali deve attenersi la legge regionale:\nNe segue che, sebbene la Costituzione mostri una chiara preferenza per l'elezione diretta, \u00e8 lasciata la possibilit\u00e0 alle singole regioni di optare per una diversa soluzione e, in particolare, per l'elezione da parte del consiglio regionale, come avveniva prima della riforma operata dalla legge costituzionale 22 novembre 1999, n. 1. Tale possibilit\u00e0 di scelta va ricondotta alla previsione dell'art. della Costituzione, secondo il quale lo statuto regionale determina la forma di governo della regione. In effetti, l'elezione diretta tende ad avvicinare la figura del presidente regionale a quella del presidente di una repubblica presidenziale; viceversa, l'elezione da parte del consiglio regionale tende ad avvicinarlo al primo ministro di un governo parlamentare.\nAllo stato attuale la totalit\u00e0 degli statuti regionali ordinari ha optato per l'elezione diretta. Quanto alle regioni a statuto speciale, in Valle d'Aosta e nel Trentino-Alto Adige, nella prima il presidente della regione \u00e8 ancora eletto dal consiglio regionale, ma nella seconda tale carica \u00e8 ricoperta alternativamente dai presidenti delle province autonome di Trento e Bolzano; nelle rimanenti \u00e8 eletto direttamente dalla popolazione.\nL'art. 122, 2\u00b0 comma, della Costituzione stabilisce che nessuno pu\u00f2 appartenere a un consiglio o a una giunta regionale e, contemporaneamente, a una delle camere del Parlamento, a un altro consiglio o ad altra giunta regionale, oppure al Parlamento europeo.\nEleggibilit\u00e0 a un terzo mandato.\n\u00c8 sorta una controversia sulla ricandidatura a un terzo mandato dei presidenti di giunta regionale eletti con suffragio universale e diretto prima dell'entrata in vigore della legge n. 165/2004. Alle elezioni regionali del 2010 si trovavano in questa condizione Roberto Formigoni e Vasco Errani, poi risultati vincitori nelle rispettive regioni (Lombardia il primo, Emilia-Romagna il secondo).\nLa loro ricandidatura \u00e8 stata contestata a livello accademico, in quanto contrastante con l'art. 2, lett. f), legge n. 165/2004, che stabilisce la non immediata rieleggibilit\u00e0 allo scadere del secondo mandato consecutivo del presidente della giunta regionale eletto a suffragio universale e diretto. Per altra dottrina, tale normativa di principio non sarebbe invece immediatamente applicabile in assenza di una legge elettorale regionale di recepimento ovvero il mandato in corso nel 2004 non sarebbe computabile, perch\u00e9 gi\u00e0 iniziato all'entrata in vigore della legge n. 165/2004.\nVa al riguardo ricordato che una sentenza della Corte Suprema di Cassazione (la n. 2001 del 2008) aveva escluso la possibilit\u00e0 di ricandidatura per i sindaci in una fattispecie analoga.\nI giudici sia per Vasco Errani sia per Roberto Formigoni si sono espressi con diverse pronunce a favore dell'elezione dei due Presidenti per il terzo mandato poich\u00e9 la legge n. 165/2004 non \u00e8 immediatamente applicabile ma richiede un recepimento a livello regionale (che n\u00e9 in Emilia-Romagna n\u00e9 in Lombardia \u00e8 stato adottato).\nIn Sicilia lo statuto speciale prevede espressamente che \"la carica di Presidente della Regione pu\u00f2 essere ricoperta per non pi\u00f9 di due mandati consecutivi\".\nMandato.\nSe eletto dai cittadini, il presidente della regione rimane in carica per l'intera durata della legislatura, fissata in cinque anni (art. 5 della legge n. 165/2004). Tuttavia il mandato presidenziale pu\u00f2 cessare prima di tale termine, oltre che innanzi a dimissioni volontarie o morte, in due casi, previsti entrambi dall'art. 126 della Costituzione.\nSecondo il primo comma dell'art. 126 con decreto motivato del Presidente della Repubblica sono disposti lo scioglimento del consiglio regionale e la rimozione del presidente della giunta che abbiano compiuto atti contrari alla Costituzione o gravi violazioni di legge. Lo scioglimento e la rimozione possono altres\u00ec essere disposti per ragioni di sicurezza nazionale. Il decreto \u00e8 adottato sentita una commissione di deputati e senatori costituita, per le questioni regionali, nei modi stabiliti con legge statale. Si tratta, dunque, di una misura eccezionale, situazioni di particolare gravit\u00e0 che, finora, non \u00e8 mai stata adottata.\nIl secondo comma dell'art. 126 stabilisce invece che il consiglio regionale pu\u00f2 esprimere la sfiducia nei confronti del presidente della giunta mediante mozione motivata, sottoscritta da almeno un quinto dei suoi componenti e approvata per appello nominale a maggioranza assoluta dei componenti. La \"mozione di sfiducia\" qui prevista \u00e8 un istituto tipico della forma di governo parlamentare, assente invece in quella presidenziale; la Costituzione, tuttavia, prevede la sfiducia anche nel caso in cui lo statuto abbia optato per l'elezione diretta del presidente, introducendo cos\u00ec una presidenziale classico; d'altra parte, l'effetto della sfiducia \u00e8 diverso a seconda della forma di governo scelta, nel caso di elezione diretta del presidente, opera il principio, applicazione pi\u00f9 stringente del concetto di \"sfiducia distruttiva\".\nTale principio \u00e8 sancito sempre nell'art. 126 laddove prevede che l'approvazione della mozione di sfiducia nei confronti del presidente della giunta eletto a suffragio universale e diretto, nonch\u00e9 la rimozione, l'impedimento permanente, la morte o le dimissioni volontarie dello stesso comportano le dimissioni della giunta e lo scioglimento del consiglio. In ogni caso i medesimi effetti conseguono alle dimissioni contestuali della maggioranza dei componenti il consiglio. Ne segue che, se lo statuto ha optato per l'elezione del presidente da parte del consiglio regionale, la sfiducia costringe il presidente alle dimissioni, secondo la tipica dinamica della forma di governo parlamentare; se, invece, lo statuto ha optato per l'elezione universale, la sfiducia determina la simultanea decadenza del presidente e del consiglio regionale.\nFunzioni.\nSecondo l'art. 121 della Costituzione il presidente della giunta rappresenta la regione; dirige la politica della giunta e ne \u00e8 responsabile; promulga le leggi ed emana i regolamenti regionali; dirige le funzioni amministrative delegate dallo Stato alla regione, conformandosi alle istruzioni del Governo della Repubblica. Ha, quindi, a livello regionale un ruolo paragonabile a quello di capo del governo. In tutte le regioni il presidente \u00e8, inoltre, membro del consiglio regionale.\nSecondo l'art. 122 della Costituzione: \"Il Presidente eletto nomina e revoca i componenti della Giunta\".\nGli statuti regionali precisano le attribuzione delineate dai predetti articoli della Costituzione, prevedendo altres\u00ec che il presidente presenta al consiglio regionale i disegni di legge e gli altri provvedimenti di iniziativa della giunta; indice le elezioni regionali e i referendum previsti dallo statuto; convoca e presiede la giunta, stabilendone l'ordine del giorno; assegna a ogni assessore funzioni ordinate organicamente per gruppi di materia (le cosiddette \"deleghe\") e dirime i conflitti di attribuzione tra gli stessi.\nNell'esercizio delle sue funzioni il presidente della regione adotta provvedimenti amministrativi, solitamente in forma di \"decreto\". Va tuttavia rammentato che, in virt\u00f9 del principio di separazione tra funzioni di indirizzo politico-amministrativo e di gestione, i provvedimenti presidenziali, come quelli degli altri organi politici, non possono invadere l'ambito delle funzioni di gestione, riservate ai dirigenti, salve le eccezioni espressamente previste dalla legge. Per lo stesso motivo, il presidente non \u00e8 pi\u00f9 titolato a stipulare contratti per la regione (mentre pu\u00f2 stipulare gli accordi di programma, data la loro natura politica); gli statuti regionali hanno invece generalmente conservato in capo al presidente la rappresentanza processuale dell'ente.\nIl presidente della giunta regionale \u00e8 \"autorit\u00e0 sanitaria regionale\". In questa veste, ai sensi dell'art. 32 della legge n. 833/1978 e dell'art. 117 del D.Lgs. n. 112/1998, pu\u00f2 anche emanare ordinanze contingibili e urgenti, con efficacia estesa all'intero territorio regionale o parte di esso comprendente pi\u00f9 comuni, in caso di emergenze sanitarie e di igiene pubblica.\nRegioni a statuto speciale.\nI presidenti delle regioni a statuto speciale hanno diritto di partecipare alle sedute del Consiglio dei ministri in cui si trattano questioni riguardanti interessi che, distaccandosi da quelli generali e comuni a tutte le regioni o a una categoria di esse, si configurano come propri delle rispettive regioni. Tuttavia, mentre i presidenti di Sardegna, Friuli Venezia Giulia, Valle d'Aosta e Trentino-Alto Adige hanno solo voto consultivo, al Presidente della Regione Siciliana \u00e8 riconosciuto diritto di voto deliberativo e rango di ministro (d.lgs 21 gennaio 2004, n. 35).\nIn alcune regioni a statuto speciale (Valle d'Aosta, Sicilia e Sardegna) il presidente \u00e8 anche investito di funzioni dell\"'autorit\u00e0 di pubblica sicurezza\".\nIl presidente della Sardegna fa parte della delegazione italiana all'Unione europea o in altre organizzazioni internazionali quando vi sono in gioco interessi rilevanti per la regione.\nDistintivo.\nA differenza di altre cariche pubbliche italiane a carattere locale, nessuna norma dispone l'esistenza di un distintivo per il presidente di giunta regionale. Vi sono per\u00f2 casi in cui singole regioni si sono autonomamente attribuite tale ausilio:"}
{"id": "2495288", "revid": "28592", "url": "https://it.wikipedia.org/wiki?curid=2495288", "title": "Banditaggio", "text": ""}
{"id": "2495289", "revid": "1305772", "url": "https://it.wikipedia.org/wiki?curid=2495289", "title": "Kerosene (disambigua)", "text": ""}
{"id": "2495291", "revid": "59976", "url": "https://it.wikipedia.org/wiki?curid=2495291", "title": "Piattaforma satellitare", "text": "La piattaforma satellitare \u00e8 il modello generale sul quale si basa la costruzione di una serie di satelliti. Costituisce l'infrastruttura sulla quale viene installato il carico utile, costituito di solito da esperimenti e strumentazione.\nViene usata sovente nella costruzione di satelliti geosincroni, in particolare quelli destinati alle reti satellitari. L'infrastruttura di base rimane uguale, cambiando solo il carico utile in base alle esigenze del cliente e a seconda della missione."}
{"id": "2495292", "revid": "287204", "url": "https://it.wikipedia.org/wiki?curid=2495292", "title": "Revolution (album)", "text": ""}
{"id": "2495294", "revid": "1543377", "url": "https://it.wikipedia.org/wiki?curid=2495294", "title": "The Path (videogioco)", "text": "The Path \u00e8 un videogioco horror per personal computer sviluppato da Tale of Tales per il sistema operativo Microsoft Windows e successivamente reso disponibile per macOS da TransGaming Technologies. Si ispira a diverse versioni della favola di \"Cappuccetto Rosso\" e a tropi e convenzioni del folklore in generale, ma \u00e8 ambientato nell'epoca contemporanea. La versione originale per Windows \u00e8 stata pubblicata il 18 marzo 2009 in inglese e olandese. Il giocatore pu\u00f2 scegliere di controllare una di sei diverse sorelle, che vengono mandate ad una ad una dalla loro madre a visitare la nonna malata. Il giocatore pu\u00f2 scegliere se rimanere sul sentiero o vagare nella foresta, dove i lupi giacciono in attesa.\nModalit\u00e0 di gioco.\nIl gioco inizia in un appartamento. Al giocatore vengono mostrate sei ragazze tra cui scegliere e non viene data nessun'altra informazione oltre al nome. Una volta selezionata, la ragazza viene portata fuori citt\u00e0, all'inizio di un sentiero che prosegue in una foresta.\nAl giocatore viene dato il controllo della ragazza, e riceve come istruzioni: \"Vai alla casa della Nonna e rimani sul sentiero\", ma non si \u00e8 obbligati a seguirle. Esplorando la foresta, il giocatore trova vari oggetti sparsi in giro, ma non c'\u00e8 nessun tasto 'interagisci'. Affinch\u00e9 una ragazza raccolga o esamini un oggetto, il giocatore deve muoverla abbastanza vicino da far apparire sullo schermo un'immagine sovrimpressa dell'oggetto e lasciar andare i comandi. Il personaggio interagisce con l'oggetto e sullo schermo appare un'immagine che indica ci\u00f2 che \u00e8 stato sbloccato: ogni oggetto trovato da una ragazza appare in qualche forma nella casa della Nonna, e alcuni oggetti sbloccano nuove stanze. Appare anche un piccolo testo, un pensiero del personaggio corrente. Alcuni oggetti possono essere raccolti solo una volta e non appaiono nelle sezioni successive. In questo modo, il giocatore arriva a comprendere il suo personaggio, dando agli eventi successivi un significato maggiore quando incontra il Lupo, che \u00e8 diverso per ogni ragazza. I Lupi non sono dei veri lupi, sono rappresentazioni delle tentazioni a cui ognuna delle ragazze pu\u00f2 essere sottoposta alla sua et\u00e0.\nNon \u00e8 obbligatorio trovare il Lupo. In questo gioco, non ci sono requisiti, ma l'esperienza finale della Casa della Nonna cambia drammaticamente dopo l'incontro con il Lupo ed \u00e8 generalmente considerata una parte importante dell'esperienza di gioco. La ragazza incontra il Lupo, poi c'\u00e8 una breve sequenza animata e lo schermo diventa nero. Quando il giocatore riprende il controllo della scena, la ragazza giace sul sentiero di fronte alla Casa della Nonna.\nUna volta che il giocatore entra nella Casa della Nonna, lo stile di gioco cambia: ora \u00e8 in prima persona e, indipendentemente da quale tasto si prema, il personaggio si muove in avanti lungo un binario, incapace di girarsi o di deviare dal suo percorso predeterminato. Ci\u00f2 che si trova nella Casa della Nonna dipende dalle azioni del giocatore nella foresta e da quale personaggio sta guidando, ma tutti hanno qualcosa in comune: se si arriva l\u00ec senza aver interagito con il Lupo, la ragazza giunge sana e salva, si accomoda di fianco alla Nonna e poi si viene rimandati indietro all'appartamento. La ragazza che abbiamo appena guidato sar\u00e0 ancora l\u00ec e potremo interpretarla di nuovo. Se, invece, siamo andati dal Lupo, tutto nella Casa \u00e8 pi\u00f9 scuro, e se si sta fermi per troppo tempo, l'oscurit\u00e0 offusca la visuale e si ode qualcosa che mastica e ringhia. A seconda della ragazza, le porte sono graffiate, o i mobili sono ribaltati e rotti, oppure degli strani fili neri drappeggiano ogni cosa e possono esserci anche dei ribaltamenti di prospettiva. Al contrario del finale con la Nonna, la musica ha un crescendo fino all'entrata in una surreale stanza finale, prima di cadere, e lo schermo diventa nero ancora una volta. Vengono mostrati, per alcuni secondi, dei flash di immagini ad alto contrasto raffiguranti la ragazza con il suo lupo, prima di ritrovarsi di nuovo nell'appartamento. La ragazza con cui si \u00e8 appena giocato non c'\u00e8 pi\u00f9, e rimarr\u00e0 assente per un po' di tempo.\nCritica.\nTim Martin del \"The Daily Telegraph\" ha citato \"The Path\" come un esempio recente di una \"vigorosa sperimentazione con le tecniche della narrativa\". Lo ha paragonato a \"un romanzo di Angela Carter travasato in \"The Sims\".\"\nPremi ricevuti.\nUna versione aplha del gioco ha avuto la nomination per l'Eccellenza nelle Arti Visuali dopo essere stata esposta all'Indipendent Game Festival nel 2008.\nSviluppo.\n\"The Path\" \u00e8 stato annunciato sul forum della Tale of Tales Game Design il 16 marzo 2006 col titolo provvisorio \"144\".\nQuesto numero si riferiva originariamente ai sei periodi di 24 ore dei sei giorni in cui era ambientato il gioco, ma nella versione definitiva si riferisce invece ai 144 fiori-moneta che si trovano in giro per la foresta.\nSecondo lo sviluppatore, il gioco non \u00e8 inteso per essere giocato nel senso tradizionale, non c'\u00e8 una strategia vincente. Infatti, una parte sostanziale del gioco richiede al giocatore di scegliere il percorso perdente, allo scopo di portare le sorelle (e quindi il giocatore) verso degli incontri che devono sperimentare. Perfino la narrazione non \u00e8 quella tipica per un videogioco, come spiegato dallo sviluppatore: \u00abNon siamo narratori nel senso tradizionale della parola, nel senso che conosciamo una storia e vogliamo dividerla con voi. Il nostro lavoro \u00e8 pi\u00f9 sull'esplorare il potenziale narrativo di una situazione. Noi creiamo solo la situazione. E la vera storia emerge dal giocare, parzialmente nel gioco, parzialmente nella mente del giocatore.\u00bb"}
{"id": "2495295", "revid": "1543377", "url": "https://it.wikipedia.org/wiki?curid=2495295", "title": "Panther J.72", "text": "La Panther J.72 \u00e8 un'autovettura prodotta dalla casa automobilistica inglese Panther Westwinds dal 1972 al 1981. \u00c8 stato un modello molto esclusivo ed \u00e8 stato prodotto in 500 esemplari.\nIl contesto.\nLa Panther J.72 era una roadster neoclassica che replicava esteticamente la Jaguar SS100. Il telaio era una struttura in tubi d'acciaio saldati ed aveva una configurazione particolarmente rigida. La costruzione della vettura era ancora divisa tra il telaio in acciaio pressato e la carrozzeria in alluminio lavorata artigianalmente.\nL'auto ebbe in dotazione la meccanica dalla Jaguar XJ: aveva la trazione posteriore, le sospensioni a ruote indipendenti con bracci trasversali sia davanti che dietro, lo sterzo a cremagliera e 4 freni a disco. Al momento del debutto erano disponibili 2 motori entrambi 6 cilindri in linea con distribuzione bialbero, uno ad alimentazione a 3 carburatori di cubatura 3781cm\u00b3 e l'altro ad alimentazione a 2 carburatori di cubatura 4235\u00a0cm\u00b3. Nel 1973 venne lanciata anche la J.72 equipaggiata con un motore V12 a carburatori di concezione moderna (\u00e8 un superquadro, cio\u00e8 alesaggio e corsa hanno un rapporto quasi di 1/1) di cubatura 5343\u00a0cm\u00b3. Inizialmente era possibile montare sulla vettura il cambio manuale o il cambio automatico. In seguito il cambio manuale venne eliminato e tutte le vetture montavano solo la trasmissione automatica. Inoltre ebbe in dotazione, sempre dalla Jaguar, l'impianto elettronico Lucas.\nL'abitacolo presentava una plancia in legno (radica di noce) e rivestimenti in pelle Connolly. La dotazione di bordo comprendeva servosterzo, autoradio e, a richiesta, l'aria condizionata. La vettura era ampiamente personalizzabile in termini di rivestimenti, colori e accessori.\nDal punto di vista tecnico la J.72 sub\u00ec, nella sua lunga carriera, le stesse evoluzioni motoristiche delle altre Jaguar dotate dei medesimi 6 cilindri e del V12 mentre a livello estetico rimase pressoch\u00e9 uguale in tutti gli anni di produzione.\nQuest'auto costava circa il doppio degli allora contemporanei modelli Jaguar.\nSeries II Broocklands.\nNel 1980, quando la propriet\u00e0 della societ\u00e0 inglese divenne della coreana SsangYong, la roadster J.72 venne rilanciata come Series II Broocklands. L'entit\u00e0 delle modifiche non sarebbe, in realt\u00e0, tale da far nascere una vera e propria seconda serie, ma la Panther prefer\u00ec definirla cos\u00ec.\nLa J.72 nei media.\nTra i pi\u00f9 famosi possessori di una Panther J.72 ci sono stati: Sammy Davis Jr., Freddie Mercury, Elton John, Kenny Rogers, Elizabeth Taylor, Richard Harris ed inoltre re, principi e sceicchi del medio oriente."}
{"id": "2495297", "revid": "110157", "url": "https://it.wikipedia.org/wiki?curid=2495297", "title": "Pacifique", "text": "Pacifique \u00e8 il quarto album in studio pubblicato dal gruppo Deep Forest. L'album viene commercializzato nel 2000.\nTracce.\nL'edizione giapponese contiene anche funzionalit\u00e0 multimediali."}
{"id": "2495298", "revid": "1999847", "url": "https://it.wikipedia.org/wiki?curid=2495298", "title": "Grandia II", "text": " \u00e8 un videogioco appartenente alla serie \"Grandia\", concepita dalla Game Arts. Originariamente pubblicato per Dreamcast nel 2000, fu poi convertito due anni dopo sia per PlayStation 2 che per Microsoft Windows.\nLo stile grafico del gioco \u00e8 di tipo manga, la giocabilit\u00e0 rispecchia il canone dei giochi di ruolo, la grafica \u00e8 in moderno 3D e sono disponibili doppiaggio e .\nModalit\u00e0 di gioco.\nConcatenazioni.\nUn attacco concatenato permette di attaccare doppiamente un opponente. Repentine da usare, usufruendo di appositi sussidiari si possono aumentare le quantit\u00e0 di interazioni.\nUtilizzato come contrattacco, causa danno aggiuntivo. Se il nemico risulter\u00e0 morto, eseguito completamente il concatenamento, il nemico pi\u00f9 vicino verr\u00e0 a sua volta ferito.\nColpo critico.\nUn colpo critico, sebbene pi\u00f9 lento, permette di infliggere maggiori danni e di annullare l'attacco avversario, bench\u00e9 i danni non possano essere paragonabili a quelli di una Concatenazione Totale.\nOgni personaggio ne dispone una, ed \u00e8 utilizzabile come contrattacco.\nMagie.\nI protagonisti possono usufruire di numerosi incantesimi se equipaggiati con le \"Uova Mana\". Sprigionare potere magico determina l'uso di un certo ammontare di Magic Point, pi\u00f9 potente \u00e8 l'incantesimo e maggiore sar\u00e0 il consumo di MP.\nSimilmente agli attacchi fisici, anche le magie sono apprendibili con le Monete Magiche, raggiungendo fino a 5 livelli di esperienza. Raggiunti i livelli pi\u00f9 alti l'efficacia aumenta considerevolmente e la durata di lancio della magia diminuisce.\nPossono essere lanciate istantaneamente se si ha equipaggiato un oggetto capace di fornire il 100% di bonus nell'elemento base dell'incantesimo.\nAbilit\u00e0.\nCon i \"Libri Abilit\u00e0\" i personaggi possono imparare nuove abilit\u00e0. Esse possono aggiungere degli status ed effetti benefici ai personaggi, tra cui: aumento di statistiche, possibilit\u00e0 di concatenare magie e l'ottenimento di oggetti pi\u00f9 rari una volta sconfitti gli avversari.\nConversioni.\n\"Grandia II\" fu convertito sia per PlayStation 2 che per PC due anni dopo la pubblicazione originale su Dreamcast. La versione PC risulta uguale per contenuto, la versione Dreamcast varia in piccole correzioni al comparto audio e alle texture.\n\"Grandia II Anniversary Edition\" poi rinominato Grandia II HD Remaster \u00e8 un remake pianificato per il 2019 per Switch e \"pc Steam\".\nAccoglienza.\nOltre all'egregio comparto grafico e alla rinomata giocabilit\u00e0, anche le musiche composte da Noriyuki Iwadare sono state ben accolte grazie alla loro originale melodicit\u00e0.\nLa versione PlayStation 2 \u00e8 stata ricevuta in modo misto dalla critica venendo chiamata \"abbozzo ai margini\", essendo stilisticamente assai inferiore alla pi\u00f9 vistosa versione Dreamcast, dovuto anche alla comparsa di svariati errori grafici momentanei e ai rallentamenti nel motore grafico, nell'eventualit\u00e0 vengano rappresentati numerosi elementi poligonali, e anche la versione per PC ricevette un simile trattamento."}
{"id": "2495299", "revid": "1370480", "url": "https://it.wikipedia.org/wiki?curid=2495299", "title": "Carega", "text": "Con Carega ci si pu\u00f2 riferire a:"}
{"id": "2495303", "revid": "123182416", "url": "https://it.wikipedia.org/wiki?curid=2495303", "title": "Distrito Central", "text": "Distrito Central \u00e8 una municipalit\u00e0 dell'Honduras, capoluogo del dipartimento di Francisco Moraz\u00e1n; si tratta in effetti dell'unione, sotto un'unica amministrazione, di Tegucigalpa, la capitale del Paese, e Comayag\u00fcela.\nFu un decreto del 30 gennaio 1937 a stabilire la creazione del Distrito Central quale unione dei preesistenti comuni di Tegucigalpa e Comayag\u00fcela."}
{"id": "2495304", "revid": "767487", "url": "https://it.wikipedia.org/wiki?curid=2495304", "title": "Transparency International", "text": "Transparency International (TI) \u00e8 un'organizzazione internazionale non governativa che si occupa della corruzione, non solo politica.\nStoria.\nTI \u00e8 stata fondata nel maggio del 1993 a Berlino, dove attualmente si trova la sede centrale, su iniziativa di Peter Eigen, direttore di una sezione della Banca Mondiale.\nAltri fondatori sono Hansj\u00f6rg Elshorst, Joe Githongo, Fritz Heimann, Michael Hershman, Kamal Hossain, Dolores L. Espa\u00f1ol, George Moody Stuart, Jerry Parfitt, Jeremy Pope e Frank Vogl.\nNel 1995 TI ha sviluppato l\"'Indice di corruzione percepita - Corruption Perceptions Index\" (CPI), una lista comparativa della corruzione percepita in tutto il mondo che viene aggiornata e pubblicata ogni anno.\nCritiche.\nIl CPI classifica le nazioni con il maggior indice di corruzione basando i propri dati sulle interviste fatte agli imprenditori. \u00c8 stato pi\u00f9 volte criticato per la scarsa metodologia di ricerca e per la scorrettezza con cui vengono trattati gli stati in via di sviluppo."}
{"id": "2495305", "revid": "599013", "url": "https://it.wikipedia.org/wiki?curid=2495305", "title": "Violator", "text": ""}
{"id": "2495306", "revid": "228587", "url": "https://it.wikipedia.org/wiki?curid=2495306", "title": "Palazzo Presidenziale (Helsinki)", "text": ""}
{"id": "2495307", "revid": "726373", "url": "https://it.wikipedia.org/wiki?curid=2495307", "title": "Ubuntu-Title", "text": "Ubuntu-Title \u00e8 un carattere tipografico OpenType disegnato a mano da Andy Fitzsimon (ArtTeam) per l'uso sul sistema operativo Ubuntu e i suoi derivati.\nIl font \u00e8 stato usato per il logo di Ubuntu dal 2004 al 2010; a partire dall'ottobre 2010, con il rilascio della distribuzione 10.10 \"Maverick Meerkat\", il logo ufficiale di Ubuntu si basa sul font Ubuntu Font Family.\n\u00c8 distribuito con una licenza GNU Lesser General Public License."}
{"id": "2495310", "revid": "400694", "url": "https://it.wikipedia.org/wiki?curid=2495310", "title": "Conciertos Italia '92", "text": "Conciertos Italia '92 \u00e8 un album dal vivo del gruppo musicale cileno Inti-Illimani, pubblicato nel 1992.\nDescrizione.\nL'album \u00e8 una sorta di \"bootleg ufficiale\"', un disco registrato dal vivo con l'assenso del gruppo ma senza particolari lavori di editing in studio. Ciononostante la registrazione, di buona qualit\u00e0, rappresenta una fotografia del gruppo durante il tour italiano dell'estate del 1992 (non sono specificate le date e i luoghi delle registrazioni) nel quale presentano, oltre ai consueti classici del gruppo, alcuni dei brani che l'anno dopo confluiranno nel disco \"Andadas\". Questa pertanto \u00e8 la prima pubblicazione di brani come \"Cueca de la ausencia\" o \"Mulata\", che solo l'anno seguente vedranno la pubblicazione ufficiale. Il disco inoltre contiene un brano tradizionale cubano, \"El guarapo y la melcocha\", all'epoca inedito, che sar\u00e0 inciso in studio qualche anno dopo nel disco \"The Best of Inti-Illimani\", pubblicato in Italia dalla CGD. \n\"Conciertos - Italia '92\" \u00e8 stato pubblicato dalla Picaflor, etichetta estemporanea creata per l'occasione e che non produrr\u00e0 altri dischi. Non \u00e8 mai stato ristampato e non \u00e8 di facile reperibilit\u00e0. Alcuni dei brani qui contenuti confluiranno nella \"Antologia en vivo\" pubblicata in Cile nel 2001."}
{"id": "2495320", "revid": "4106", "url": "https://it.wikipedia.org/wiki?curid=2495320", "title": "Strada statale 20 del Colle di Tenda e Valle Roja", "text": ""}
{"id": "2495321", "revid": "111012885", "url": "https://it.wikipedia.org/wiki?curid=2495321", "title": "Regno di Luba", "text": "Il regno di Luba o Impero Luba fu uno Stato dell'Africa centrale del periodo pre-coloniale fiorito tra il 1585 e il 1889 nel territorio dell'attuale Repubblica Democratica del Congo.\nLe fonti storiche si riferiscono a questa realt\u00e0 come a un \"impero\" a partire dal XVI secolo, bench\u00e9 recenti scavi archeologici hanno rivelato che sin dall'VIII secolo queste popolazioni avevano raggiunto alti livelli di abilit\u00e0 tecnica soprattutto nel campo della metallurgia e facessero parte di un sistema di rotte commerciali gi\u00e0 molto sviluppato. Questo impero sorse nonostante l'asprezza del territorio composta in gran parte da terreni paludosi e lacustri, anche se questa civilt\u00e0 pot\u00e9 usufruire, a differenza di molti altri imperi africani, delle enormi risorse d'acqua rappresentate dal fiume Zaire. \nOrigini.\nMolto probabilmente la popolazione che fond\u00f2 l'Impero Luba proveniva da est e diede vita anche all'altro grande regno della regione centrafricana, il Regno di Lunda, la popolazione in questione \u00e8 il popolo Songye, il quale invase questa regione intorno al XVI secolo. \nIl mito.\nSecondo la tradizione orale di Luba apparve intorno al 1500 un eroe leggendario di nome \"Kongolo\" (ovvero \"l'Arcobaleno\"), un appartenente alla etnia Songye, il quale cre\u00f2 il primo piccolo regno Luba e la sua prima capitale presso la pianura di Mwibele, vicino al lago Boya. Tempo dopo la fondazione del regno da parte di Kongolo, giunse da est, e pi\u00f9 precisamente dalle rive del fiume Lualaba un guerriero con i suoi compagni, di nome Ilunga Mbili (ovvero \"il Cacciatore\") che venne inizialmente ben accolto da Kongolo, il quale gli diede in mogli le sue due sorelle, Bulanda e Mabela. Tuttavia, dopo un litigio fra i due, Mbili venne esiliato lasciando per\u00f2 un figlio di nome Kalala Ilunga (\"Il Guerriero\") il quale sin da ragazzo si dimostr\u00f2 forte e coraggioso tanto da guadagnarsi la fiducia dello stesso sovrano, che aiut\u00f2 a sottomettere le popolazioni settentrionali del regno. Reso sospettoso e temendo di essere spodestato Kongolo esili\u00f2 anche il giovane Kalala il quale, dopo aver trovato rifugio in madrepatria, raccolse un folto esercito e fece ritorno a Luba dove spodest\u00f2 Kongolo e ne prese il posto dopo averlo ucciso. \nCome in tutte le trasposizioni mitiche, questo racconto cela la volont\u00e0 di legittimare il sistema di governo basato sulla divinit\u00e0 del sovrano, non a caso nella cerimonia di incoronazione del re di Luba veniva recitata una interpretazione di questa leggenda nella quale si trovano insieme i tre \"mitici\" primi sovrani di Luba, Kongolo, Mbili e il giovane Kalala. \nUn aiuto importante per cercare di ricostruire la storia di questo impero \u00e8 la collocazione geografica delle sue capitali. Secondo un antico costume, infatti, alla morte del re, il suo successore aveva l'obbligo di fondare una nuova capitale e di lasciare nella vecchia capitale un gruppo di dignitari guidati da una medium nella quale dimorava, in qualit\u00e0 di consigliere, lo spirito del vecchio sovrano. In questo modo sappiamo che alla fine del XVII secolo le capitali del regno erano dislocate lungo i bacini dei fiumi Luguvu, Luvidyo e Lusanza, posizioni commercialmente strategiche, in quanto ricche soprattutto di metalli."}
{"id": "2495322", "revid": "486946", "url": "https://it.wikipedia.org/wiki?curid=2495322", "title": "Shakthar", "text": ""}
{"id": "2495323", "revid": "767487", "url": "https://it.wikipedia.org/wiki?curid=2495323", "title": "Hamburg Masters 2004", "text": "L'Hamburg Masters 2004 \u00e8 stato un torneo di tennis giocato sulla terra rossa. \u00c8 stata la 97\u00aa edizione dell'Hamburg Masters, che fa parte della categoria ATP Masters Series nell'ambito dell'ATP Tour 2004. Si \u00e8 giocato al Rothenbaum Tennis Center di Amburgo in Germania, dal 10 al 17 maggio 2004.\nCampioni.\nSingolare.\n Roger Federer ha battuto in finale Guillermo Coria, 4-6, 6-4, 6-2, 6-3\nDoppio.\n Wayne Black / Kevin Ullyett hanno battuto in finale Bob Bryan / Mike Bryan, 6-1, 6-2"}
{"id": "2495326", "revid": "729019", "url": "https://it.wikipedia.org/wiki?curid=2495326", "title": "Panther Lazer", "text": "La Panther Lazer \u00e8 un'autovettura prodotta dalla casa automobilistica inglese Panther Westwinds nel 1974.\nIl contesto.\nL'importatore canadese della Panther aveva chiesto a Robert Jankel di costruire un'auto unica come regalo per sua moglie. La vettura avrebbe dovuto avere motore, cambio manuale, sospensioni indipendenti e impianto frenante in dotazione dalla Jaguar XJ, anche se durante lo sviluppo il motore a 6 cilindri in linea venne sostituito con un V12, e l'asse posteriore venne sostituito con uno preso dal modello J.72.\nLa carrozzeria in alluminio era concepita in modo da ospitare dei buffer per assorbire energia in caso di urto, mentre la strumentazione era montata centralmente su un pilone orientato verso il guidatore.\nNonostante fosse un esempio visionario di \"automotive design\", la donna per la quale l'auto fu costruita rifiut\u00f2 il dono del marito. Consegnata ad agosto 1974, l'auto venne restituita alla fabbrica della Panther, dove rimase un paio d'anni prima di venir venduta al giovane principe ereditario dell'Iran."}
{"id": "2495327", "revid": "123483007", "url": "https://it.wikipedia.org/wiki?curid=2495327", "title": "People from Ibiza", "text": "People from Ibiza \u00e8 secondo singolo, e quello di maggior successo, del cantante croato Sandy Marton, pubblicato dall'etichetta discografica Ariola nel 1984.\n\u00c8 stato inserito nel primo album di inediti del cantante, pubblicato nel 1986 e intitolato \"Modern Lover\" .\nIl singolo verr\u00e0 ristampato in CD, sono stati ordinati delle tracce in digitale e viene inserito anche versione edita (con lo stesso titolo di copertina \"People from Ibiza\" si trova sulla scritta \"Golden Dance Classics\") sull'etichetta ZYX Music nel 2001.\nSuccesso e classifiche.\nDurante l'estate del 1984, il brano riscuote un grande successo, sia in Italia, dove partecipa (senza vincere) alla fase finale della manifestazione canora Festivalbar, sia in Europa, diventando ovunque un tormentone estivo e un esempio di riferimento dello stile italo disco per tutta la seconda met\u00e0 degli anni ottanta.\n(*) Rimane nella classifica dei singoli pi\u00f9 venduti in Italia dal 22 settembre al 24 novembre 1984 senza mai scendere sotto la settima posizione, risultando il 13\u00b0 singolo pi\u00f9 venduto durante il 1984.\nTracce.\n7\" singolo (Mirto 880147 7 / IBZ NP 410) 7\" singolo (Ariola 106 797)\nLato A\nLato B\n12\" singolo (Ibiza Records IBZ 410) 12\" singolo (Ariola 601 473)\nLato A\nLato B\n12\" singolo (Ibiza Remix) (Ibiza Records IBZ 410) 12\" singolo (Ariola 601 552)\nLato A\nLato B\nCD singolo (ZYX Music GDC 2085 8)\nAltri utilizzi.\nNell'edizione 2013 della trasmissione televisiva \"Tale e quale show\", Amadeus imita Sandy Marton cantando questo brano."}
{"id": "2495331", "revid": "6923", "url": "https://it.wikipedia.org/wiki?curid=2495331", "title": "Campionato del mondo di Scacchi960", "text": "Il primo Campionato del mondo di Scacchi960 (chiamati anche Fischer Random, dal nome dell'ideatore della specialit\u00e0, lo statunitense Bobby Fischer) si \u00e8 svolto a Magonza nel 2001, come evento collaterale del torneo \"Mainz Chess Classic\". Fu vinto da P\u00e9ter L\u00e9k\u00f3, che sconfisse in un match di otto partite Michael Adams col punteggio di 4,5 - 3,5. In seguito a Magonza si sono svolti altri sei campionati.\nDopo un intervallo tra il 2010 e il 2017 si \u00e8 svolto nel 2018 in Norvegia un match non ufficiale per il Titolo tra Magnus Carlsen e Hikaru Nakamura, vinto dal primo giocatore per 14-10.\nNel 2019 si \u00e8 svolto un campionato ufficiale, per la prima volta riconosciuto dalla FIDE.\nEdizione 2019.\nDopo un processo di selezione composto da partite online giocate sul server chess.com, si \u00e8 giunti a quarti di finale. Erano previste 4 partite a cadenza 45m x 40 mosse poi 15m per il resto della partita (valevoli 3 punti per la vittoria e 1,5 per la patta), poi 4 a cadenza 15+2 (2 punti per la vittoria), e infine 4 3+2 (1 punto per la vittoria).\nTerza giornata.\nMagnus Carlsen, come Campione del Mondo di scacchi classici in carica e come vincitore dell'evento ufficioso del 2018, \u00e8 entrato nella competizione direttamente nelle semifinali, giocate in Norvegia a H\u00f8vikodden, ove ha battuto Fabiano Caruana per 12\u00bd a 7\u00bd. Nelle stesse, Wesley So ha battuto Jan Nepomnja\u0161\u010dij per 13 a 5.\nLa finale, giocata a B\u00e6rum, ha visto prevalere Wesley So su Magnus Carlsen con il punteggio di 13\u00bd a 2\u00bd. Nella \"finalina\" per il terzo posto, Jan Nepomnja\u0161\u010dij si \u00e8 imposto su Fabiano Caruana per 12\u00bd a 5\u00bd.\nAlbo d'oro.\nIn campo femminile si sono svolti due campionati, entrambi svoltisi a Magonza e vinti da Aleksandra Kostenjuk. Nel 2006 vinse 5,5 - 2,5 contro Elisabeth P\u00e4htz, nel 2008 vinse 2,5 - 1,5 contro Kateryna Lahno."}
{"id": "2495334", "revid": "371529", "url": "https://it.wikipedia.org/wiki?curid=2495334", "title": "Dylan &amp; the Dead", "text": "Dylan &amp; the Dead \u00e8 un album dal vivo di Bob Dylan e dei Grateful Dead, pubblicato nel 1989 dalla Columbia Records. Si compone di sette brani scritti e cantati da Dylan, con i Grateful Dead come band di supporto. L'album \u00e8 stato prodotto da Jerry Garcia e John Cutler.\n\"Dylan &amp; the Dead\" \u00e8 stato registrato nel 1987, durante il tour omonimo. I concerti erano divisi in tre parti, due delle quali erano suonate dai Grateful Dead, e nella rimanente facevano da accompagnamento a Bob Dylan. Le canzoni dai due set dei Grateful Dead sono reperibili nell'album \"View from the Vault IV\".\nL'album raggiunse il 36\u00ba posto nella Billboard 200 negli Stati Uniti, il 38\u00ba nel Regno Unito, e guadagn\u00f2 il disco d'oro negli Stati Uniti.\nTracce.\nTutte le canzoni sono state scritte da Bob Dylan, tranne dove diversamente indicato."}
{"id": "2495340", "revid": "116292706", "url": "https://it.wikipedia.org/wiki?curid=2495340", "title": "Adria Mobil", "text": "Adria Mobil \u00e8 un'azienda slovena (di Novo Mesto) produttrice di caravan e autocaravan. \u00c8 una delle prime sei industrie europee nel settore della produzione dei veicoli per il tempo libero.\nStoria.\nL'azienda \u00e8 stata fondata nel 1954 come parte della Industrija motornih vozil (IMV) ed \u00e8 divenuta indipendente nel 1990. \nNel 1965 la IMV ha realizzato il primo prototipo di caravan, l'Adria 375, e l'ha esibita alla Fiera di Stoccolma dove \u00e8 stata accolta con entusiasmo: \u00e8 sorta cos\u00ec la decisione di produrre caravan a livello industriale. Sono state aperte due nuove sedi produttive a Bre\u017eice, in Slovenia, nel 1970 e a Deinze, in Belgio,nel 1972. Nella prima met\u00e0 degli anni '80 c'\u00e8 stato un grande sviluppo tecnologico. Nel 1983 \u00e8 nata la terza generazione di caravan, Mistral, ed i primi prototipi di autocaravan A e B, mentre nel 1985 \u00e8 stato sviluppato il rimorchio da trasporto denominato Cargo. Nel 1986 la produzione \u00e8 stata trasferita in uno stabilimento pi\u00f9 grande, a Novo Mesto, dove ha avuto inizio la produzione seriale degli autocaravan. Nel 1998 \u00e8 nata la gamma \"Coral\", prodotto tuttora venduto e diffuso, e nel 2001 la gamma \"Stargo\". Tra il 2001 e il 2009 sono state realizzate numerose nuove gamme (\"Izola\", \"Adria van\", \"Coral sport\", \"Action\", \"Vision\") e l'azienda si \u00e8 fusa con Autocommerce, colosso sloveno che opera nel settore della distribuzione automobilistica."}
{"id": "2495341", "revid": "114342362", "url": "https://it.wikipedia.org/wiki?curid=2495341", "title": "Panther Rio", "text": "La Panther Rio \u00e8 un'autovettura prodotta dalla casa automobilistica inglese Panther Westwinds dal 1975 al 1977. \u00c8 stato un modello esclusivo ed \u00e8 stato prodotto in 38 esemplari.\nIl contesto.\nLa Panther era stata fondata da Robert Jankel per la produzione di auto di lusso su misura per il cliente che voleva qualcosa di completamente diverso. I suoi prodotti precedenti come la Panther J.72 e la Panther De Ville erano molto richiesti in quel periodo pur essendo costosi, ma in seguito alla crisi energetica del 1973 la domanda di tali veicoli cominci\u00f2 a diminuire. In risposta alla crisi del petrolio Jankel pens\u00f2 ad una piccola auto economica ma prodotta con gli standard di una Rolls-Royce. Sotto questi auspici nacque la Panther Rio, prima Panther con telaio monoscocca (i precedenti modelli avevano ancora il telaio separato). La vettura era una berlina basata (sia nell'estetica che nella meccanica) sulla Triumph Dolomite.\nL'auto era disponibile in 2 versioni: la versione 1850 cm\u00b3, che fu il modello \"base\", e la versione 2000\u00a0cm\u00b3 di 16 valvole (che utilizzava il motore della Dolomite Sprint), chiamata Rio Especial. Poteva passare da 0 a 100 km/h in 8,7 secondi e raggiungere una velocit\u00e0 massima di 185 km/h.\nL'abitacolo presentava una plancia in legno (radica di noce), rivestimenti in pelle Connolly e inserti in radica su pannelli porta. La dotazione di bordo comprendeva alzacristalli elettrici su tutte le portiere, servosterzo, autoradio e, a richiesta, aria condizionata e il tettuccio apribile elettricamente. La vettura era ampiamente personalizzabile in termini di rivestimenti, colori e accessori.\nLa Panther Rio non ebbe per\u00f2 il successo sperato, per quanto fosse esclusiva e lussuosa, rimaneva poco pi\u00f9 di un restyling della Triumph Dolomite e inoltre il prezzo era troppo alto per un'auto di quelle dimensioni: nel 1976 la Rio Especial costava 9.445 sterline, in confronto la Jaguar XJ12 poteva essere acquistata per soli \u00a37.496 e la Dolomite Sprint, con esattamente la stessa meccanica, costava \u00a33.283."}
{"id": "2495342", "revid": "203463", "url": "https://it.wikipedia.org/wiki?curid=2495342", "title": "Campionato del mondo di Chess960", "text": ""}
{"id": "2495343", "revid": "1522738", "url": "https://it.wikipedia.org/wiki?curid=2495343", "title": "Masema Dagar", "text": ""}
{"id": "2495348", "revid": "106628793", "url": "https://it.wikipedia.org/wiki?curid=2495348", "title": "Music Detected", "text": "Music Detected \u00e8 il quinto album in studio del gruppo Deep Forest, pubblicato nel 2002.\nTracce.\nTutte le canzoni sono state scritte da Eric Mouquet e Michel Sanchez."}
{"id": "2495349", "revid": "599013", "url": "https://it.wikipedia.org/wiki?curid=2495349", "title": "Reinaldo Rosa dos Santos", "text": ""}
{"id": "2495353", "revid": "1418004", "url": "https://it.wikipedia.org/wiki?curid=2495353", "title": "Joshua Ferris", "text": "Biografia.\nLaureatosi nel 1996 presso la University of Iowa con un Bachelor in Inglese e Filosofia, si \u00e8 poi trasferito a Chicago.\nOttenuto un Master of Fine Arts presso l'Universit\u00e0 della California a Irvine, ha pubblicato nel 1999 il suo primo racconto, \"Mrs. Blue\", apparso sulla \"Iowa Review\".\nFerris ha raggiunto la fama come scrittore con il suo romanzo d'esordio, \"Then We Came to the End\" (E poi siamo arrivati alla fine), pubblicato il 1\u00ba marzo 2007 dalla casa editrice Little, Brown and Company di Boston e tradotto in venticinque lingue. Il libro \u00e8 apparso in italiano nel 2006 con il titolo \"E poi siamo arrivati alla fine\", per la collana Bloom di Neri Pozza.\nLa critica ha ben accolto lo scrittore esordiente con recensioni pi\u00f9 che positive apparse su riviste autorevoli quali \"The New York Times Book Review\", \"The New Yorker\", \"Esquire\" e \"Slate\".\nNel 2008 gli \u00e8 stato per questo conferito il Premio PEN/Hemingway e nel 2014 il Premio Dylan Thomas per \"Svegliamoci pure, ma a un'ora decente\".\nTrasferitosi a New York, ha avuto la possibilit\u00e0 di pubblicare tre suoi racconti sul \"New Yorker\": \"The Dinner Party\" (11 agosto 2008), \"The Valetudinarian\" (3 agosto 2009) e \"The fragments\" (29 aprile 2013).\nNel 2010 \u00e8 uscito il suo secondo romanzo, \"The Unnamed\" (Granta 109), tradotto in italiano, sempre per Neri Pozza, con il titolo Non conosco il tuo nome, e nel 2014 il terzo, \"To Rise Again at a Decent Hour\" (Little, Brown &amp; C.)."}
{"id": "2495357", "revid": "203463", "url": "https://it.wikipedia.org/wiki?curid=2495357", "title": "Campionato del mondo di Fischer Random", "text": ""}
{"id": "2495358", "revid": "1305772", "url": "https://it.wikipedia.org/wiki?curid=2495358", "title": "Volere volare", "text": ""}
{"id": "2495359", "revid": "648716", "url": "https://it.wikipedia.org/wiki?curid=2495359", "title": "Panther 6", "text": "La Panther 6 \u00e8 un'autovettura prodotta dalla casa automobilistica inglese Panther Westwinds dal 1977 al 1978. \u00c8 stato un modello molto esclusivo ed \u00e8 stato prodotto solo in due esemplari, uno bianco, uno nero, tuttora esistenti. Uno \u00e8 in Arabia Saudita e l'altro \u00e8 stato mostrato al NEC Classic Car Show del 2008 dal Panther Car Club e dal Concorso d'Eleganza 2015 di Villa d'Este di Albert Fellner.\nIl contesto.\nIl creatore della vettura, Robert Jankel, pens\u00f2 ad un'auto sportiva in grado di eguagliare una Ferrari o una Lamborghini o una Porsche ma con il lusso e comfort di una Rolls-Royce. Sotto questi auspici nacque la Panther 6, una cabriolet a 6 ruote dalla linea moderna (i precedenti modelli avevano una linea r\u00e9tro) ispirata alla Tyrrell P34. Il layout degli pneumatici era costituito da un paio di ruote posteriori con pneumatici 265/50 VR16 e due coppie di ruote anteriori orientabili con pneumatici 205/40 VR13. Il telaio era una struttura in tubi d'acciaio saldati ed aveva una configurazione particolarmente rigida. La costruzione della vettura era ancora divisa tra il telaio in acciaio pressato e la carrozzeria in alluminio lavorata artigianalmente.\nL'auto ebbe in dotazione la meccanica dalla Cadillac: aveva un motore V8 a doppio turbocompressore di cubatura abbinato unicamente ad un cambio automatico a 3 rapporti, che secondo alcuni la rendevano capace di 322\u00a0km/h, tuttavia questa informazione rimane infondata perch\u00e9 non sono disponibili dati ufficiali riguardo alle prestazioni.\nL'abitacolo presentava rivestimenti in pelle Connolly. La dotazione di bordo comprendeva strumentazione elettronica, alzacristalli e sedili elettrici, servosterzo, autoradio, aria condizionata, telefono, televisione e anche un impianto automatico antincendio di estinzione."}
{"id": "2495368", "revid": "1305772", "url": "https://it.wikipedia.org/wiki?curid=2495368", "title": "Radio Free Albemuth", "text": ""}
{"id": "2495370", "revid": "1305772", "url": "https://it.wikipedia.org/wiki?curid=2495370", "title": "The Urge", "text": ""}
{"id": "2495372", "revid": "25771196", "url": "https://it.wikipedia.org/wiki?curid=2495372", "title": "Stream S.p.A.", "text": ""}
{"id": "2495374", "revid": "767487", "url": "https://it.wikipedia.org/wiki?curid=2495374", "title": "Grand Prix Hassan II 2004", "text": "Il Grand Prix Hassan II 2004 \u00e8 stato un torneo di tennis giocato sulla terra rossa.\n\u00c8 stata la 20\u00aa edizione del Grand Prix Hassan II,\nche fa parte della categoria International Series nell'ambito dell'ATP Tour 2004.\nSi \u00e8 giocato al Complexe Al Amal di Casablanca in Marocco, dal 17 maggio al 24 maggio 2004.\nCampioni.\nSingolare.\n Santiago Ventura ha battuto in finale Dominik Hrbat\u00fd 6-3, 1-6, 6-4\nDoppio.\n Enzo Artoni / Fernando Vicente hanno battuto in finale Yves Allegro / Michael Kohlmann 3-6, 6-0, 6-4"}
{"id": "2495382", "revid": "287204", "url": "https://it.wikipedia.org/wiki?curid=2495382", "title": "Panther Lima", "text": "La Panther Lima \u00e8 un'autovettura prodotta dalla casa automobilistica inglese Panther Westwinds dal 1976 al 1982, questo modello \u00e8 stato prodotto in circa 900 esemplari.\nIl contesto.\nLa Lima era una roadster neoclassica che ricorda lo stile di una Allard o una Morgan ma non era ispirata da un modello particolare. Il telaio era una struttura in tubi d'acciaio saldati ed aveva una configurazione particolarmente rigida. La costruzione della vettura era ancora divisa tra il telaio in acciaio pressato e la carrozzeria in fibra di vetro.\nL'auto ebbe in dotazione la meccanica dalla Vauxhall, erano disponibili 2 motori: un 4 cilindri in linea di cubatura 2279cm\u00b3 o a turbocompressore di cubatura 2295\u00a0cm\u00b3, poteva essere scelta con cambio manuale a 4 rapporti o automatico a 3.\nL'abitacolo presentava una plancia impiallacciata in legno verniciato e rivestimenti in pelle Connolly. La dotazione di bordo comprendeva servosterzo, autoradio e l'aria condizionata. La vettura era ampiamente personalizzabile in termini di rivestimenti, colori e accessori.\nLa Panther Lima usc\u00ec di listino nel 1982, rimpiazzata dalla Panther Kallista."}
{"id": "2495384", "revid": "1305772", "url": "https://it.wikipedia.org/wiki?curid=2495384", "title": "Unbelievable", "text": "Unbelievable (\"incredibile\" in lingua inglese) pu\u00f2 riferirsi a:"}
{"id": "2495387", "revid": "599013", "url": "https://it.wikipedia.org/wiki?curid=2495387", "title": "Emf", "text": ""}
{"id": "2495388", "revid": "599013", "url": "https://it.wikipedia.org/wiki?curid=2495388", "title": "Sqs", "text": "SQS \u00e8 l'acronimo di:"}
{"id": "2495389", "revid": "767487", "url": "https://it.wikipedia.org/wiki?curid=2495389", "title": "Mine in vista", "text": "Mine in vista \u00e8 un documentario del 1939, diretto da Francesco De Robertis, un ufficiale della Marina nativo di San Marco in Lamis, che dedica una vasta filmografia all'ambiente della Marina Militare Italiana.\nTrama.\nIl regista pugliese, nella sua qualit\u00e0 di direttore del \"centro cinematografico\" presso il Ministero della Marina, realizza un documentario di informazione e propaganda dal titolo significativo: Mine in vista. Degli uomini su un peschereccio in servizio di vigilanza anti-mine avvistano una mina a pelo d'acqua ed issano il segnale di pericolo.\nCritica.\nAl di l\u00e0 del titolo, che appare premonitore degli avvenimenti bellici, il documentario \u00e8 importante, perch\u00e9 costituisce la \"opera prima\" del regista, anticipatore del \"neorealismo\": De Robertis dar\u00e0 vita, nel giro di venti anni, ad almeno 18 pellicole (16 film e due documentari)."}
{"id": "2495390", "revid": "287204", "url": "https://it.wikipedia.org/wiki?curid=2495390", "title": "Miki Manojlovic", "text": ""}
{"id": "2495391", "revid": "123802943", "url": "https://it.wikipedia.org/wiki?curid=2495391", "title": "Modern Lover", "text": "Modern Lover \u00e8 il primo album in studio del cantante croato Sandy Marton, pubblicato dalle etichette discografiche Ariola (catalogo 207 899) e CBS (catalogo 26985) su LP nel 1986.\nIl disco.\nContiene i singoli pubblicati tra il 1984 e il 1986 (eccetto \"Camel by Camel\"), tra cui i successi \"People from Ibiza\" e \"Exotic and Erotic\", insieme ad altri brani inediti.\nTracce.\nGli autori del testo precedono i compositori della musica da cui sono separati con un trattino.\nNell'edizione finlandese dell'etichetta K-tel International (catalogo SM-7112) le tracce hanno ordine e durate differenti. Inoltre, viene aggiunto un decimo brano, assente nelle altre pubblicazioni dell'album."}
{"id": "2495392", "revid": "1543377", "url": "https://it.wikipedia.org/wiki?curid=2495392", "title": "Alubar\u00e9n", "text": "Alubar\u00e9n \u00e8 un comune dell'Honduras facente parte del dipartimento di Francisco Moraz\u00e1n.\nIl comune appare come entit\u00e0 autonoma gi\u00e0 nella suddivisione amministrativa del 1889."}
{"id": "2495394", "revid": "287204", "url": "https://it.wikipedia.org/wiki?curid=2495394", "title": "Alubaren", "text": ""}
{"id": "2495397", "revid": "1543377", "url": "https://it.wikipedia.org/wiki?curid=2495397", "title": "Fattore di crescita dell'endotelio vascolare", "text": "La terminologia fattore di crescita dell'endotelio vascolare (in inglese \"vascular endothelial growth factor\", da cui la sigla VEGF) indica una specifica sottofamiglia di fattori di crescita coinvolti sia nella vasculogenesi (intesa come genesi \"ex novo\" di un sistema circolatorio in et\u00e0 embrionale), sia nell'angiogenesi (la formazione di vasi da strutture gi\u00e0 esistenti).\nClassificazione.\nLa proteina pi\u00f9 importante di questa categoria \u00e8 il \"VEGF-A\", in origine chiamato VEGF prima della scoperta delle altre proteine della stessa famiglia. Ne fanno parte anche la \"P1GF\" (proteina placentare coinvolta nello sviluppo prenatale), \"VEGF-B\", \"VEGF-C\" e \"VEGF-D\".\nUlteriori molecole di questa famiglia sono state scoperte nei virus (\"VEGF-E\") e nel veleno di alcuni serpenti (\"VEGF-F\").\nL'attivit\u00e0 del VEGF-A \u00e8 stata maggiormente studiata su cellule dell'endotelio vascolare, anche se il fattore di crescita ha importanti ripercussioni su numerosi altri tipi cellulari (monociti e macrofagi, neuroni, cellule tumorali, cellule epiteliali del rene, ecc.). In vitro, \u00e8 stato dimostrato che stimola la mitosi delle cellule endoteliali e la loro migrazione. \u00c8, inoltre, un vasodilatatore e aumenta la permeabilit\u00e0 vascolare (attivit\u00e0 atte all'aumento del flusso sanguigno nell'area di infiammazione, una sorta di chemiotassi, dunque).\nLe differenze strutturali tra le varie proteine della famiglia sono il risultato di uno splicing alternativo dell'mRNA trascritto da un singolo gene composto da 8 esoni. Il primo trascritto viene codificato col termine VEGFxxx: la ricombinazione dei suoi 8 esoni pu\u00f2 portare alla strutturazione di proteine simili ma ognuna con peculiari caratteristiche e funzioni, come la regolazione dell'attivit\u00e0 pro e antiangiogenetica e l'interazione con altre macromolecole (eparan solfato, proteoglicani, ecc.).\nFunzionamento.\nTutti i membri della famiglia VEGF stimolano risposte cellulari legandosi ai recettori tirosin-chinasici sulla superficie cellulare, forzandone la dimerizzazione e l'attivazione tramite transfosforilazione. I recettori per VEGF hanno una porzione extracellulare consistente in 7 domini simili a immunoglobuline, una singola porzione attraversante la membrana e una porzione intracellulare contenente un dominio tirosina chinasi. Il VEGF-A si lega coi recettori VEGFR-1 (Flt-1) e VEGFR-2 (KDR/Flk-1): di questi, il secondo media quasi tutte le risposte cellulari note al VEGF; il primo, invece, meno conosciuto, pare modulare l'attivit\u00e0 dell'altro; un'altra funzione del VEGFR-1 potrebbe essere l'azione di inibitore competitivo nei confronti del 2, di cui ridurrebbe l'attivit\u00e0 (e ci\u00f2 pare essere particolarmente importante in et\u00e0 embrionale). Esiste inoltre un terzo recettore, VEGFR-3, in grado di legare VEGF-C e VEGF-D intervenendo nella linfangiogenesi.\nProduzione.\nLa sintesi di VEGFxxx \u00e8 indotta in cellule che non ricevono un apporto sufficiente di ossigeno: quando una cellula \u00e8 in ipossia, essa produce \"HIF\" (Hypoxia Inducible Factor), un fattore di trascrizione che stimola il rilascio di VEGFxxx in grado di forzare il processo di angiogenesi. Il fattore HIF \u00e8 il risultato della combinazione tra HIF1 alfa e HIF1 beta, che sono costantemente prodotti nella cellula; il primo per\u00f2 \u00e8 sensibile alla presenza di O2, che se presente in alte concentrazioni ne determina la degradazione. Infatti l'HIF in presenza di ossigeno viene idrossilato, e proprio a causa di questa idrossilazione \u00e8 indirizzato verso la degradazione. Quando l'apporto cellulare di ossigeno \u00e8 scarso l'HIF non viene pi\u00f9 idrossilato e agisce come fattore di trascrizione per la sintesi di VEGF. Questo \u00e8 il meccanismo per cui la crescita tumorale incontrollata \u00e8 possibile. Infatti le cellule tumorali non dispongo di sufficiente ossigeno per la loro sussistenza e questo le porterebbe a morte (o all utilizzo della glicolisi in condizioni anaerobiche) se non fosse per la regolazione del fattore HIF che promuove l'angiogenesi e quindi l'irrorazione delle cellule tumorali.\nSignificati clinici e terapie.\n\u00c8 stato dimostrato in pi\u00f9 studi che uno dei primi passi nella formazione di neoplasie \u00e8 la sovrapproduzione di VEGF da parte delle cellule tumorali, attivit\u00e0 che consente a queste ultime un rifornimento costante di nutrienti necessari al soddisfacimento del loro metabolismo accelerato (basti pensare che un importante sintomo nella diagnosi di formazioni tumorali dell'epidermide \u00e8 proprio un loro sanguinamento spontaneo, avvenimento impossibile in condizioni sane dato che i tessuti epiteliali, di norma, non sono riccamente irrorati da vasi sanguigni). Tra l'altro, il VEGF \u00e8 coinvolto anche nella diagnosi dell'artrite reumatoide, della retinopatia diabetica, dell'enfisema polmonare e di ancora altre patologie.\nTerapie anti-VEGF sono importanti, quindi, nel trattamento di determinati tumori e di altre patologie: possono coinvolgere anticorpi monoclonali o molecole atte a inibire la tirosin-chinasi coinvolta nei suoi recettori specifici. La proteina Aflibercept si lega ai fattori VEGF-A e VEGF-B inibendo l'angiogenesi.Se una cellula si divide in assenza dei normali meccanismi di regolazione della crescita, si sviluppa un clone di cellule cos\u00ec grande da interferire con le normali funzioni fisiologiche. Si tratta del cancro, una delle principali cause di morte nei paesi sviluppati, in continuo aumento anche nei paesi in via di sviluppo. In tutti i tipi di cancro, la normale regolazione della divisione cellulare diventa difettosa a causa di mutazioni a carico di uno o pi\u00f9 geni. Per esempio, i geni che codificano proteine che normalmente inviano segnali intermittenti per la divisione cellulare possono diventare oncogeni, producendo costitutivamente proteine segnale attive; oppure geni che codificano proteine che normalmente inibiscono la divisione cellulare (geni soppressori dei tumori) possono mutare e produrre proteine che non svolgono pi\u00f9 la loro funzione. In molti tipi di tumori intervengono ambedue i tipi di mutazione. Molti oncogeni e molti geni soppressori di tumori codificano proteina chinasi o proteine che agiscono a monte della proteina chinasi. \u00c8 quindi ragionevole sperare che inibitori specifici delle proteina chinasi possano fungere da efficaci farmaci antitumorali. Per esempio, una forma mutante del recettore per EGF \u00e8 un recettore Tyr chinasico (RTK) costantemente attivo, che quindi segnala che la cellula deve dividersi, sia che l'EFG sia presente o meno. Un'altra proteina RTK, il recettore del fattore di crescita dell'endotelio vascolare (VEGFR), deve essere attivata per la formazione di nuovi vasi (angiogenesi), al fine di fornire al tumore solido l'apporto sanguigno necessario. Un inibitore del VEGFR dovrebbe impedire l'apporto di nutrienti al tumore. Anche le tirosina chinasi non recettoriali possono mutare, producendo una segnalazione costante e una divisione cellulare non regolata. Dunque inibitori specifici delle chinasi potrebbero fungere da agenti chemioterapici per il trattamento delle sindromi tumorali. Attualmente ricercatori stanno effettuando una serie di studi per lo sviluppo di questo tipo di inibitori. Tutte le proteine chinasi hanno una struttura del sito attivo altamente conservata. Tutte hanno in comune le caratteristiche strutturali delle chinasi prototipo PKA: due lobi che racchiudono il sito attivo, con un'ansa P che favorisce l'allineamento e il legame dei gruppi fosforici dell'ATP; un'ansa di attivazione che si sposta per mettere a disposizione del substrato il sito attivo; un'elica C, che cambia posizione a seguito dell'attivazione dell'enzima, ponendo i residui nella posizione appropriata nella tasca di legame del substrato. I pi\u00f9 semplici inibitori della proteina chinasi sono gli analoghi dell'ATP, che vanno a occupare il sito di legame dell'ATP stesso, ma non possono fungere da donatori del gruppo fosforico. Sono noti molti analoghi dell'ATP, ma il loro uso clinico \u00e8 limitato alla mancanza di selettivit\u00e0, visto che essi inibiscono praticamente tutte le chinasi, producendo effetti collaterali inaccettabili. Una maggiore selettivit\u00e0 pu\u00f2 essere ottenuta utilizzando composti che riempiono parte del sito di legame dell'ATP e che allo stesso tempo interagiscono con porzioni della proteina chinasi bersaglio al di fuori del sito di legame. Una terza possibile strategia \u00e8 basata sul fatto che, anche se le conformazioni attive di tutte le chinasi sono simili, le loro conformazioni inattive non lo sono. Farmaci in grado di riconoscere la conformazione inattiva di una specifica proteina chinasi e di impedire la sua conversione nella forma attiva potrebbero avere un'elevata specificit\u00e0 di azione. Un quarto approccio si basa sull'elevata specificit\u00e0 degli anticorpi. Per esempio, gli anticorpi monoclonali che si legano alle porzioni extracellulari delle proteina chinasi RTK potrebbero bloccare l'attivit\u00e0 chinasica dei recettori, impedendone la dimerizzazione o causando la loro rimozione dalla superficie cellulare. In alcuni casi, il legame selettivo dell'anticorpo sulla superficie delle cellule cancerose pu\u00f2 indurre il sistema immunitario ad attaccare le cellule. La ricerca dei farmaci che esplicano la loro attivit\u00e0 nei confronti di specifiche proteine chinasi ha fornito risultati incoraggianti. La conoscenza dettagliata della struttura che circonda il sito di legame dell'ATP rende possibile progettare farmaci che inibiscono una proteina chinasi tramite il blocco del sito di legame indispensabile dell'ATP, oppure l'interazione con i residui che circondano quel sito tipici di quella particolare proteina chinasi. Almeno cento altri composti sono attualmente sottoposti a sperimentazione preclinica. Alcuni sono stati ottenuti da fonti naturali, altri sono stati prodotti per sintesi chimica. L'indirubina \u00e8 il componente di un estratto di erbe tradizionalmente utilizzato in Cina per la cura di certe leucemie. Poich\u00e9 centinaia di potenziali farmaci antitumorali sono sottoposti a sperimentazione clinica, si pu\u00f2 sperare che alcuni di essi si riveleranno pi\u00f9 efficaci o pi\u00f9 specifici di quelli attualmente in uso.\nAlcuni studi hanno concluso, nel 2008, che i farmaci anti-VEGF dimostrano efficacia terapeutica nella cura di tumori sia su cavie sia su esseri umani, ma \"i benefici sono perlopi\u00f9 transitori e seguiti da una reinstaurazione della crescita e del progredire del tumore\"."}
{"id": "2495405", "revid": "339392", "url": "https://it.wikipedia.org/wiki?curid=2495405", "title": "E.M.F.", "text": ""}
{"id": "2495409", "revid": "25771489", "url": "https://it.wikipedia.org/wiki?curid=2495409", "title": "Nico Hulkenberg", "text": ""}
{"id": "2495411", "revid": "1543377", "url": "https://it.wikipedia.org/wiki?curid=2495411", "title": "Cedros", "text": "Cedros \u00e8 un comune dell'Honduras facente parte del dipartimento di Francisco Moraz\u00e1n.\nNella suddivisione amministrativa del 1889 era a capo di un distretto comprendente anche i comuni di Marale, Orica e Santa Rosa de Guaimaca."}
{"id": "2495412", "revid": "287204", "url": "https://it.wikipedia.org/wiki?curid=2495412", "title": "5 Orionis", "text": "5 Orionis (5 Ori) \u00e8 una stella visibile nella costellazione di Orione, a sud-est di Aldebaran, nell'asterismo dello scudo di Orione. La stella appare come un oggetto di magnitudine 5,33 e forma una doppia visuale con . Dista circa 638 anni luce dal Sole.\nLa stella \u00e8 una gigante rossa, appartenente alla classe spettrale M1III.\u00c8 sospetta di essere una stella variabile, la sua luminosit\u00e0 varia tra 5,32 e 5,35 magnitudini"}
{"id": "2495413", "revid": "123295897", "url": "https://it.wikipedia.org/wiki?curid=2495413", "title": "Reader's Digest", "text": "Reader's Digest \u00e8 una rivista mensile statunitense fondata nel 1922, che tratta argomenti di carattere generale per le famiglie. Esce in un formato caratteristico di dimensioni ridotte, detto formato digest.\nHa edizioni internazionali in diverse lingue ed esce in numerose nazioni; l'edizione italiana, pubblicata fino al 2007, si chiamava Selezione dal Reader's Digest.\nStoria.\nLa rivista fu fondata da De Witt Wallace e da sua moglie Lila Bell Wallace. I coniugi Wallace ebbero l'idea di raccogliere i migliori articoli su vari argomenti pubblicati da varie riviste statunitensi, riassumendoli e talora riscrivendoli e poi riunendoli in una rivista destinata alle famiglie. Il primo numero usc\u00ec nel febbraio 1922; la rivista era venduta per corrispondenza tramite abbonamento e gli abbonati furono inizialmente 1.500, per lo pi\u00f9 amici e conoscenti dei coniugi. Nel 1929 il numero di abbonati raggiunse i 290.000 e la rivista cominci\u00f2 ad essere venduta anche nelle edicole. La sua tiratura continu\u00f2 ad aumentare progressivamente e nel 1935 raggiunse un milione di copie.\nNel 1938 usc\u00ec la prima edizione internazionale, destinata al Regno Unito. Nel 1940 usc\u00ec la prima edizione in un'altra lingua, quella in spagnolo destinata all'America Latina; nel 1942 usc\u00ec l'edizione in portoghese destinata al Brasile, nel 1947 l'edizione in francese destinata a Francia, Belgio e Canada francofono.\nNel 1962, in occasione del 40\u00ba anniversario dalla fondazione, Reader's Digest usciva in 40 edizioni internazionali, in 13 lingue pi\u00f9 una versione in braille, per una tiratura internazionale totale di 23 milioni di copie. Nel 1970 l'edizione statunitense raggiunse la massima diffusione con 17 milioni di abbonati e per molti anni \u00e8 stata la rivista pi\u00f9 venduta negli Stati Uniti.\nNel 2004 l'edizione statunitense di Reader's Digest aveva una tiratura di 12,5 milioni di copie; negli anni seguenti ha cominciato a vendere di meno e l'editore, la \"Reader's Digest Association Inc.\", ha cominciato a chiudere i bilanci in perdita, per cui nel 2009 ha proceduto alla bancarotta controllata per il risanamento dei debiti mediante il Chapter 11. Nel 2010 la tiratura si era ridotta a 5,5 milioni di copie, per cui l'edizione statunitense \u00e8 passata da 12 a 10 numeri l'anno e l'edizione britannica \u00e8 stata venduta e ha cominciato ad essere pubblicata su licenza.\nEdizioni internazionali.\nFondata negli USA, la rivista Reader's Digest si \u00e8 diffusa all'estero mediante edizioni nazionali, fino ad essere pubblicata in 78 Paesi in 21 lingue.\nInizialmente le edizioni nazionali erano traduzioni della rivista statunitense, ma in seguito diversi editori nazionali hanno cominciato a pubblicare autonomamente la rivista su licenza dell'editore americano, acquistando articoli anche sul mercato locale e pubblicandoli in modo da rispettare lo stile dell'edizione statunitense.\nAnno di uscita delle edizioni internazionali.\nAlcune edizioni nazionali hanno cessato le pubblicazioni: l'edizione egiziana ha chiuso nel 1993, quella danese nel 2005, quella italiana nel 2007, quella della Repubblica Popolare Cinese nel 2012.\nLingue di pubblicazione.\nLe edizioni internazionali sono attualmente pubblicate nelle seguenti lingue:"}
{"id": "2495415", "revid": "33689", "url": "https://it.wikipedia.org/wiki?curid=2495415", "title": "Unreal", "text": "Unreal (\"irreale\" in lingua inglese) pu\u00f2 riferirsi a:"}
{"id": "2495417", "revid": "287204", "url": "https://it.wikipedia.org/wiki?curid=2495417", "title": "Unreal (album)", "text": ""}
{"id": "2495418", "revid": "648716", "url": "https://it.wikipedia.org/wiki?curid=2495418", "title": "Curar\u00e9n", "text": "Curar\u00e9n \u00e8 un comune dell'Honduras facente parte del dipartimento di Francisco Moraz\u00e1n.\nNella suddivisione amministrativa del 1889 era un comune facente parte del distretto di Reitoca."}
{"id": "2495419", "revid": "1543377", "url": "https://it.wikipedia.org/wiki?curid=2495419", "title": "European Coordination for Accelerator Research and Development", "text": "EuCARD (European Coordination for Accelerator Research and Development) \u00e8 un progetto co-sponsorizzato dal Settimo Programma Quadro della Commissione Europea. Iniziato il 1\u00ba aprile 2009, comprende 37 soci europei, coordinati dal CERN.\nConcetto.\nGli acceleratori di particelle, simili a enormi microscopi, ci danno informazioni preziose sui costituenti di base della natura (materia, forze, energia). Grazie al Large Hadron Collider (LHC), la fisica delle particelle e la cosmologia sono alle soglie di una nuova era di scoperte, ricreando le condizioni presenti nei primi momenti dopo il Big Bang. Gli acceleratori di particelle non sono soltanto strumenti fondamentali nella ricerca di base, ma permettono anche avanzamenti significativi nel campo delle immagini a scopo medico (medical imaging), la cura di alcuni tipi di tumori, sviluppi della biologia, della scienza dei materiali e numerose applicazioni industriali.\nCon una tale ricchezza di applicazioni tecnologiche e una vasta diversit\u00e0 di domini scientifici basati sulla fisica e tecnologia degli acceleratori, il gruppo di strategia europea per la fisica delle particelle (European Strategy Group for Particle Physics) ha selezionato alcune aree di ricerca ad alta priorit\u00e0 come i magneti ad alto campo, la superconduttivit\u00e0 e gli acceleratori lineari. Grazie al progetto CARE, i partner di EuCARD operano in sinergia per fare avanzare la ricerca europea in fisica delle particelle e per migliorare le infrastrutture esistenti. \nRicerca e sviluppo.\nGli ingredienti essenziali nella scienza degli acceleratori sono la capacit\u00e0 di dirigere, stabilizzare, e accelerare le particelle elementari. Date queste tecnologie, le prestazioni sono limitate da una serie di fenomeni diversi. Attualmente, i limiti fondamentali sono dati dalle tecnologie esistenti, e attivit\u00e0 di ricerca e sviluppo in questi campi sono presenti su scala planetaria.\nPer curvare e focalizzare fasci di particelle ad alta energia \u00e8 necessario avere a disposizione potenti magneti che devono essere basati sulla tecnologia dei superconduttori. Il limite attuale \u00e8 un campo magnetico di 10 Tesla, pari a 20000 volte il campo terrestre. EuCARD esplorer\u00e0 la possibilit\u00e0 di utilizzare diversi materiali: Niobio-tri-stagno (Nb3Sn), che dovrebbe permettere campi fino a 13-15 Tesla, con un inserto in HTS (superconduttori ad alta temperature) che potrebbe fare raggiungere 20 Tesla. Questi superconduttori sono meccanicamente fragili e rappresentano una formidabile sfida tecnologica per raggiungere le estreme condizioni operative richieste in un magnete per acceleratori.\nLa domanda di fasci sempre pi\u00f9 intensi ed energetici pone i collimatori, responsabili della protezione della macchina, sul cammino critico, richiedendo pi\u00f9 efficienza e robustezza. EuCARD svilupper\u00e0 e costruir\u00e0 dei prototipi usando una vasta gamma di materiali per soddisfare le stringenti specifiche.\nIl prossimo grande acceleratore di particelle potrebbe essere un acceleratore lineare di elettroni, che presenta il vantaggio di ridurre le perdite dovute alla curvatura del fascio. I punti critici di tali tecnologie sono l'accelerazione del fascio e la sua stabilizzazione, sia nel caso superconduttivo che nel caso resistivo basato su due fasci. EuCARD dar\u00e0 un contributo a questa ricerca, beneficiando delle sinergie con reti internazionali di esperti.\nEuCARD sar\u00e0 anche dedicato allo studio di nuovi concetti di acceleratori su un vasto ventaglio di tecnologie e principi fisici.\nReti e accessi transnazionali ai laboratori.\nGli acceleratori di particelle sono strumenti grandi e complessi. \u00c8 solo attraverso la sinergia di diverse competenze di numerosi esperti che questa complessit\u00e0 pu\u00f2 essere gestita con successo. La rete EuCARD per l'attivit\u00e0 scientifica e la comunicazione offre piattaforme comuni dove fisici e ingegneri di diversi campi possono condividere le loro esperienze, discutere i risultati, sperimentare nuove idee e organizzare collaborazioni. La rete \u00e8 dedicata a installazioni per la fisica del neutrino, alle prestazioni degli acceleratori e tecnologie di radiofrequenze, e alla diffusione dei risultati.\nNello stesso spirito, due nuove installazioni, MICE (International Muon Ionization Cooling Experiment), un anello di accumulazione di muoni e HighRadMat, una stazione di test per un fascio di particelle pulsate, sono aperti alle comunit\u00e0 scientifica, nel quadro del sostegno europeo all'accesso transnazionale.\nProgetti collegati.\nEuCARD \u00e8 collegato a numerosi progetti sponsorizzati dalla Unione Europea e a diversi progetti di acceleratori ()"}
{"id": "2495421", "revid": "287204", "url": "https://it.wikipedia.org/wiki?curid=2495421", "title": "Curaren", "text": ""}
{"id": "2495422", "revid": "767487", "url": "https://it.wikipedia.org/wiki?curid=2495422", "title": "Essence of the Forest", "text": "Essence of the Forest \u00e8 una raccolta del gruppo musicale Deep Forest, pubblicata il 12 febbraio 2004 dall'etichetta discografica Sony Music."}
{"id": "2495423", "revid": "410628", "url": "https://it.wikipedia.org/wiki?curid=2495423", "title": "EuCARD", "text": ""}
{"id": "2495429", "revid": "1543377", "url": "https://it.wikipedia.org/wiki?curid=2495429", "title": "El Porvenir (Francisco Moraz\u00e1n)", "text": "El Porvenir \u00e8 un comune dell'Honduras facente parte del dipartimento di Francisco Moraz\u00e1n.\nIl comune venne istituito il 7 febbraio 1964 con parte del territorio del comune di Cedros."}
{"id": "2495431", "revid": "767487", "url": "https://it.wikipedia.org/wiki?curid=2495431", "title": "Alfa Tau!", "text": "Alfa Tau! \u00e8 un film di guerra italiano diretto da Francesco De Robertis dal febbraio 1942, principalmente a Pola. \u00c8 il terzo e ultimo film \u2013 dopo \"Uomini sul fondo\" e \"La nave bianca\" \u2013 prodotto dal Centro Cinematografico della Marina. Il film segna, in un piccolissimo ruolo, l'esordio cinematografico di Paolo Panelli.\nTrama.\nIl sommergibile Enrico Toti rientra alla sua base, al termine di una missione. Dopo una breve licenza, i membri dell'equipaggio, che hanno abbracciato i famigliari, riprendono il mare. Si imbattono in un sottomarino inglese, l'HMS \"Triad\", lo speronano e l'affondano. Il protagonista del film era realmente un comandante di sommergibile: il Capitano di Corvetta Bruno Zelik che avrebbe trovato la morte poco dopo le riprese, il 10 agosto 1942, al comando del sommergibile \"Scir\u00e8\".\nProduzione.\nIl regista pugliese Francesco De Robertis, direttore del \"Centro cinematografico\" presso il Ministero della Marina, si specializza in storie marinare e nel 1942 realizza \"Alfa Tau!\". Il film verr\u00e0 mostrato in spettacolo di gala al cinema Corso di Roma per la prima volta il 26 settembre 1942, presenti molte autorit\u00e0 tra cui il maresciallo Ugo Cavallero, i generali Antonio Scuero e Enzo Emilio Galbiati e l'ammiraglio Arturo Riccardi. \u00c8 il terzo consecutivo di sei film prodotti dalla Scalera e tra i film della tetralogia militare. Il film verr\u00e0 poi recensito il 10 gennaio 1943 sul settimanale \"Illustrazione del Popolo\" - supplemento della \"Gazzetta del Popolo\", anno XXIII n. 2.\nLa locandina mostra in alto le lettere greche alfa e tau; i nomi in manifesto sono: Giuseppe Addobbati, Marina Chierici, Liana Persi e Lilla Pilucolio. In pratica un cast di attori non professionisti, tranne Giuseppe Addobbati (alias John Douglas). Tra gli altri ufficiali della Regia Marina presenti nel cast, oltre a Zelik, furono il capitano di fregata Folco Buonamici (comandante della scuola sommergibili di Pola), il capitano di corvetta Aldobrando De Paulis Fedele (comandante del sommergibile \"Antonio Bajamonti\" e poi caduto nell'affondamento del cacciatorpediniere \"Antoniotto Usodimare\" l'8 giugno 1942), il capitano di corvetta Giuseppe Roselli Lorenzini (comandante del sommergibile \"Jalea\" e futuro capo di stato maggiore della marina nel periodo 1970-73), il tenente di vascello Giuseppe Franco (fututo comandante dell\"'Angelo Emo\") e il tenente di vascello Mariano Dellino (futuro comandante del sommergibile G\"iuseppe Finzi\" nel 1943).\nLa fotografia \u00e8 affidata a Giuseppe Caracciolo. La sorella di Nino Baragli aveva seguito al nord suo marito Carlo Bellero, operatore di questo film. Erano rimasti all'epoca del governo repubblichino e si trovavano nei teatri di posa della Scalera, che si era trasferita a Venezia e stava cercando di portare a termine la produzione del film \"Marinai senza stelle\".\nIl film \u00e8 uscito dopo molti anni anche in versione DVD per la Millennium Storm.\nCritica.\nGli attori sono non professionisti, la fotografia \u00e8 di stile documentario, i titoli di testa del film non riportano n\u00e9 cast, n\u00e9 credits. De Robertis ha cercato di attenersi a \u00abun verismo storico e ambientale\u00bb, per cui \u00abil ruolo che \u2026 ogni personaggio ha nella vicenda corrisponde al ruolo che ognuno di essi ha nella vita\u00bb (le frasi sono nei titoli di testa). Il pregio maggiore \u00e8 la semplicit\u00e0, la mancanza di retorica. Qualit\u00e0 tanto pi\u00f9 meritorie se si tiene conto che Alfa Tau! \u00e8 stato realizzato in tempo di guerra e, per di pi\u00f9, proprio dal Ministero della Marina.\nNulla osta e censura.\nL'Onorevole Giulio Andreotti, Sottosegretario per lo Spettacolo alla Presidenza del Consiglio dei ministri durante la legislatura 1947 - 1953 ha fornito documenti dell'Ufficio di revisione cinematografica: in relazione alla pellicola, che aveva il \"nulla osta\" n\u00b011 del P.W.B., psycological war branch, nell'appunto a lui destinato in data 4 maggio 1945, il funzionario addetto annota che: \"Ritiene inopportuna la revoca del divieto di circolazione\" e l'Ufficio dello Spettacolo gi\u00e0 il 29 maggio scrive alla Scalera Film: \"Questo Sottosegretariato, esaminato il film, di cui venne vietata la circolazione dal P.W.B., conferma il divieto di circolazione.\"\nMa la \"Scalera Film\" insiste e richiede il \"nulla osta\" di esportazione per i film realizzato da De Robertis nel 1942, del quale \u00e8 ancora vietata la circolazione in Italia. Il funzionario (Calvino) appunta allora il 16 maggio 1946 che: \"In vista dello specifico carattere del film ed in considerazione della particolare situazione politica, \u00e8 opportuno confermare il divieto di circolazione.\"\nEd ancora un altro appunto, redatto dallo stesso funzionario il 5 luglio 1947: \u201cIl film descrive la vita dei sommergibilisti di una base navale ed il combattimento vittorioso di un nostro sommergibile contro un sommergibile alleato. La pellicola, realizzata da regista di valore, presenta, sul piano tecnico artistico, notevoli pregi. Le parti descrittive, relative alle azioni di guerra, hanno un tono moderato e non assumono accenti di polemica contro gli Alleati. Si ritiene di poter concedere il nulla osta di esportazione, lasciando alla censura dei singoli Stati, ogni decisione circa l'opportunit\u00e0 di ammetterne la programmazione.\"\nPoi, alla domanda di revisione del 27 gennaio 1948, finalmente \u201cEsprime parere favorevole a condizione che vengano eliminate le scene ove appaiono distintivi e fasci littori o si effettuano saluti fascisti. Eliminare il grido \"Viva il Re\" e attenuare le scene ove sulla bandiera \u00e8 visibile lo \"stemma sabaudo\". La vicenda si conclude con una lettera della Scalera Film, datata 23 febbraio 1949 che conferma: \"Questa Casa cinematografica, presa conoscenza di quanto stabilito per la presentazione al pubblico del film \"Alfa Tau\", d\u00e0 assicurazione che nelle nuove copie del film, che saranno messe in circolazione \u00e8 stato provveduto a eliminare: scene ove appaiono distintivi e fasci littori, scene ove si effettuano saluti fascisti, il grido di \"\"Viva il Re\" \" e le scene dove appare la bandiera italiana con lo stemma sabaudo.\"\nLa copia attualmente in circolazione su internet, non censurata, \u00e8 stata ricavata da una pellicola inviata in Germania nel marzo del 1943 affinch\u00e9 fosse doppiata e immessa nei circuiti delle sale cinematografiche tedesche. A seguito del cambio di alleanze italiano del settembre 1943, le autorit\u00e0 tedesche ritennero inopportuno che il doppiaggio fosse completato e proiettato nelle sale. La copia importata a marzo 1943, rest\u00f3 negli archivi del Reichsdolmetscherinstitut di Monaco di Baviera sino alla caduta del Reich e sfugg\u00ec in tal modo anche alla censura alleata."}
{"id": "2495437", "revid": "1543377", "url": "https://it.wikipedia.org/wiki?curid=2495437", "title": "Guaimaca", "text": "Guaimaca \u00e8 un comune dell'Honduras facente parte del dipartimento di Francisco Moraz\u00e1n.\nLa citt\u00e0 venne fondata con il nome \"Santa Rosa de Guaimaca\" nel 1682 ed il comune venne istituito nel 1873."}
{"id": "2495438", "revid": "767487", "url": "https://it.wikipedia.org/wiki?curid=2495438", "title": "Essence of Deep Forest", "text": "Essence of Deep Forest \u00e8 una compilation pubblicata nel 2004 solo per il Giappone dal gruppo Deep Forest."}
{"id": "2495440", "revid": "599013", "url": "https://it.wikipedia.org/wiki?curid=2495440", "title": "Rubin Okotie", "text": "Biografia.\nNato in Pakistan da padre nigeriano e madre austriaca ha vissuto quattro anni in Spagna a Barcellona. Ha optato per la Nazionale austriaca (potendo giocare anche per Pakistan e Nigeria).\nCarriera.\nClub.\nCon la seconda squadra dell'Austria Vienna ha giocato per quattro stagioni nella Erste Liga realizzando 19 gol in 55 presenze. Nel 2007 approda in prima squadra nella Bundesliga austriaca.\nAustria Vienna.\nEntrato nel giro della prima squadra, nella stagione 2007-2008 colleziona 19 presenze in campionato e 3 reti.\nNella stagione successiva diventa subito uno dei pilastri del club austriaco, totalizzando 34 presenze e 14 reti in campionato, tra cui una tripletta contro l'Altach. In Coppa UEFA, riesce ad andare in rete solamente il 28 agosto 2008, nel match vinto 2-0 contro il WIT Georgia, valido per il secondo turno preliminare della Coppa UEFA 2008-2009. In Coppa d'Austria il club viennese riesce a trionfare, grazie alla vittoria in finale per 3-1 contro l'Admira Wacker M\u00f6dling. Okotie, con 5 reti in 5 incontri, si laurea capocannoniere della competizione.\nNorimberga.\nIl 30 maggio 2010 viene ufficializzata la sua cessione al club tedesco del Norimberga. In Germania per\u00f2 fatica ad ambientarsi e non trova mai spazio, collezionando 72 minuti in soli 4 match di Bundesliga. Per questo gioca spesso con la squadra riserve, con la quale totalizza 7 presenze ed una rete in Regionalliga.\nSint-Truiden.\nL'11 agosto 2011 viene ceduto in prestito al Sint-Truiden, militante nel Campionato belga. La sua esperienza in Belgio non \u00e8 fortunata, infatti riesce solo a collezionare 10 presenze ed una rete inutile, nella sconfitta interna (2-4) del 15 ottobre contro il Beerschot. Terminato il prestito, fa ritorno in Germania.\nSturm Graz.\nIl 31 gennaio 2012 viene ceduto nuovamente in prestito, facendo ritorno in Austria, questa volta allo Sturm Graz. In met\u00e0 stagione disputa 13 match di campionato, segnando 2 reti. Il 1\u00ba luglio viene ufficialmente ceduto al club austriaco.\nNella stagione successiva trova spazio e riesce a realizzare 9 reti in 30 presenze in campionato, e 3 reti in altrettante presenze in Coppa d'Austria.\nIl 1\u00ba luglio 2013, a distanza di tre anni dopo la sua partenza, viene ceduto all'Austria Vienna, facendo quindi ritorno nella societ\u00e0 dove inizi\u00f2 la sua carriera.\nRitorno a Vienna.\nUna volta tornato a Vienna, fatica molto a trovare spazio data la concorrenza con Philipp Hosiner, che viene sempre preferito dal nuovo tecnico Nenad Bjelica. In campionato colleziona solo 13 presenze ed una rete, contro il Wacker Innsbruck. Riesce comunque a debuttare in Champions League, ma in 6 presenze disputa soltanto 67 minuti. Per questo, il club austriaco decide di cederlo in prestito al club danese del S\u00f8nderjyskE, fino a fine stagione.\nS\u00f8nderjyskE.\nA Haderslev riesce ad ambientarsi velocemente, venendo subito schierato titolare. Al debutto infatti va subito in rete, realizzando una doppietta nella vittoria esterna (0-4), contro il Vestsj\u00e6lland. Grazie al suo contributo, il club danese riesce ad uscire dalla zona retrocessione. L'11 maggio 2014, con la vittoria esterna ai danni dell'AGF Aarhus, in cui realizza una rete nello 0-3 finale, la squadra \u00e8 aritmeticamente salva con una giornata d'anticipo. Conclude la sua esperienza danese con 11 reti in 15 presenze in Superligaen.\nMonaco 1860.\nIl 2 luglio 2014, si trasferisce al Monaco 1860 per 150.000 euro. A met\u00e0 stagione, con 12 reti in 17 presenze, \u00e8 momentaneo capocannoniere della 2. Fu\u00dfball-Bundesliga 2014-2015. In DFB Pokal, il club supera 2-1 al primo turno l'Holstein Kiel con una sua doppietta, ma viene eliminato al secondo turno con il risultato di 2-5 dal Friburgo.\nNazionale.\nCon la sua nazionale ha partecipato agli Europei Under-19 2006 (terzo posto) e al Mondiale Under-20 2007 (quarto posto). Ha debuttato con la nazionale maggiore nel 2008, nell'amichevole disputata contro la Turchia, mentre ha segnato la prima rete il 12 ottobre 2014 contro il Montenegro, nell'incontro valido per le qualificazioni ad Euro 2016.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 8 dicembre 2018.\""}
{"id": "2495441", "revid": "131358", "url": "https://it.wikipedia.org/wiki?curid=2495441", "title": "Nikolay Iliev", "text": ""}
{"id": "2495442", "revid": "240277", "url": "https://it.wikipedia.org/wiki?curid=2495442", "title": "Chelsea Football Club 2007-2008", "text": "In questa voce sono raccolte informazioni sulle competizioni ufficiali disputati dal Chelsea Football Club nella stagione 2007-2008.\nStagione.\nI \"Blues\" iniziarono negativamente la stagione 2007-08 perdendo la Community Shield ai rigori contro il Manchester United; a settembre, subito dopo l'inizio della fase a gironi della Champions League, Jos\u00e9 Mourinho lasci\u00f2 l'incarico. Al suo posto venne ingaggiato l'israeliano Grant, che condusse i londinesi alla vittoria del raggruppamento europeo con 12 punti.\nPersa anche la Carling Cup contro il Tottenham, il Chelsea raggiunse la finale della massima competizione europea. Eliminate le \"outsider\" Olympiakos e Fenerbah\u00e7e, in semifinale ebbe la meglio sui connazionali del Liverpool. La finalissima riserv\u00f2 tuttavia un'altra delusione, sempre contro i \"Red Devils\": a Mosca i tempi regolamentari si conclusero 1-1, con la successiva vittoria dei mancuniani ai rigori. Al termine della stagione, Grant fu esonerato per i mancati successi.\nMaglie e sponsor.\nLo sponsor tecnico per la stagione 2007-2008 \u00e8 Adidas, mentre lo sponsor ufficiale \u00e8 Samsung."}
{"id": "2495446", "revid": "287204", "url": "https://it.wikipedia.org/wiki?curid=2495446", "title": "Panther Kallista", "text": "La Panther Kallista \u00e8 un'autovettura prodotta dalla casa automobilistica inglese Panther Car Company nel periodo in cui la propriet\u00e0 era diventata della coreana SsangYong. Venne prodotta dal 1982 al 1990.\nIl contesto.\nLa Panther Kallista, una roadster neoclassica, era l'evoluzione della Panther Lima. Il telaio era una struttura in tubi d'acciaio saldati ed aveva una configurazione particolarmente rigida. La costruzione della vettura era ancora divisa tra il telaio in acciaio pressato e la carrozzeria in alluminio (il modello precedente aveva la carrozzeria in fibra di vetro).\nA differenza della Lima, che era basata sulla meccanica della Vauxhall, la Kallista ebbe in dotazione la meccanica dalla Ford, erano disponibili 3 motori: un 4 cilindri in linea di cubatura 1597cm\u00b3 ed un motore V6 con un albero a camme in testa di cubatura 2792\u00a0cm\u00b3 (o di cubatura 2933\u00a0cm\u00b3), poteva essere scelta con cambio manuale a 5 rapporti o automatico a 3.\nL'abitacolo presentava una plancia impiallacciata in legno verniciato e rivestimenti in pelle Connolly. La dotazione di bordo comprendeva servosterzo, autoradio e l'aria condizionata. La vettura era ampiamente personalizzabile in termini di rivestimenti, colori e accessori.\nNel 1992 la SsangYong ne produsse una versione \"badge engineered\" chiamata SsangYong Kallista. Sono stati prodotti 73 esemplari marcati SsangYong."}
{"id": "2495451", "revid": "767487", "url": "https://it.wikipedia.org/wiki?curid=2495451", "title": "Gerry Weber Open 2004", "text": "Il Gerry Weber Open 2004 \u00e8 stato un torneo di tennis giocato sull'erba.\n\u00c8 stata la 12\u00aa edizione del Gerry Weber Open, che fa parte della categoria International Series nell'ambito dell'ATP Tour 2004.\nSi \u00e8 giocato al Gerry Weber Stadion di Halle in Germania, dal 7 al 14 giugno 2005.\nCampioni.\nSingolare.\n Roger Federer ha battuto in finale Mardy Fish 6\u20130, 6\u20133\nDoppio.\n Leander Paes / David Rikl hanno battuto in finale Tom\u00e1\u0161 Cibulec / Petr P\u00e1la 6\u20132, 7\u20135"}
{"id": "2495452", "revid": "834", "url": "https://it.wikipedia.org/wiki?curid=2495452", "title": "Dylan &amp; The Dead", "text": ""}
{"id": "2495458", "revid": "1543377", "url": "https://it.wikipedia.org/wiki?curid=2495458", "title": "Storia del calcio", "text": "Vi sono notizie di giochi che prevedevano una palla in molte culture attraverso i secoli: i Vichinghi praticavano il \"Knattleikr\", sport di squadra in cui si usava un bastone per colpire il pallone; i Persiani, gli Egizi e gli Assiri avevano nella loro tradizione dei giochi con la palla; quelle utilizzate dagli Eschimesi erano involucri tondeggianti fatti di pelle di foca e riempiti di muschio e pelliccia; gli indigeni hawaiani giocavano con palle costituite da tessuto o foglie, i figiani con l'uva; infine gli aborigeni australiani utilizzavano lo scroto dei canguri imbottito di erba e ne ricavavano un pallone.\nSe l'origine del calcio \u00e8 pertanto incerta, attraversa pi\u00f9 epoche e ha radici in tutti i continenti, di seguito se ne percorre una cronologia accurata da un punto di vista storiografico.\nEstremo Oriente.\nUn antico gioco militare con la palla chiamato Cuju (o Tsu'chu a seconda della traslitterazione, in cinese tradizionale \u8e74\u97a0, IPA: , con il significato di \"calciare la palla\") era noto in Cina gi\u00e0 tra il terzo e il secondo millennio avanti Cristo, nel corso del mitologico \"Impero Giallo\" di Huang Di. Si hanno notizie certe di tale sport praticato nel III secolo a.C. come addestramento per le truppe. Il \"Cuju\", che godeva di molta popolarit\u00e0, consisteva in due squadre da 12/16 calciatori che, rimanendo all'interno di un campo rettangolare, dovevano calciare un pallone all'interno di due pali, ovvero canne di bamb\u00f9, senza l'utilizzo delle braccia. La palla era una sfera rudimentale fatta di pelle o vescica animale e riempita di pelliccia, piume e capelli.Questo gioco \u00e8 ufficialmente riconosciuto dalla FIFA come il pi\u00f9 antico riconducibile al calcio moderno.\nFu per secoli estremamente diffuso a scopo ludico tra la popolazione cinese sia maschile sia femminile, divenne sport professionistico nel corso del VII secolo d.C. ed esportato in Corea, Vietnam e Giappone. In quest'ultimo Paese, una variante del \"Cuju\" prese il nome di Kemari (in caratteri giapponesi \u8e74\u97a0): si trattava di tenere in aria con destrezza una palla senza l'aiuto delle mani, una sorta di gioco di palleggio non competitivo senza vincitori e sconfitti. La palla era una pelle di cervo con il pelo all'interno, riempita da chicchi d'orzo per farle prendere la forma, quindi svuotata oppure imbottita di segatura e cucita con crine di cavallo.\nAntica Grecia e Impero romano.\nSe \u00e8 in Cina che venne concepito il concetto di gol, fu nell'antica Grecia che si afferm\u00f2 intorno al IV secolo a.C. quello che \u00e8 considerabile come il padre europeo del calcio e del rugby: l'Episkyros (), un gioco violento, soprattutto nella sua versione spartana. I giocatori erano 12/14 per squadra, il campo di gioco delimitato da tre linee: due di fondo e una centrale. Lo scopo consisteva nel riuscire a poggiare la palla (\"sphaira\") sulla linea di fondo del campo avversario. Erano permessi i passaggi sia con le mani sia con i piedi, ogni giocatore ricopriva un ruolo ben preciso e comunicava con gli altri per meglio organizzare la difesa e l'attacco.\u00c8 tra i giochi antichi riconosciuti dalla FIFA come antenati del calcio.\nA Roma l\"'Episkyros\" fu importato dalle colonie nel corso del II secolo a.C. e si trasform\u00f2 nell'Harpastum; il suo nome deriva dal termine greco \"\u1f01\u03c1\u03c0\u03ac\u03b6\u03c9\" (\"harp\u00e1z\u014d\"), con il significato di strappare con forza, afferrare [il pallone].\nLa palla (\"pila\") era piccola, riempita di lana o stoppa, simile a quella utilizzata nella pallamano moderna. Il gioco rimase molto popolare per circa 800 anni, specialmente tra i gladiatori e i legionari; questi ultimi usavano praticarlo principalmente nei \"limes\" (le terre di confine) dell'Impero romano, diffondendolo dunque in tutto il Vecchio Continente e anche in Inghilterra. Vi giocavano tanto i romani quanto i barbari e il sistema di punteggio era molto semplice: raggiungere la meta dava un punto. Come l'antesignano greco, anche l\"'Harpastum\" romano era uno sport violento, che portava a frequenti infortuni.La FIFA lo annovera tra i precursori del calcio.\nMedioevo.\nLe civilt\u00e0 precolombiane.\nIl gioco della palla veniva praticato in America centrale gi\u00e0 nel XVII secolo a.C. dagli indigeni, ma si diffuse nelle civilt\u00e0 precolombiane nel corso del periodo definito Classico: i Maya, gli Aztechi e gli Inca furono favoriti nello sviluppo del gioco dalla presenza in Amazzonia dell'albero della gomma, materiale primario dei loro palloni rudimentali.\nLo sport, in realt\u00e0 pi\u00f9 simile al basket o alla pallavolo, aveva molte varianti: lo scopo di una di esse, che si giocava con i fianchi e i glutei, consisteva nel tirare il pallone nel campo avversario senza che toccasse terra nel proprio; un'altra versione (il Tlachtli, o \"\u014dllamaliztli\" in nahuatl) prevedeva che la palla (\"\u014dllama\") fosse tirata attraverso un anello di pietra, senza aiutarsi con le mani, in modo da vincere la partita o marcare un punto. I tratti comuni erano la violenza (si poteva optare per il gioco, ancorch\u00e9 cruento, per scongiurare una battaglia vera e propria), gli aspetti rituali (la palla rappresentava il Sole; l'anello invece simboleggiava l'alba, o il tramonto, o ancora l'equinozio) e lo sferisterio, un campo a forma di \"I\", situato nell'edificio deputato alle cerimonie (a Chich\u00e9n Itz\u00e1 era lungo 168 metri).\nIn Francia e Gran Bretagna gli antenati del calcio e del rugby.\nLa prima menzione di un gioco con la palla nell'Europa medievale si ha con la Soule (\"Choule\" in normanno, \"Ch\u00f4le\" in lingua piccarda) nel 1147, praticata nel nord della Francia (Normandia e Piccardia) e in Cornovaglia. Questa contesa aveva poche regole: le squadre, formate da un numero potenzialmente illimitato di componenti, vedevano contrapporsi villaggi antagonisti, con lo scopo di portare il pallone (detto appunto \"soule\") dapprima dalla propria parte, quindi in una zona designata del paese rivale (come ad esempio la chiesa o la piazza principale).\nIl campo da gioco aveva dunque grandezza variabile e poteva anche includere fossati, ruscelli, boschi e zone paludose. La met\u00e0 campo poteva essere il confine tra due parrocchie, ma anche il cimitero o il castello del signore locale. La palla era in cuoio o in vescica di maiale, riempita di crusca, fieno, muschio o crine di cavallo; veniva colpita con mani, piedi o bastoni. Si trattava di un gioco molto violento, che non di rado portava a infortuni anche gravi.\nDa questo sport francese deriv\u00f2, quasi identico, il Mob football (chiamato anche Folk football, letteralmente \"calcio della folla\"), disputato per secoli. Una regola di tale gioco vietava espressamente ai componenti delle squadre (queste anche in numero maggiore di due) di commettere omicidio. Come nella \"Soule\", l'obiettivo del \"Mob football\" era quello di portare una palla (fatta di pelle di maiale gonfiata) nel villaggio avversario.\nSempre in Inghilterra, da disputarsi nel periodo di Carnevale, si afferm\u00f2 poi un tipo di calcio chiamato Shrovetide football, simile ai predecessori e riproposto in epoca contemporanea in chiave di rievocazione storica.\nC'era anche la versione celtica del calcio medievale, ovvero il gallese Cnapan (o \"Knappan\"). Si giocava come il \"Mob football\", ma veniva utilizzata una pallina di legno fatta bollire per ore nel grasso animale per renderla pi\u00f9 scivolosa e sfuggente. Le regole non scritte della competizione prevedevano che il gioco, se la foga fosse stata eccessiva, potesse essere fermato al grido: \"heddwch!\" (ossia \"pace\").\nRinascimento.\nSebbene anche in Italia si praticassero sport con la palla diretti discendenti dellHarpastum\" nel periodo del Basso Medioevo, tradizionalmente la diffusione del calcio nelle varie Signorie si pu\u00f2 datare durante il Rinascimento. L\u00e0 dove il gioco conobbe popolarit\u00e0 e attecch\u00ec meglio fu a Firenze. In particolare, il 17 febbraio 1530, con la citt\u00e0 cinta d'assedio dalle truppe imperiali di Carlo V, si improvvis\u00f2 una celebrazione per il Carnevale: noncuranti dell'esercito nemico alle porte, i fiorentini, accompagnati dai musici della Repubblica, presero a disputare una partita di Calcio in costume (detto anche Calcio in livrea, in epoca contemporanea Calcio storico fiorentino\"').Il termine \"calcio\" trae origine dal latino \"calx, calcis\", ossia calcagno, tallone (una delle parti del piede deputate a colpire, o appunto calciare, la palla).\nPoich\u00e9 era derivato dall\"Episkyros\" greco e dall\"Harpastum\" romano, si trattava di un gioco violento, un misto fra lotta corpo a corpo, pugilato, rugby e calcio.Il Vocabolario degli Accademici della Crusca d\u00e0 questa definizione: \u00ab\u00c8 calcio anche nome di gioco, proprio e antico della citt\u00e0 di Firenze, a guisa di battaglia ordinata con una palla a vento, somigliante alla sferomachia, passata dai Greci ai Latini e dai Latini a noi.\u00bb La \"palla a vento\" era un pallone di cuoio \"gonfio d'aria\".Il campo di gioco era il cosiddetto \"sabbione\" di piazza Santa Croce, nel quale in un tempo prestabilito si disputava l'incontro. Tra polvere, sudore e sangue (gli infortuni erano ricorrenti), una squadra formata da 27 giocatori (detti \"calcianti\") doveva cercare di realizzare una marcatura (\"caccia\" \u00e8 la terminologia corretta) in pi\u00f9 dei rivali; se, nel tentativo di segnare, il tiro fosse andato sopra la rete, si assegnava \"mezza caccia\" all'avversario. Era consentito l'uso di tutte le parti del corpo.\nTra il quindicesimo e il sedicesimo secolo, un gioco simile al calcio in costume fiorentino si praticava anche a Venezia (senza l'uso delle mani) e Bologna. Una variante era popolare anche a Prato, giocata dal Cinquecento, con il nome di \"Palla grossa\".\nI giochi con la palla nelle.\nIndigeni nelle Americhe.\nNel sedicesimo e diciassettesimo secolo in Nord America si praticavano forme di calcio simili alla \"Soule\". I nativi americani, specialmente gli Algonchini e i Powhatan, si dedicavano al Pasuckuakohowog (che si pu\u00f2 tradurre come \"si radunano per giocare a palla con i piedi\"), uno sport violento giocato da centinaia di persone per squadra in un campo lungo oltre un chilometro e con porte larghe ottocento metri.Tra gli Inuit in Groenlandia, Canada e Alaska era diffuso un gioco chiamato Aqsaqtuk (letteralmente, \"calcio sul ghiaccio\"): una palla (\"aiuktouk\" in lingua inuit) riempita di erba, muschio e peli di carib\u00f9 doveva essere portata in meta, la quale era distante chilometri, su un terreno di gioco prevalentemente ghiacciato; vi prendevano parte sia maschi sia femmine di tutte le et\u00e0.\nIn Paraguay nel diciottesimo secolo i Guaran\u00ed si divertivano con il Manga \u00f1embosar\u00e1i: si trattava di uno sport il cui scopo era soltanto quello di mantenere il possesso della palla, costituita da sabbia umida ricoperta da una sorta di caucci\u00f9, che era prodotto dalla resina di un albero il cui nome nell'idioma locale definiva il gioco stesso.\nAborigeni australiani.\nIn Australia, nell'Ottocento, gli aborigeni amavano celebrare le festivit\u00e0 dilettandosi con il Marngrook (il cui significato \u00e8 \"gioco con la palla\"), praticato in un campo molto grande per mezzo di un pallone costituito da pelle di possum.\nLa nascita del \"football\".\nSe le notizie di sport con la palla praticati con i piedi nel corso dell'et\u00e0 moderna sono molteplici, \u00e8 in Inghilterra nel 1848 che le prime regole del calcio furono stabilite. Infatti, essendo il \"football\" nelle sue varie forme medievali e rinascimentali un gioco estremamente violento, era stato vietato a pi\u00f9 riprese, l'ultima nel Regno Unito nel 1835. Tuttavia era sempre rimasta viva la passione per tale sport nelle scuole inglesi, nonostante non esistesse una chiara distinzione tra quelli che oggi sono il rugby e il calcio: nella cittadina di Rugby si preferiva la possibilit\u00e0 di utilizzare anche le mani (\"handling game\" o \"running game\", cio\u00e8 \"gioco manuale\" o \"di corsa\"), invece a Eton gi\u00e0 nel 1747 si usavano solo i piedi (\"dribbling game\", \"gioco dello scartare\").L'unico modo per rendere meno brutale il calcio, e contemporaneamente delinearne una netta demarcazione dal rugby, era codificare un regolamento: in particolare servivano norme precise in merito alla dimensione della palla, al tempo di gioco e al numero dei componenti di una squadra.\nPresso il Trinity College di Cambridge nel 1848 si stil\u00f2 il primo regolamento del calcio moderno, noto come Regole di Cambridge, con 14 norme, tra cui il divieto di placcaggio e di intervenire con le mani (per tutti i giocatori); queste furono integrate dalle Sheffield Rules dieci anni pi\u00f9 tardi; nel 1862 si decise inoltre che:\nInfine nel 1872 si regolament\u00f2 la circonferenza del pallone (fra i 27 e i 28 pollici).\nIl 24 ottobre 1857 venne fondata la prima societ\u00e0 di calcio, lo Sheffield Football Club. Il 26 dicembre 1860 lo Sheffield affront\u00f2 l'Hallam nel primo match ufficiale della storia.Tre anni dopo alla \"Freemasons' Tavern\" di Londra nacque la Football Association, la pi\u00f9 antica federazione calcistica al mondo. Il suo primo segretario onorario fu Ebenezer Cobb Morley.Il primo trofeo ufficiale fu la Youdan Cup, giocato nel 1867.La prima competizione organizzata a carattere nazionale fu la FA Cup 1871-1872.Il primo incontro tra nazionali si tenne a Glasgow il 30 novembre 1872 e fu Scozia-Inghilterra.\nEt\u00e0 contemporanea.\nNascono IFAB e FIFA.\nLe basi per il calcio degli albori erano state posate nel 1848, ma per alcuni decenni le regole e il gioco non erano univocamente riconosciuti: nel 1868 l'arbitro prese a utilizzare un fischietto per segnalare un'infrazione o convalidare un gol, e non pi\u00f9 un fazzoletto; solo nel 1871, anno dell'istituzione della Rugby Football Association (lo scisma poteva dirsi completato), era nata la figura del portiere (\"goalkeeper\", ovvero \"colui che protegge la porta\"), in particolare era l'unico calciatore a cui era consentito di impossessarsi della palla con le mani (in qualsiasi zona del campo), cos\u00ec da prevenire una marcatura avversaria.Nel 1888 fu stabilito per regolamento che le porte dovessero essere dotate di una traversa vera e propria posta a un'altezza di 8 piedi da terra: fino ad allora infatti si poteva utilizzare una cordicella.\nNel 1897 si rese ufficiale la durata di ogni incontro: due tempi da 45 minuti.\nA differenza degli esordi, che non vedevano alcuna distinzione di ruoli tra i giocatori, si definiscono poco a poco le \"specializzazioni\": nascono le tre linee, formate da attaccanti, centrocampisti e difensori.\nIl 2 giugno 1886 venne fondato lInternational Football Association Board (il cui acronimo \u00e8 IFAB), organo costituito dalle quattro federazioni britanniche (inglese, irlandese, scozzese e gallese) con il compito di definire le regole dello sport, farle rispettare e, se necessario, apportarvi modifiche.\nIl calcio negli anni era diventato un fenomeno di costume oltre il genere: il primo incontro femminile si tenne nel 1895. Era inoltre seguito da un numero sempre maggiore di persone: il 20 aprile 1901 la finale di FA Cup ebbe luogo davanti a oltre spettatori.\nNel 1902 fu definita ufficialmente l'area di rigore (18 x 44 iarde) e il dischetto del calcio di rigore fu marcato univocamente a 12 iarde dalla porta in posizione centrale.\nTra la fine del diciannovesimo secolo e i primi anni del Novecento, il calcio si diffuse dapprima nel Commonwealth, quindi nel resto d'Europa, in America Meridionale e del Nord. I pi\u00f9 antichi campionati nazionali non britannici furono quello argentino (in assoluto, 1891) e belga (in Europa, 1895).La prima competizione internazionale per nazionali fu il Torneo Interbritannico, nato nel 1884, mentre al di fuori del Regno Unito la pi\u00f9 antica rassegna fu la Copa Centenario Revoluci\u00f3n de Mayo, organizzata nel 1910 in Argentina.\nIl primo incontro non ufficiale fra selezioni nazionali al di fuori delle Isole Britanniche si tenne il 20 luglio 1902 a Montevideo tra e , mentre il primo incontro ufficiale tra nazionali fu disputato tra l' e l' il 12 ottobre dello stesso anno.\nLa FIFA (F\u00e9d\u00e9ration Internationale de Football Association, \"Federazione internazionale delle associazioni calcistiche\") fu istituita il 21 maggio 1904 e nel 1905 si affiliarono anche gli inglesi.\nCalcio fenomeno mondiale.\nNel 1908 il calcio fece il suo esordio ufficiale alle Olimpiadi.\nNel 1916 fu istituita la prima manifestazione calcistica a carattere continentale: il Campeonato Sudamericano de Football.\nNel 1927 vide la luce la prima competizione internazionale per club: la Mitropa Cup. Inoltre venne organizzata la Coppa Internazionale dal 1927 al 1930, primo torneo europeo a coinvolgere pi\u00f9 nazionali.\nNel 1930 si disput\u00f2 la prima edizione del Campionato mondiale di calcio, evento posto sotto l'egida della FIFA a cadenza quadriennale. Diventer\u00e0 nel tempo la manifestazione sportiva pi\u00f9 seguita al mondo dopo i Giochi olimpici.\nNel secondo dopoguerra nacquero i trofei internazionali pi\u00f9 importanti per squadre di club: la Coppa dei Campioni (Europa) e la Copa de Campeones de Am\u00e9rica (America del Sud).\nAnni recenti.\nIl seguito del calcio ha registrato un continuo crescendo ed \u00e8 lo sport con pi\u00f9 appassionati al mondo; nel 2006, secondo uno studio della FIFA, i praticanti e le persone coinvolte nei diversi ambiti del calcio ammontavano a 270 milioni.\nI calciatori sono professionisti tesserati da una societ\u00e0, liberi di firmare un contratto per un'altra alla scadenza di quello in essere, con eventuali limitazioni geopolitiche.\nLe varie societ\u00e0 sono afferenti a un'associazione nazionale, la quale a sua volta, con un sistema piramidale, \u00e8 affiliata alla confederazione continentale di appartenenza e alla FIFA. Le federazioni poste sotto l'egida della FIFA e delle sei confederazioni (in rappresentanza di altrettante macroregioni) sono 211.\nNel 2012 si apre alla \"tecnologia di porta\" (in inglese \"Goal-line technology\") per dirimere la questione della palla che entrando in porta varchi la linea completamente o meno.Passano cinque anni e viene introdotto il \"Video Assistant Referee\" (VAR, \"assistente arbitro al video\"). Si tratta di un aiuto del quale l'arbitro pu\u00f2 usufruire per prendere decisioni relative a quattro casistiche: espulsione diretta di un calciatore, assegnazione o meno di un calcio di rigore, convalidazione o annullamento di un gol (per fuorigioco o fallo nel corso dell'azione) e scambio d'identit\u00e0 (se l'arbitro avesse sanzionato il giocatore sbagliato).\nIl 3 agosto 2017 avviene il trasferimento pi\u00f9 oneroso della storia, che ha per protagonista il brasiliano Neymar: il Paris Saint-Germain corrisponde al Barcellona 222 milioni di euro.\nAl , il calciatore pi\u00f9 pagato \u00e8 l'argentino Lionel Messi, con 125 milioni di euro annui (comprensivi di accordi commerciali), mentre per quanto riguarda gli allenatori, il contratto pi\u00f9 ricco \u00e8 quello firmato dallo spagnolo Josep Guardiola, il quale percepisce 23 milioni di euro a stagione.\nAltre forme di calcio.\nNel 1930 venne inventato il Calcio a 5, internazionalmente conosciuto come futsal (da \"f\u00fatbol de sal\u00f3n\", ovvero \"calcio da sala\", nel senso di struttura coperta), che differisce dal calcio per numero di giocatori (cinque appunto), campo da gioco, dimensioni del pallone e particolarit\u00e0 nel regolamento.\nNel 1992 \u00e8 stato ufficializzato il Beach soccer (\"calcio da spiaggia\"), gi\u00e0 largamente praticato. Si ispira sia al calcio sia al futsal, con la principale differenza che il terreno di gioco \u00e8 costituito interamente da sabbia.\nLa FIFA sovrintende a calcio, futsal e beach soccer."}
{"id": "2495476", "revid": "709829", "url": "https://it.wikipedia.org/wiki?curid=2495476", "title": "Tivano", "text": "Il Tivano (\"Tiv\u00e0n\" in lombardo) \u00e8 un vento termico della zona del Lago di Como e del Lago di Lugano a carattere periodico. Etimologicamente deriva dal francese \"petit vent\".\nQuesto vento, molto regolare nel suo manifestarsi quotidiano durante l'intero anno, soffia nelle prime ore del mattino. La sua velocit\u00e0 pu\u00f2 raggiungere in media 20-25 km/h e si avverte alla massima intensit\u00e0 nella citt\u00e0 di Lecco. Tale vento, proveniente dalla vicina Valtellina, quando \u00e8 totalmente assente indica solitamente l'avvicinarsi del brutto tempo.\nIl Tivano e la Breva costituiscono i caratteristici venti del Lario e danno il titolo al primo album del cantautore comasco Davide Van De Sfroos."}
{"id": "2495477", "revid": "77594", "url": "https://it.wikipedia.org/wiki?curid=2495477", "title": "Parahos", "text": ""}
{"id": "2495484", "revid": "1318658", "url": "https://it.wikipedia.org/wiki?curid=2495484", "title": "Servizio ferroviario metropolitano di Catanzaro", "text": "Il servizio ferroviario metropolitano di Catanzaro \u00e8 il collegamento fra il capoluogo calabrese e i centri a nord-ovest della citt\u00e0. Indicato come \"servizio metropolitano di superficie\" dalle Ferrovie della Calabria, che lo gestiscono, effettua almeno una corsa all'ora fra Soveria Mannelli e Catanzaro sulla linea Cosenza-Catanzaro.\nLinee.\nLa Metropolitana di Catanzaro offre 3 linee metropolitane:\nLa prima collega la stazione di Via Milano alla stazione di Catanzaro Lido attraversando gran parte della citt\u00e0.\nLa seconda attraversa la parte nord della citt\u00e0 a partire dalla stazione di Via Milano e termina a Gimigliano. Per questa linea \u00e8 in progetto la costruzione di due nuove stazioni lungo il tracciato.\nLa terza \u00e8 in costruzione e serve il nuovo quartiere di Germaneto passando per l'Universit\u00e0 e la cittadella regionale e termina alla nuova Stazione di Catanzaro.\nIn pi\u00f9 l'Associazione Ferrovie in Calabria tempo fa aveva proposto un progetto di collegamento attraverso una quarta linea, tra il quartiere di Catanzaro Lido e il centro commerciale di Catanzaro attraversando buona parte della Marina di Catanzaro.\nIl servizio.\nIl servizio consta di due segmenti: la tratta urbana, da Catanzaro (Centro) a Catanzaro (Lido), e quella extraurbana, da Catanzaro (Centro) a Soveria Mannelli.\nAl 2018, sulla tratta urbana sono previste due corse all'ora non cadenzate per direzione e sull'altra una corsa all'ora, ugualmente non cadenzate, per direzione. Le stazioni raggiunte sono 23, che coprono 12 quartieri del capoluogo e i comuni dell'hinterland nord-ovest.\nIl materiale rotabile.\nSulla tratta, in ordine cronologico, sono state attive le seguenti automotrici:\nProgetti.\n\u00c8 prevista la costruzione di una diramazione dalla stazione di Dulcino alla stazione FS di Germaneto."}
{"id": "2495485", "revid": "599013", "url": "https://it.wikipedia.org/wiki?curid=2495485", "title": "Aleksand\u0103r Aleksandrov", "text": ""}
{"id": "2495487", "revid": "352448", "url": "https://it.wikipedia.org/wiki?curid=2495487", "title": "Benjam\u00edn de Tudela", "text": ""}
{"id": "2495492", "revid": "767487", "url": "https://it.wikipedia.org/wiki?curid=2495492", "title": "Kusa No Ran", "text": "Kusa no Ran \u00e8 un album composto dal gruppo Deep Forest pubblicato nel 2004. L'album \u00e8 la colonna sonora dell'omonimo film."}
{"id": "2495496", "revid": "767487", "url": "https://it.wikipedia.org/wiki?curid=2495496", "title": "Ronnie Aldrich", "text": "Biografia.\nCominci\u00f2 a suonare il pianoforte alla tenera et\u00e0 di soli tre anni, quando inizi\u00f2 a studiare musica classica. Impar\u00f2 a suonare il violino presso la Guildhall School of Music and Drama di Londra.\nPrima della Seconda guerra mondiale and\u00f2 in India per suonare il jazz.\nAldrich acquista fama negli anni quaranta, quando divent\u00f2 leader del gruppo jazz \"The Squadronaires\", con cui lavorer\u00e0 fino al 1964.\nTra gli anni sessanta e settanta raggiunse la maggior notoriet\u00e0 con lo sviluppo di registrazioni stereo per due pianoforti con la casa discografica Decca di Londra. Pass\u00f2 poi negli anni ottanta nella Seaward Ltd (la sua societ\u00e0) di licenza per la EMI. Con la sua orchestra, inoltre, and\u00f2 regolarmente in onda su BBC Radio 2, nonch\u00e9 su BBC Radio Orchestra, dirigendo il pianoforte.\nAldrich \u00e8 anche noto per essere stato direttore musicale per la sitcom comica \"Benny Hill Show\", e per la Thames Television, rete televisiva britannica lanciata nel 1968 e scomparsa nel 1992.\nRonnie Aldrich mor\u00ec all'et\u00e0 di 77 anni per un cancro alla prostata."}
{"id": "2495497", "revid": "767487", "url": "https://it.wikipedia.org/wiki?curid=2495497", "title": "Master Harold... and the Boys", "text": "Master Harold... and the Boys \u00e8 un film del 2010 diretto da Lonny Prince, distribuito da Focus Film e interpretato da Freddie Highmore. \u00c8 tratto dall'omonimo spettacolo teatrale di Athol Fugard ed \u00e8 il remake di un film-tv omonimo uscito negli Stati Uniti nel 1985, con protagonista il giovane Matthew Broderick.\nTrama.\nHally (Freddie Highmore), \u00e8 un ragazzo bianco che vive in Sudafrica. Insieme a lui vive il cameriere nero Sam (Ving Rhames), che l'ha visto crescere da quando era un bambino, sostituendosi spesso alla figura del padre, zoppo e alcolizzato. In pieno clima di Apartheid, il conflitto interiore di Hally tra l'affetto che prova verso Sam e il razzismo della sua famiglia esplode alla notizia che il padre sta per essere dimesso dall'ospedale.\nProduzione e distribuzione.\nLe riprese sono terminate in Sud Africa il 14 febbraio 2009, diciassettesimo compleanno di Freddie Highmore, utilizzando un budget di appena 3 milioni di dollari. \u00c8 stato presentato per la prima volta al Cape Winelands Film Festival di Stellenbosch, in Sud Africa, il 17 marzo 2010. Dopo essere stato ulteriormente presentato limitatamente ad alcuni festival negli Stati Uniti, il film \u00e8 infine uscito in DVD l'11 ottobre 2011."}
{"id": "2495499", "revid": "767487", "url": "https://it.wikipedia.org/wiki?curid=2495499", "title": "Mar\u00eda Grever", "text": "I suoi brani sono stati interpretati da vari cantanti famosi, quali Enrico Caruso, Juan Arvizu, N\u00e9stor Mesta Chaires, Ella Fitzgerald, Pl\u00e1cido Domingo, Aretha Franklin, Julio Iglesias, ecc.\nTra le sue composizioni pi\u00f9 note figurano le canzoni \"J\u00farame\" (1926), nota ora soprattutto nella versione di Julio Iglesias (adattata in italiano con il titolo \"Pensami\"), \"Cuando vuelva a tu lado\" (1934, nota anche nella versione inglese \"What a Difference a Day Makes\"), \"A una ola\", \"Quando me vaya\", \"My First, My Last, My Only\", ecc.\nFu membro dell'ASCAP.\nBiografia.\nMar\u00eda Joaquina de la Portilla Torres (Grever \u00e8 il cognome da sposata) nacque il 16 agosto o il 14 settembre 1894 a Citt\u00e0 del Messico (anche se, secondo alcune fonti, sarebbe nata a Le\u00f3n, nello stato di Guanajuato, in Messico, oppure a Lagos de Moreno o, secondo altre, in una barca durante un viaggio di sua madre in Spagna) da madre messicana e padre spagnolo.\nMar\u00eda, che pare abbia composto la sua prima canzone (si tratt\u00f2, nella fattispecie, di una canzone natalizia) gi\u00e0 all'et\u00e0 di quattro anni, trascorse la sua infanzia in Spagna (in particolar modo a Siviglia) e in altri Paesi europei, tra cui la Francia, dove studi\u00f2 con il compositore Claude Debussy, prima di far ritorno nel paese natale all'et\u00e0 di dodici anni.\nDa giovane, studi\u00f2 pianoforte, violino e canto (anche se, secondo qualche biografo, avrebbe imparato a leggere la musica solo da adulta) e nel 1912, ovvero all'et\u00e0 di diciotto anni, pubblic\u00f2 la prima canzone \"A una ola\", che fu subito un grande successo, vendendo circa 3 milioni di copie.\nNel 1916 conobbe a New York Le\u00f3n A. Grever, dirigente di una compagnia petrolifera, che divent\u00f2 suo marito e dal quale ebbe due figli, Charles e Carmen.\nA partire dal 1920, lavor\u00f2 per la Paramount e per la 20th Century Fox, per le quali compose varie colonne sonore.\nNel 1926 compose il celebre brano \"J\u00farame\", portato al successo dal tenore messicano Jos\u00e9 M\u00f3jica, e nel 1934 \"Quando vuelva a tu lado\".\nNel 1935 divenne membro dell'ASCAP, iniziando collaborazioni importanti, come quella con Stanley Adams.\nL\u201911 febbraio 1938 registr\u00f2 \"Ti-Pi-Tin\", un valzer-serenata, tra le sue creazioni pi\u00f9 celebri.\nNel 1941 scrisse i brani per il musical \"Viva O'Brien\" e nel 1944 una canzone per il film \"Bathing Beauty\" (\"Magic Is the Moonlight\" o \"Te Quiero Dijiste\").\nVisse a New York fino alla morte, sopraggiunta dopo una lunga malattia il 15 dicembre 1951, all'et\u00e0 di soli cinquantasette anni, al Wellington Hotel, sulla Seventh Avenue di Manhattan, dove risiedeva.\nL'anno successivo venne eletta \"Donna delle Americhe\" dalla UWA e due anni dopo usc\u00ec un film biografico su di lei, diretto dal regista cileno Tito Davison, intitolato \"Cuando me vaya\" (come una canzone della Grever) e con protagonista la cantante argentina Libertad Lamarque, che, in seguito, incise anche un album contenente dodici canzoni scritte dalla Grever.\nOpere (lista parziale).\nMusical.\n\"Viva O'Brien\" (1941)"}
{"id": "2495502", "revid": "15756", "url": "https://it.wikipedia.org/wiki?curid=2495502", "title": "Caphtor", "text": "Caphtor (ebraico \u05db\u05e4\u05ea\u05d5\u05e8) \u00e8 una localit\u00e0 menzionata nel Libro di Amos, 9.7: \"Non ho sollevato Israele nelle terre di Egitto? e i filistei da Caphtor, e i Siriani da Kir?\".\nCaphtor \u00e8 nominato come il luogo d'origine dei caphtoriti, nella Genesi 10:13-14 come discendente da Mizraim (Egitto) figlio di Ham.\nAttestazioni.\nIl Septuaginta traduce il nome come \"Kappadokias\" e la Vulgata similmente lo rende come \"Cappadocia\". Lo studioso del XVII secolo Samuel Bochart intese questo come un riferimento alla Cappadocia in Anatolia, ma non era l'intendimento dei targumisti ebraici, i quali rendevano questo nome in aramaico con \"Caphutkia\" che significa la citt\u00e0 di Pelusio posta ai margini orientali del delta del Nilo. Questa identificazione viene anche fatta da Benjam\u00edn de Tudela, l'avventuriero ebraico del XII secolo originario della Navarra, il quale scrisse che \"Damiata\" (il nome di Pelusio ai suoi tempi) fosse la biblica Caphtor.\nI commentatori moderni e traduttori in genere identificano Caphtor con Creta, sebbene venga anche collegata a Cipro, e alle vicine coste dell'Anatolia. In alcuni resoconti Cipro e Creta insieme sono identificate come l \"isola dei caphtorim\".\nTutto questo rende CaphTor pi\u00f9 probabilmente assimilabile alla CapoTerra attuale, in Sardegna.\nIl nome \u00e8 stato confrontato alla Keftiu egiziana e all'accadica Kaptara (un termine trovato nelle Tavolette di Mari, datate a 1780 a.C. ca.). Il nome \"keftiu\" viene trovato scritto nei geroglifici, nel tempio di K\u00f4m Ombo, nell'Alto Egitto, e possibilmente nella tomba egiziana di Rekhmire.\nI caphtoriti (o caphtorim) erano un popolo per prima menzionato nella Genesi (10:13-14), la Tavola delle Nazioni li elenca come discendenti dal Mizraim perci\u00f2 facendo di loro un popolo egiziano, o a qualche loro antenato.\nIl Deuteronomio 2:23 registra che i caphtoriti vennero da Caphtor, distrussero gli avviti usurpando la loro terra. Il Talmud menziona che gli avviti furono il popolo palestinese originario ai tempi di Abramo, mentre i filistei dei tempi successivi discendevano dai vittoriosi caphtoriti. Questo si accorda con la Genesi 10:13 che elenca i filistei come un popolo distinto dai caphtoriti, mentre Geremia 47:4 e Amos 9:7 li situano in un periodo molto pi\u00f9 tardo, parlando invece dei filistei che erano venuti da Caphtor.\nIl nome \"Caphtor\" \u00e8 identico alla parola biblica ebraica che significa struttura simile a una protuberanza.Se associato al toponimo di CapoTerra, in Sardegna, sarebbe possibile ipotizzare che il significato di \"protuberanza\" derivi dall'associazione della terra di KptWr, Capoterra, con le migliaia di Torri Nuragiche (Nuraghe) presenti in Sardegna.\nConfronto con la \"Keftiu\" egiziana.\nIl simile suono egiziano keftiu viene attestato in numerose iscrizioni. L'identit\u00e0 della \"Caphtor\" semitica con la \"Keftiu\" egiziana \u00e8 di vecchia data. La tesi originaria, che Keftiu corrispondesse a Caphtor, e che Caphtor fosse stata identificata con Cipro o la Siria, spostata per un'associazione con Creta sotto l'influenza di Arthur Evans, fu efficacemente criticata nel 1931 da G. A. Wainwright, il quale localizz\u00f2 \"Keftiu\" nella Cilicia, sulla costa mediterranea dell'Asia Minore, tracciandone insieme l'evidenza da una vasta variet\u00e0 di fonti: gli elenchi geografici e l'iscrizione dell'\"Inno della Vittoria\", di Thutmose III dove il luogo di \"Keftiu\" nelle liste \u00e8 tra le regioni riconoscibili nell'angolo del Mediterraneo pi\u00f9 nord-occidentale, nel testo della \"formula di keftiu\" \"\u015bntkppwymntrkkr\", del 1200 a.C. ca., dove le divinit\u00e0 cilicie e siriache Sandan Tarku e Kubaba sono state rivelate, in nomi personali associati nei testi con \"Keftiu\" e alla nave con l'Ushabti d'argento di Tutmose nell'\"argento dell'opera di Keftiu\" e nelle navi di ferro, ricevute in dono da Tinay, nella Siria settentrionale. Nel 1980, J. Strange deline\u00f2 insieme la collezione pi\u00f9 completa di documenti menzionanti \"Caphtor\" o \"Keftiu\". La sua indagine mostrava in modo conclusivo che \"Keftiu\" non potesse essere identificata con Creta, poich\u00e9 i testi decisivi dissociano \"Keftiu\" dalle \"isole in mezzo al mare\", come gli scribi egiziani definivano Creta. Strange fece un diligente argomento riguardo al fatto che \"Keftiu\" corrisponda geograficamente a Cipro."}
{"id": "2495505", "revid": "767487", "url": "https://it.wikipedia.org/wiki?curid=2495505", "title": "Lesbian Vampire Killers", "text": "Lesbian Vampire Killers \u00e8 un film del 2009 diretto da Phil Claydon.\nTrama.\nFletch e Jimmy sono due scansafatiche che per sfuggire a doveri e dolori della loro vita cittadina partono per una vacanza, finendo in un remoto villaggio dell'Est dell'Inghilterra. L\u00ec scoprono che il villaggio \u00e8 preda di un'antica maledizione di Carmilla, la regina vampira: consumata da un odio profondo verso gli uomini e da un amore per le donne, molti secoli addietro uccise gli uomini del villaggio e rese schiave vampirizzate le donne, compresa la moglie del barone Wolfgang McLaren terzo.\nScoperta la vampirizzazione della moglie, il barone giur\u00f2 di uccidere Carmilla e liberare il villaggio. Forgi\u00f2 cos\u00ec una spada dai grandi poteri e sconfisse in combattimento Carmilla, la quale prima di morire graffia sul petto il barone lanciando una maledizione sulla stirpe McLaren e su tutto il villaggio: ogni donna del villaggio compiuti i 18 anni di et\u00e0 si sarebbe trasformata in vampira lesbica e Carmilla sarebbe rinata pi\u00f9 forte di prima non appena il sangue dell'ultimo discendente dei McLaren unito al sangue di una vergine si fossero uniti.\nLa storia ritorna al presente, Jimmy e Fletch arrivati sul luogo conoscono un gruppo di ragazze: Lotte, Heidi, Trudy e Anke in viaggio di studi sul folklore locale. Arrivati al cottage Mircalla vengono attaccati dalle vampire comandate da Eva, amante di Carmilla e moglie del barone McLaren. La stessa Eva scopre che Jimmy \u00e8 l'ultimo discendente del barone.\nVampirizzate le ragazze e catturati Jimmy e Lotte (che \u00e8 ancora vergine), compare il Vicario che, aiutato da Fletch, trova l'antica spada del barone sepolta nella tomba di famiglia. Lotte rivela il suo amore per Jimmy ma poco dopo il loro sangue si unisce: mentre Carmilla sta per risorgere, il Vicario e Fletch riescono a sfuggire ad Eva e le altre vampire e a liberare Lotte e Jimmy. Carmilla risorge e si ricongiunge alla sua amata Eva, il Vicario si sacrifica per salvare gli altri, mentre scappano Lotte viene raggiunta e scontrandosi uccide Eva. La furia di Carmilla non si lascia attendere, la regina Vampira cattura prima Lotte e poi Fletch, corso in suo aiuto. Jimmy afferra la spada magica e la lancia nel petto di Carmilla trafiggendole il cuore e distruggendola per sempre: salva cos\u00ec i suoi amici ed il mondo intero.\nJimmy, Fletch e Lotte decidono di continuare la lotta contro le vampire lesbiche che si annidano nei bui angoli del mondo.\nDistribuzione.\nLa pellicola, prodotta in Gran Bretagna nel 2009, non ha al momento ancora una data ufficiale per il mercato italiano."}
{"id": "2495510", "revid": "709565", "url": "https://it.wikipedia.org/wiki?curid=2495510", "title": "Jack Bender", "text": "Bender \u00e8 stato produttore esecutivo e regista della serie televisiva \"Lost\". Occasionalmente ha lavorato come attore.\nBiografia.\nDopo aver studiato alla University of Southern California, inizia la sua carriera nei primi anni settanta lavorando come attore, partecipa ai film \"Un papero da un milione di dollari\" (1971) e \"Spruzza, sparisci e spara\" (1972). Il suo debutto come regista avviene alla fine degli anni settanta dirigendo numerosi episodi de \"La famiglia Bradford\" e \"Falcon Crest\".\nDopo aver diretto numerosi film televisivi, come \"La moglie di mio fratello\", \"Terapia di gruppo\", \"Il sognatore di Oz\" e \"L'amica del cuore\", dirige il suo primo film cinematografico, \"La bambola assassina 3\" (1991). Torna a lavorare per la televisione e sempre nel 1991 dirige l'episodio \"Buon Natale Cicely\" della terza stagioni di \"Un medico tra gli orsi\", per il quale ottiene la sua prima candidatura al Premio Emmy per la miglior regia.\nNegli anni dirige episodi delle pi\u00f9 note serie televisive, \"Beverly Hills 90210\", \"Profiler - Intuizioni mortali\", \"Felicity\", \"Giudice Amy\", \"Alias\" e \"I Soprano\". Dal 2004 Bender \u00e8 produttore esecutivo e regista della serie televisiva \"Lost\", ha diretto numerosi episodi, tra cui \"Attraverso lo specchio\", per il quale \u00e8 stato nominato ai Premi Emmy 2007 per la miglior regia.\nLavora come regista e produttore esecutivo per le serie televisive \"Under the Dome\" e \"The Last Ship\".\nVita privata.\nSposato con Laura Owens, ha due figlie: Hannah Owens-Bender e Sophie Owens-Bender."}
{"id": "2495511", "revid": "72396", "url": "https://it.wikipedia.org/wiki?curid=2495511", "title": "Mondiale Under-17 FIFA", "text": ""}
{"id": "2495517", "revid": "1337338", "url": "https://it.wikipedia.org/wiki?curid=2495517", "title": "RaiSat YOYO", "text": ""}
{"id": "2495523", "revid": "1543377", "url": "https://it.wikipedia.org/wiki?curid=2495523", "title": "Stella Artois Championships 2004", "text": "Il Queen's Club Championships 2004 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \u00c8 stata la 102\u00aa edizione del Queen's Club Championships, che fa parte della categoria International Series nell'ambito dell'ATP Tour 2004. Si \u00e8 giocato al Queen's Club di Londra in Inghilterra, dal 7 al 13 giugno 2004.\nCampioni.\nSingolare.\n Andy Roddick ha battuto in finale S\u00e9bastien Grosjean 7\u20136 (7\u20134), 6\u20134\nDoppio.\n Bob Bryan / Mike Bryan hanno battuto in finale Mark Knowles / Daniel Nestor 6\u20133, 6\u20134"}
{"id": "2495526", "revid": "93556", "url": "https://it.wikipedia.org/wiki?curid=2495526", "title": "Parc Ast\u00e9rix", "text": "Il Parc Ast\u00e9rix \u00e8 un parco divertimenti a tema situato a Plailly, nel dipartimento francese dell'Oise, e ispirato al mondo dei fumetti di \"Asterix\" creato da Albert Uderzo e Ren\u00e9 Goscinny.\nIl complesso comprende anche tre alberghi a tema, e con oltre 2 milioni di visitatori annui, contende il terzo posto tra i parchi a tema pi\u00f9 visitati in Francia (dopo i due parchi di Disneyland Paris) con Puy du Fou, che raggiunge cifre molto simili.\nStoria e sviluppo.\nParc Ast\u00e9rix fu, insieme a \"Mirapolis\", \"Zygofolis\" e \"Big Bang Schtroumpf\" (oggi \"Walygator Parc\"), uno dei principali parchi di divertimento francesi aperti alla fine degli anni '80, in risposta all'imminente inaugurazione di \"Euro Disney Resort\" (oggi \"Disneyland Paris\"). Gi\u00e0 nel 1981, Albert Uderzo, dopo aver visitato \"Disneyland\" in California, immagin\u00f2 un parco a tema basato su Asterix, tuttavia la situazione economica a seguito delle elezioni presidenziali di Fran\u00e7ois Mitterrand ritard\u00f2 il progetto. Nel 1984 si realizzarono le prime ricerche di mercato, fattibilit\u00e0 e finanziamenti grazie all'incontro tra Albert Uderzo, Patrice Tournier, specialista in progetti immobiliari, e il banchiere \u00c9ric Licoys. Nel 1985 viene fondata la societ\u00e0 \"Parc Ast\u00e9rix SA\" con un capitale di 250 milioni di franchi francesi. A capo del progetto, il gruppo finanziario britannico Barclays riunisce venti altri investitori tra cui la regione della Piccardia tramite il gruppo Havas. Sei gruppi detengono il 70% del capitale dell'azienda: Barclays, Dumez, il gruppo Accor, la Compagnie G\u00e9n\u00e9rale des Eaux, la GMF e l'Unione delle Assicurazioni di Parigi.\nIl parco viene progettato in sei anni da due architetti, Michel Kalt e Jean-Michel Ruols, insieme a sei designer, tra cui Uderzo e Pierre Tchernia, e molti altri collaboratori stretti del duo Goscinny-Uderzo. L'investimento complessivo \u00e8 di 850 milioni di franchi francesi (130 milioni di euro). L'estate del 1987 segna l'inizio dei lavori presso il sito di 155 ettari, scelto tra l'altro per la sua vicinanza all'aeroporto parigino di Charles de Gaulle, situato a soli dieci chilometri di distanza, e per la presenza di uno svincolo privato che collega il parco all'autostrada A1. Il parco \u00e8 pensato per ospitare 15.000 persone al giorno, e nell'anno di apertura sono attesi due milioni di visitatori.\nParc Ast\u00e9rix ha ufficialmente aperto i cancelli gioved\u00ec 27 aprile 1989 alla presenza del Ministro della Cultura Jack Lang, di Uderzo e degli abbonati a Canal+ che costituivano il pubblico della giornata inaugurale (l'apertura al pubblico vera e propria avvenne il 30 aprile). All'epoca, il parco divertimenti di 22 ettari era composto da cinque aree tematiche: Via Antiqua, il Villaggio di Asterix, la Rue de Paris, il Lago dei Delfini e la Citt\u00e0 Romana. Durante le prime settimane, tuttavia, il parco fu vittima del suo successo e l'alta affluenza, soprattutto nei weekend, port\u00f2 numerose critiche riguardanti la portata oraria delle attrazioni e lo scarso numero di posti a sedere nei ristoranti. Nel corso del primo anno, 150 000 clienti vennero allontanati a causa del raggiungimento della capacit\u00e0 massima. Dei due milioni di visitatori previsti, ne risultarono solamente 1 340 000. Nell'autunno del 1989 un terzo del capitale versato dagli azionisti viene utilizzato per coprire il deficit operativo di 3 milioni di franchi per il primo esercizio finanziario. I restanti due terzi vengono utilizzati per aumentare la capacit\u00e0 di accoglienza.\nGrazie all'investimento di 60 milioni di franchi (quasi 10 milioni di euro) in attrazioni, riparazioni, 800 nuovi posti nella ristorazione e nella nuova area Place de Gergovie, il 1990 si chiuse con 1 453 000 visitatori e un fatturato di 260 milioni di franchi (40 milioni di euro) in aumento del 22% rispetto all'anno precedente. Il trend positivo prosegu\u00ec fino all'apertura di Euro Disneyland nel 1992, quando l'affluenza cal\u00f2 a 990 000 visitatori (-30%) e il fatturato a 170 milioni di franchi francesi (26 milioni di euro, -19%). Grazie al suo legame con la cultura francese, in antitesi rispetto al resort Disney, Parc Ast\u00e9rix riusc\u00ec comunque a riposizionarsi come attrattiva locale e a raggiungere 1 180 000 visite nel 1993.\nDal 1994, primo anno in cui il parco gener\u00f2 profitto, l'affluenza continu\u00f2 ad aumentare grazie anche all'apertura dell'area greca, con le montagne russe in legno \"Tonnerre de Zeus\" (1997) che richiamarono quasi 2 milioni di visitatori. Nello stesso anno, Parc Asterix SA fu quotata alla Borsa di Parigi.\nNel 1999, Parc Ast\u00e9rix si fuse con il gruppo Gr\u00e9vin-France Miniature. Con l'obiettivo di creare il primo gruppo per il tempo libero francese, la societ\u00e0 diventa Gr\u00e9vin &amp; Compagnie SA. Viene inaugurato l'H\u00f4tel des 3 Hiboux e la nuova attrazione \"Oxygenarium\", che nel 2001 fu premiata dalla Themed Entertainment Association nella categoria delle creazioni a basso budget. Nel 2002, mentre Disneyland Paris inaugurava il suo secondo parco a tema Walt Disney Studios Park, 1 750 000 visitatori entrarono nel parco di Plailly, 100 000 in pi\u00f9 del previsto. Nel giugno dello stesso anno, la Compagnie des Alpes acquis\u00ec Gr\u00e9vin &amp; Cie tramite un'offerta pubblica di acquisto e cre\u00f2 la divisione CDA-Parks.\nDal 2007 al 2010 e di nuovo dal 2019, il parco \u00e8 aperto anche durante il periodo natalizio. Nel 2009, dopo alcuni anni nei quali si festeggi\u00f2 la \"festa dei druidi\", venne introdotta la stagione di Halloween \"Peur sur le Parc Ast\u00e9rix\". Il 2012 segna il pi\u00f9 grande investimento della storia del parco: la nuova area egizia con l'inverted coaster \"OzIris\", per un totale di 20 milioni di euro, che porta il parco al terzo posto tra i parchi a tema pi\u00f9 visitati in Francia, una posizione che nei due anni successivi viene presa da Puy du Fou. \nNicolas Kremer, il nuovo direttore generale, ha dichiarato nel 2016 che nei prossimi dieci anni verranno effettuati investimenti per 200 milioni di euro in modo che il parco diventi una destinazione turistica e non pi\u00f9 un semplice luogo di divertimento. L'apertura di \"P\u00e9gase Express\" nel 2017 rappresenta un costo di 16 milioni di euro, il secondo investimento pi\u00f9 grande nel parco dopo \"OzIris\". Nello stesso anno, l'H\u00f4tel des 3 Hiboux offre cinquanta camere aggiuntive, e viene aperto un nuovo centro congressi e seminari. Nel 2018 apre l'hotel \"La Cit\u00e9 Suspendue\u201d e presso l'IAAPA Attractions Expo 2018 di Orlando, viene annunciata la costruzione di nuove montagne russe dal produttore Intamin per il 2021, poi rinviate al 2022. \nAree tematiche.\nIl parco \u00e8 diviso in 6 aree, pi\u00f9 o meno legate al mondo di Asterix e alla mitologia antica. \nVia Antiqua.\n\u00c8 l'area di ingresso, costituita da un viale che porta verso la roccia su cui si trova la grande statua di Asterix, nel centro del parco. Il pubblico pu\u00f2 trovare tutti i servizi tradizionali, come punti informazioni o sportelli bancomat, ma anche punti ristoro e negozi, nello stile delle \"main street\" dei parchi Disney. Nonostante non venga considerata un'area tematica a s\u00e9, le sue scenografie si ispirano alle regioni visitate nei fumetti di Asterix come il Belgio, la Germania, Roma, l'India, l'Elvezia e l'Egitto. Anche la versione antica di Parigi, Lutezia, pu\u00f2 essere riconosciuta in vari luoghi.\nL'Empire Romain.\nUna volta usciti dalla Via Antiqua, questa zona (precedentemente chiamata \"Cit\u00e9 Romaine\") si presenta sulla sinistra. Interamente dedicata al tema dell'Impero Romano, \u00e8 ricca di cartelli e iscrizioni divertenti, incluso un cartello che indica Roma in tutte le direzioni secondo il noto proverbio. Questo quartiere offre 5 attrazioni e uno spettacolo all'interno di una tipica arena romana.\nLa Gr\u00e8ce Antique.\nDal 1989 al 1993, non era considerata un'area a s\u00e9 stante ma un piccolo quartiere chiamato \"villaggio greco\", incluso nell'area \"Grand Lac\". Interamente dedicata al tema del mondo ellenico e alla sua mitologia, pur mantenendo lo stile fumettoso e ironico, ospita 7 attrazioni e uno spettacolo di delfini. \nLes Vikings.\nQuest'area, che circonda il principale bacino d'acqua del parco, era conosciuta come Lac des Dauphins all'apertura del parco, prima di essere ribattezzata Grand Lac e trovare il suo nome definitivo nel 2006. Contiene 6 attrazioni e un'area giochi, vagamente basate sul tema dei vichinghi, incluso il primo grande rollercoaster del parco \"Goudurix\".\n\u00c0 travers le temps.\nPrecedentemente conosciuta come \"Rue de Paris\", questa \u00e8 l'unica area con un tema completamente distaccato da Asterix. Ambientata a Parigi, la prima parte di quest'area (rispetto all'ingresso dalla zona \"Les Vikings\") si concentra sull'aspetto della citt\u00e0 nel Medioevo, e ha ospitato negli anni due dark ride a tema horror: \"Apocalypse\" (rimossa gi\u00e0 nel 1989) e \"TransDemonium\" (2003-2018). Una zona al coperto riunisce diversi artigiani tra cui scultori di pietra, legno, un vetraio, un fabbro e persino un vasaio, che realizzano la loro opere sotto gli occhi dei visitatori.\nProseguendo per i viali, si passa alla Parigi del XVII e XVIII secolo. In una seconda parte coperta si trovano varie attivit\u00e0, negozi e figure animate che abitano i palazzi. \u00c8 presente anche un riferimento al celebre incidente ferroviario alla stazione di Parigi Montparnasse. All'esterno, la struttura \u00e8 ispirata all'Esposizione universale di Parigi del 1889, che si tenne esattamente un secolo prima dell'apertura del Parc Ast\u00e9rix. Tra il 1996 e il 2018 si svolgeva in quest'area lo stunt show \"Main Basse sur la Joconde\", che raccontava il furto dell'opera pi\u00f9 famosa del Louvre. La maggior parte delle 5 attrazioni si trova in questa sezione.\nL'\u00c9gypte.\nInaugurata il 7 aprile 2012, questa area di 2,5 ettari \u00e8 interamente dedicata all'antico Egitto. Insieme alle montagne russe OzIris, ha rappresentato un costo di 20 milioni di euro: il pi\u00f9 grande investimento del parco dalla sua creazione. Nell'area \u00e8 presente anche un altro rollercoaster per famiglie, \"SOS Numerobis\", gi\u00e0 presente dal 1990 con i nomi \"Trans'Arverne\" e \"P\u00e9rif\u00e9rix\".\nLa Gaule.\nQuesta zona \u00e8 costituita principalmente dalle sedici capanne del villaggio di Asterix (in cui i personaggi si trovano spesso per le foto) e da una zona secondaria che ha inglobato il quartiere precedentemente chiamato \"Place de Gergovie\". Si tratta della pi\u00f9 grande area del parco, con 12 attrazioni, 2 aree giochi e 2 spettacoli. \nNel 2014, la foresta dei druidi viene riconvertita nella sub-land \"For\u00eat d'Id\u00e9fix\" con 5 nuove attrazioni per bambini.\nAttrazioni.\nFlat rides e attrazioni per bambini.\nSono inoltre presenti 3 aree giochi, dedicate a Panoramix, alla \"piccola quercia\" (La Gaule) e ai Vichinghi (Les Vikings)."}
{"id": "2495534", "revid": "726373", "url": "https://it.wikipedia.org/wiki?curid=2495534", "title": "Ragazze lupo", "text": "Ragazze lupo \u00e8 un romanzo fantasy di Martin Millar, che ha come protagonista una giovane ragazza lupo: oppressa dal padre e macchiatasi di un delitto, fugge a Londra per evitare la condanna del proprio clan.\nLa trama.\nProtagonista del romanzo \u00e8 Kalix, una ragazza lupo discendente dalla pi\u00f9 antica e potente famiglia di licantropi del mondo, quella dei MacRinnalch. Aggirandosi sola, senza amici e senza compagnia, per le vie di Londra, rischia ogni giorno la morte a causa dei cacciatori di licantropi, o, peggio, dei suoi stessi fratelli che cercano di eliminarla perch\u00e9 considerata un disonore per la loro dinastia. Anoressica, dipendente dal laudano, sofferente di depressione e di attacchi d'ansia, s'imbatte per caso in due studenti universitari, Moonglow e Daniel. I due vivono insieme, condividendo i corsi di studio ed aiutandosi a vicenda. Da sempre Daniel \u00e8 innamorato di Moonglow, ma non ha il coraggio di rivelarglielo: mente a s\u00e9 stesso, per convincersi di essere solo un suo amico, dato che Moonglow \u00e8 gi\u00e0 fidanzata.\nMoonglow e Daniel decidono di ospitare Kalix, che risponde alle loro attenzioni con sgarbo, ma che poi, lentamente, si abitua alla loro vita, arrivando a considerarli amici. Sulla ragazza lupo continua a gravare la minaccia dei fratelli e dei cacciatori: per nascondersi a loro ha bisogno di un talismano che le aveva donato la sorella, ma che ha dato come pagamento al suo mercante di fiducia in cambio di una dose di laudano. Cos\u00ec i due umani si offrono di aiutarla nella ricerca del magico oggetto.\nAlla trama principale si intrecciano le avventure di alcuni personaggi secondari, come Malveria, la sovrana malvagia e altezzosa degli Spiriti del Fuoco, comicamente impegnata nella ricerca di vestiti d'alta moda, e Thrix, sorella di Kalix, nonch\u00e9 stilista famosa.\nParallelamente assistiamo alla faida nata nel seno della famiglia MacRinnalch, a causa dell'omicidio del capoclan, commesso proprio da Kalix: i due figli maschi si contendono la supremazia in uno scontro all'ultimo sangue. Kalix \u00e8 per entrambi preda ambita, perch\u00e9 la sua cattura potrebbe far pendere la bilancia dalla parte di chi riuscisse a riportarla al castello."}
{"id": "2495535", "revid": "357043", "url": "https://it.wikipedia.org/wiki?curid=2495535", "title": "Ronald Frank Aldrich", "text": ""}
{"id": "2495536", "revid": "334064", "url": "https://it.wikipedia.org/wiki?curid=2495536", "title": "Censore", "text": "Il censore era, nell'antica Roma, chi esercitava la \"censura\", la magistratura istituita nel 443 a.C. e operante fino al 350 d.C. Divenne inutilizzata nel tardo periodo repubblicano, venne ripristinata da Augusto.\nIstituzione.\nLa magistratura del Censore fu istituita nel 443 a.C. sulla base di una proposta presentata al Senato, per ovviare al problema sempre pi\u00f9 pressante, del ritardo con cui venivano tenuti i censimenti, fino ad allora di responsabilit\u00e0 dei consoli..\nPrimi a ricoprire la carica, ad appannaggio dei patrizi, furono i consoli del 444 a.C., Lucio Papirio Mugillano e Lucio Sempronio Atratino, quasi a risarcimento del fatto che il loro consolato dur\u00f2 meno dell'anno normalmente previsto per la carica.\nLa carica.\nTale carica, per la quale era richiesta capacita oratoria e rigore morale, in origine poteva essere ricoperta solo dai patrizi, ma dal 339 a.C. le \"Leges Publiliae\" stabilirono che uno dei censori dovesse essere di estrazione plebea. A contraddistinguere l'atto della loro elezione era la cosiddetta cerimonia della \"lustratio\", la purificazione della citt\u00e0 (il termine \"lustrum\", da allora, designa un periodo di cinque anni, ovvero il lasso di tempo che intercorreva tra un'elezione e la successiva). I censori erano una delle pi\u00f9 alte magistrature della Roma antica assieme ai consoli, ai pretori, agli edili e ai tribuni della plebe.\nErano sempre in numero di due ma, pur avendo funzioni importanti, erano privi di \"imperium\". Venivano eletti direttamente dai comizi centuriati. All'inizio la durata in carica era di cinque anni, ma gi\u00e0 dal 433 a.C., su proposta di Mamerco Emilio Mamercino alla sua seconda dittatura, il periodo fu diminuito in modo da non superare i 18 mesi. L'elezione rimase comunque a cadenza quinquennale. I censori si occupavano principalmente del censimento della popolazione, della \"cura morum\" (cio\u00e8 della sorveglianza sui comportamenti individuali e collettivi) e della \"lectio senatus\". Con il declino e la caduta della Repubblica romana la carica, prima cadde in disuso e poi venne assunta direttamente dagli imperatori, grazie ad Augusto che la ripristin\u00f2.\nCon la \"nota censoria\" si punivano infrazioni nell'ambito della disciplina militare, gli abusi dei magistrati nei loro ruoli, gli eccessi nel lusso, ecc. La \"nota censoria\" causava una riprovazione morale che comportava \"ignominia\". Coloro che erano colpiti da tale provvedimento venivano espulsi dall'ordine dei senatori e dei cavalieri e venivano posti in una classe inferiore dell'ordinamento centuriato e potevano anche essere privati dei diritti politici, cio\u00e8 di voto e di eleggibilit\u00e0 (\"ius suffragii et honorum\").\nLa \"lectio senatus\".\nQuesto compito, divenuto prerogativa dei censori a seguito del \"plebiscitum Ovinium\", era particolarmente importante nella fase repubblicana perch\u00e9, in pratica, permetteva al censore di decretare i candidati alla carica senatoriale. Spesso il censore faceva un uso politico di tale prerogativa, respingendo per indegnit\u00e0 avversari politici. L'importanza della \"lectio senatus\" \u00e8 infatti palesata nell'et\u00e0 augustea, quando il giovane \"princeps\" Ottaviano ricoprir\u00e0 personalmente la carica, al fine di controllare il Senato con propri partigiani.\nIl censimento.\nUna volta entrati in carica, i censori emanavano un editto in cui si stabilivano in quali giorni i cittadini dovevano recarsi nel Campo Marzio per dichiarare il proprio reddito. Il criterio di censura adottato conobbe due fasi ben distinte: una prima fase era basata sulla quantit\u00e0 di terra coltivabile posseduta oppure sul numero di capi di bestiame. Tale criterio fu in vigore dalle origini di Roma fino alla censura di Appio Claudio Cieco nel 312 a.C. quando si riform\u00f2 il sistema: unit\u00e0 base del censimento divenne il capitale mobile. Questa riforma fu fondamentale per l'apertura dei Comizi centuriati alle nuove classi sociali in ascesa, che fondavano la propria ricchezza sul commercio e sull'artigianato piuttosto che sull'agricoltura.\nPersonaggi.\nIl pi\u00f9 famoso tra i censori fu Marco Porcio Catone il vecchio, che - proprio dalla carica - prese il soprannome di \"Censor\"."}
{"id": "2495541", "revid": "1745361", "url": "https://it.wikipedia.org/wiki?curid=2495541", "title": "Censura", "text": "La censura \u00e8 il controllo della comunicazione da parte di un'autorit\u00e0, che limita la libert\u00e0 di espressione e l'accesso all'informazione con l'intento dichiarato di tutelare l'ordine sociale e politico.\nNella maggior parte dei casi si intende che tale controllo sia applicato nell'ambito della comunicazione pubblica, per esempio quella per mezzo della stampa o altri mezzi di comunicazione di massa; ma si pu\u00f2 anche riferire al controllo dell'espressione dei singoli, ad esempio la corrispondenza privata.\nTipologia.\nI tipi di censura si possono suddividere in base a diversi criteri:\nCensura repressiva.\nLa censura di tipo repressivo colpisce successivamente alla diffusione del \"testo\", sia esso carta stampata, programma televisivo, film, ecc. Ci\u00f2 avviene tramite il suo sequestro.\nCensura preventiva.\nLa censura preventiva avviene prima della divulgazione dell'oggetto, tramite un controllo delle autorit\u00e0 delegate di esso, dunque non \u00e8 mai presente la divulgazione del testo non censurato.\nCensura militare.\nLa censura militare impedisce ai singoli soldati di esprimere opinioni e divulgare informazioni che possano mettere in cattiva luce l'istituzione militare o comprometterne la sicurezza.\nCensura politica.\nNei regimi autoritari la censura politica impedisce a individui, associazioni, partiti e mezzi di informazione di divulgare informazioni ed esprimere opinioni contrarie a quelle del potere esecutivo. Tale censura si realizza attraverso il divieto di trattare taluni argomenti o attraverso il controllo preventivo dei contenuti divulgati dai mezzi di informazione.\nCensura \"soft\".\nUn report del 2015 dell'Associazione mondiale della carta stampata (WAN-IFRA) e del Center fro International Media Assistance (CIMA), nel descrivere la situazione della censura in Serbia, ha definito e descritto l'emergere di una nuova forma di censura, denominata \"censura soft\". L'espressione, utilizzata per la prima volta nel 2005 in un report della Open Society Justice Initative, si riferisce a una serie di pratiche e schemi che mirano a influenzare i media senza ricorrere all'interdizione legale, alla censura diretta e alla minaccia economica diretta. Questo tipo di pressioni include l'allocazione discriminatoria e selettiva dei fondi pubblici, l'abuso di potere ed ispezioni opache e discrezionali.\nCensura religiosa.\nLa censura religiosa \u00e8 presente in molte religioni sia in passato sia oggi. In ambito cristiano possiamo indicare il testo \"Contro i cristiani\" di Porfirio come prima vittima della censura cristiana; tre diversi imperatori cristiani infatti condannarono il testo alla distruzione e di esso ci sono pervenuti solo pochi brevi estratti. Un celebre strumento di censura individuale fu la mordacchia applicata all'eretico Giordano Bruno prima della sua esecuzione (ordinata dallo Stato Pontificio) sul rogo, per impedirgli di parlare prima di morire. \nL'esempio storico per antonomasia della censura religiosa e specificamente cattolica \u00e8 l'Indice dei libri proibiti, redatto a seguito del Concilio di Trento e abolito nel 1966. Il Sant'Uffizio copriva poi del segreto anche alcune delle sue comunicazioni, sanzionandole a pena di scomunica, come notato da Leonardo Sciascia citando le varie clausole contenute nella corrispondenza con il vescovo Angelo Ficarra.\nCensura nelle carceri.\nNei sistemi carcerari la censura serve a impedire che persone sottoposte a restrizione della libert\u00e0 possano, attraverso i mezzi di comunicazione loro solitamente concessi (telefono, corrispondenza, colloqui con i familiari), continuare a delinquere.\nCensura morale ed estetica.\nLa censura morale ha lo scopo di impedire che messaggi ritenuti moralmente scorretti, offensivi, volgari o altrimenti sconvenienti possano raggiungere il pubblico o farlo in modo indiscriminato. Un esempio \u00e8 la censura applicata alla pornografia e alle rappresentazioni esplicite di violenza, che ne limita solitamente l'accessibilit\u00e0 da parte di minori. La P.M.R.C. fu un'associazione che si occup\u00f2 di ci\u00f2 in campo musicale, soprattutto negli anni ottanta, intervenendo nel controllo di dischi ritenuti osceni e privi del senso del pudore.\nCensura processuale.\nA differenza della sanzione penale, genericamente prevista in Italia per la divulgazione degli atti di indagine secretati, e delle sanzioni amministrative per violazione del divieto di utilizzo dei dati giudiziari, negli ordinamenti anglosassoni \u00e8 contemplato un mezzo ulteriore di tutela del \"fair trial\", cio\u00e8 dell'imputato e della tranquillit\u00e0 del giudizio: \u00e8 il \"gag order\" (ovvero \"suppression order\"), con cui il magistrato ingiunge alla stampa di non pubblicare alcune o tutte le notizie del processo, ed in alcuni casi la stessa esistenza dell'ingiunzione magistratuale.\nAutocensura.\nSi parla invece di autocensura quando la censura \u00e8 realizzata dal soggetto che \u00e8 chiamato a esprimere opinioni e a divulgare informazioni, allo scopo di evitare di divulgare contenuti sgraditi a terzi o allo scopo di non incorrere in censura.\nL'organizzazione delle imprese editoriali presuppone, inevitabilmente, una forma di controllo e selezione degli articoli da parte del direttore responsabile, sia per una questione di responsabilit\u00e0 per omesso controllo, in cui altrimenti questi potrebbe incorrere, sia per garantire la cosiddetta \"linea editoriale\" della testata. In quest'ultimo caso, il diritto di cronaca del giornalista ed il carattere di \"impresa di tendenza\" della testata entrano in conflitto, ma si tratta di un profilo rispetto al quale, per la sua delicatezza, nell'ordinamento dello Stato italiano non sono state previste risposte di legge.\nQuasi-censura.\nCapita che occasionalmente un'informazione originale e specifica, la cui stessa esistenza \u00e8 quasi sconosciuta al grande pubblico, sia tenuta in una situazione di quasi-censura, essendo classificata come \u201csovversiva\u201d o \u201csconveniente\u201d. \nOmert\u00e0: per estensione, quando gli argomenti che confermano l'esistenza di un male coincidono con l'autocensura.\nCensura nella psicoanalisi.\nNell'ambito della teoria freudiana, la censura indica quel particolare meccanismo che blocca i desideri dell'inconscio e impedisce loro di accedere alla coscienza del soggetto. La censura \u00e8 quindi all'origine della rimozione, procedimento attraverso cui vengono mantenuti nell'inconscio pensieri, immagini, desideri o ricordi legati a una pulsione non accettabile.\nLa censura si riduce ma non si annulla completamente durante il sonno; pertanto nei sogni emergono i contenuti dell'inconscio, ma non in maniera esplicita. Il sogno \u00e8, infatti, caratterizzato da un contenuto manifesto, quello che effettivamente si ricorda al risveglio, e da un contenuto latente, composto da elementi \"mascherati\" mediante simboli o metafore, per poter aggirare la censura. Questa rappresentazione indiretta dei contenuti rimossi ha lo scopo di rendere accettabile alla coscienza i desideri non confessabili del sognatore.\nCensura cinematografica.\nLa \"censura cinematografica\" viene esercitata sui film attraverso un organo statale, che pu\u00f2, a seconda dei casi, intervenire sulla proiezione, sulla distribuzione e talvolta su diverse fasi della realizzazione stessa di un film.\nIstituita con il fine di impedire spettacoli con contenuti violenti, contrari alla pubblica decenza, al sentimento religioso o civile, o con il fine di tutelare i minori, nei regimi totalitari \u00e8 divenuta anche un mezzo di controllo dei contenuti politici di un film e un incentivo alla propaganda di regime.\nNella maggioranza dei paesi democratici, la censura cinematografica \u00e8 sostituita da sistemi di autoregolamentazione ai quali aderiscono volontariamente le case produttrici e distributrici.\nCensura televisiva.\nCensura dei telefilm.\nIn Italia i telefilm trasmessi in fascia protetta vengono talvolta censurati. Ne \u00e8 un esempio Smallville, che nelle repliche e negli episodi inediti della settima stagione, trasmessi tra le 15:00 e le 16:40, \u00e8 stato epurato da tutte le scene pi\u00f9 cruente. Anche Buffy ha subito molte censure. Nell'estate 2008 Italia 1 ha trasmesso in fascia protetta Summer Dreams, censurando tutte le scene su una relazione omosessuale, cosa che accadr\u00e0 anche nelle repliche trasmesse nell'estate 2010 e negli episodi della quarta stagione in prima tv su La5.\nNon \u00e8 raro che le serie subiscano tagli alle scene, tuttavia se il contenuto visivo lo consente, ci\u00f2 \u00e8 evitabile traducendo i dialoghi in italiano utilizzando espressioni meno volgari rispetto all'originale straniero.\nCensura nei cartoni animati.\nLa censura dei cartoni animati colpisce soprattutto le produzioni giapponesi. La causa della censura si pu\u00f2 ricondurre al fatto che cartoni per adolescenti, o addirittura per adulti, vengano associati ad un pubblico infantile. Altri sostengono che tale censura sia motivata da un tentativo di allargare il pubblico fruitore sia del programma che dell'oggettistica relativa.\nLe principali censure riguardano:\nIn Italia, ad esempio, i cartoni animati sono spesso associati ad un pubblico infantile e dunque devono essere adattati per mezzo della censura. Alla censura spingono anche le associazioni dei genitori, quali ad esempio il Moige. L'adattamento del programma ad un pubblico molto giovane pu\u00f2 portare spesso alla snaturazione del programma stesso. Molti pensano che la censura potrebbe essere evitata trasmettendo i cartoni in seconda serata. Dal 1998 esiste un'associazione che si batte contro la censura dei cartoni: l'ADAM-Associazione Difesa Anime e Manga, che mantiene contatti con giornalisti esperti del settore fumettistico.\nIn Italia i cartoni animati vengono censurati specialmente dalle reti Mediaset. La rete che invece censura meno \u00e8 MTV che tra l'altro trasmette i cartoni in prima serata e non di pomeriggio; la maggior parte dei cartoni animati trasmessi da MTV non sono stati censurati; nel caso mandi in onda un anime con contenuti non adatti avverte gli spettatori con un avviso. \nLa censura dei cartoni \u00e8 diffusa anche in altri paesi come gli USA e la Francia. Negli USA in particolare i cartoni sono molto censurati: infatti i censori statunitensi non si limitano solo a tagliare qualche scena, ma a modificare graficamente il cartone sostituendo per esempio le sigarette con i leccalecca e le pistole vere con quelle giocattolo (ad esempio in \"One Piece\"). Un altro anime particolarmente censurato \u00e8 senza dubbio Detective Conan. In generale, solo in Giappone gli anime restano per lo pi\u00f9 integri (le sole censure riguardano alcuni anime a sfondo erotico o molto violento).\nCensura dei software.\nSebbene quasi inesistente, alcuni governi, come quello della Repubblica popolare cinese hanno predisposto censure di parti di software, ritenute illegali in quel paese. L'enciclopedia della Microsoft Encarta \u00e8 ancora oggi censurata in diversi paesi asiatici, per alcuni dei suoi contenuti ritenuti controversi.\nNel 1983 l'Electronic Information Act legiferato dal governo di Pretoria in Sudafrica ha previsto l'approvazione, da parte di un organismo di censura, dei software che venivano scritti nella Repubblica sudafricana. Tale atto \u00e8 stato emanato dal momento che i codici sorgenti di molti software che venivano prodotti, venduti e/o scambiati in Sudafrica contenevano commenti di incitamento alla lotta anti-apartheid.\nNel 1986 furono sequestrate, all'Aeroporto di Jan Smuths di Johannesburg, pi\u00f9 di 1.000 copie modificate del sistema operativo Windows 1.0 che contenevano un commento con l'intero libro dello scrittore bandito Donald Woods, \"Biko\" (poi ispiratore del film del 1987 Grido di libert\u00e0). L'Electronic Information Act \u00e8 stato infine abolito nel 1998. \nCensura nei videogiochi.\nLa censura nei videogiochi spinta da associazioni di genitori e dagli stessi governi, viene effettuata sin dai primi giochi con contenuti violenti e/o erotici e si divide in due tipologie:\nCensura dei fumetti.\nAnche i fumetti vengono talvolta censurati. La censura dei fumetti era molto diffusa negli USA negli anni cinquanta e sessanta quando si pens\u00f2 che i fumetti potessero contribuire alla diffusione della delinquenza giovanile; durante il maccartismo negli USA venne dunque istituito il CCA, \"Comics Code Authority\", il cui compito fu quello di diminuire la violenza e cancellare i messaggi di propaganda comunista o giudicati come tali.\nLe case editrici dovettero quindi adeguarsi a questo codice censurando le storie a fumetti; la Western Publishing, che pubblicava le storie a fumetti Disney negli USA, in alcune occasioni censur\u00f2 diverse storie di Carl Barks tra cui \"Paperino e l'incendiario\" (vengono censurate le ultime due vignette in cui si vede Paperino in prigione per aver provocato un incendio), \"Paperino e le forze occulte\" (tagliata la scena iniziale e quella in cui appare un orco evocato dalla strega Nocciola), \"Zio Paperone e il vello d'oro\" (venne cambiato il nome alle harpies (arpie) in larkies (mattachione) perch\u00e9 in inglese harpies significa anche prostitute) e \"Zio Paperone e la Stella del Polo\" (tagliata la scena del rapimento di Doretta Dorem\u00ec). Il motivo di queste censure era la troppa violenza.\nAnche in Italia negli anni sessanta si giunse a una forma di autocensura: nel 1951, l'Apostolato della Buona Stampa pubblic\u00f2 un \"Indicatore della stampa per ragazzi\", in cui vennero elencate le testate \"raccomandabili\", \"leggibili\", \"leggibili con cautela\" ed \"escluse\". In quest'ultimo gruppo, riservato alla \"stampa moralmente nociva, che non \u00e8 permesso leggere per nessuna ragione, perch\u00e9 costituisce un eccitamento alla delinquenza, alla corruzione e alla sensualit\u00e0\", figuravano, fra altri 230 titoli, serie western come \"Pecos Bill\", \"Piccolo Sceriffo\" e \"Tex\". Nello stesso periodo, due deputati democristiani, Federici e Migliori, presentarono alla Camera un progetto di legge che chiedeva un controllo preventivo sui periodici a fumetti. Per evitare di dover sottoporre ogni pagina al giudizio di una \"commissione di censura governativa\", gli editori del settore si coalizzarono, istituendo una propria \"commissione di autocensura\", contraddistinta dal marchio GM (Garanzia Morale). Fu cos\u00ec che a partire dall'estate del 1962 tale marchio apparve sulle copertine dei principali periodici a fumetti italiani, patrocinato dall'Associazione Italiana Editori Periodici per Ragazzi. All'interno degli albi apparivano le seguenti parole:\nGli editori italiani iniziarono quindi a censurare le storie eliminando le parolacce e la violenza nelle storie da loro pubblicate. Ne fecero le spese soprattutto \"Tex\" e i supereroi americani. Anche i fumetti Disney vennero autocensurati: anche qui vennero rese meno violente le storie (rendendo pi\u00f9 lievi le punizioni di Qui, Quo, Qua per esempio); inoltre anche le ristampe non uscirono indenni dalla censura: vennero modificati infatti alcuni dialoghi considerati poco politically correct. Comunque l'autocensura dur\u00f2 sino al giugno 1967.\nAncora oggi comunque esiste la censura nei fumetti. Per esempio, la Walt Disney Company Italia quando ha ristampato storie a fumetti datate che contengono frasi poco \"politically correct\", sono avvenute modifiche di non poco conto. Per esempio quando ha ripubblicato \"Topolino e i grilli atomici\" nel novembre 2007 ha modificato la frase pronunciata da Pippo \"E i zanzaroni hanno divorato i banditi!\" in \"E i banditi sono fuggiti\".\nIn alcuni casi la Disney Italia ha censurato frasi che contengono riferimenti alla religione. In altri, invece, frasi che potrebbero offendere alcune categorie di persone. Per esempio nella versione originale di \"Paperinik il diabolico vendicatore\" Paperone offende Paperino dicendo che \u00abquesto pelandrone non \u00e8 nemmeno capace di derubare un sordomuto cieco e paralitico\u00bb. Nella versione censurata dice invece \u00abquesto pelandrone non \u00e8 nemmeno capace di rubare una noce a uno scoiattolo\u00bb.\nAnche i manga, i fumetti giapponesi, in alcuni casi sono censurati. Per esempio in seguito ad alcune proteste del Moige, la Star Comics \u00e8 stata costretta a censurare, dalla terza edizione in poi, una scena del manga Dragon Ball, ritenuta non adatta ai minori. C'\u00e8 un altro caso di \"manga\" censurato: la Planet Manga ha infatti censurato il \"manga\" in un volume \"Ludwig\", pubblicato nel novembre 2005, per nascondere la relazione incestuosa e pedofila tra Biancaneve e suo padre.\nCensura nella musica.\nCensura nella musica in Italia.\nIn Italia la censura musicale \u00e8 avvenuta per lo pi\u00f9 per motivi politici durante il periodo fascista, e per motivi di contenuti considerati \"scabrosi\" secondo i codici morali del periodo negli anni cinquanta-settanta.\nUn altro periodo di censura fu quello della dominazione austriaca sul Lombardo-Veneto tra il 1797 e il 1861. Si pensi alla censura a cui furono sottoposti alcuni melodrammi, fra cui Rigoletto e La Traviata di Giuseppe Verdi; al primo di questi melodrammi, tratto da \"Il re si diverte\" di Victor Hugo, fu imposto un cambio di ambientazione: dalla Francia del XVIII secolo alla corte dei Gonzaga a Mantova per evitare riferimenti politici, oltre che alla sostituzione di alcuni versi giudicati osceni. Ne La Traviata, tratta da La Signora delle Camelie abbiamo lo spostamento dell'azione dalla contemporaneit\u00e0 (1850) al 1700, oltre che la sostituzione di alcuni versi (il soggetto di La Traviata, che ha come protagonista una cortigiana, fu giudicato scandaloso). \nAnche Un ballo in maschera fu spostato dalla corte danese a Boston per evitare le conseguenze psicologiche e politiche della rappresentazione di un regicidio. Nel 2021 le due parolacce presenti nella canzone \"Zitti e buoni\" dei M\u00e5neskin furono vietate dal regolamento per l'Eurovision Song Contest e cos\u00ed furono modificati i versi in questione."}
{"id": "2495542", "revid": "122197362", "url": "https://it.wikipedia.org/wiki?curid=2495542", "title": "Grande Traversata della Collina", "text": "La Grande Traversata della Collina Torinese (GTC) \u00e8 un itinerario escursionistico in ambiente collinare della lunghezza di circa che collega la citt\u00e0 di Moncalieri con quella di Chivasso, entrambe localit\u00e0 nella citt\u00e0 metropolitana di Torino, in Piemonte.\nItinerario.\nL'itinerario parte in comune di Moncalieri dal Parco delle Vallere; la quota massima raggiunta \u00e8 il Colle della Maddalena () e propone un dislivello in salita complessivo di circa . Ideato e tracciato negli anni '90 dalla sezione di Moncalieri del Club Alpino Italiano con l'ausilio di altre associazioni sentieristiche locali.\nAttraversa i comuni di Moncalieri, Pecetto Torinese, Pino Torinese, Torino, San Mauro Torinese, Baldissero Torinese, Castiglione Torinese, Gassino, Rivalba, Castagneto Po, Chivasso.\nPunti di interesse.\nL'itinerario offre numerosi scorci panoramici e permette di attraversare aree di interesse naturalistico, come il Parco naturale della Collina di Superga, la Riserva naturale speciale del Bosco del Vaj, il Parco del Po Torinese. Siti di particolare interesse lungo il percorso sono la Basilica di Superga, l'Osservatorio astronomico di Torino, il Faro della Vittoria al Colle della Maddalena."}
{"id": "2495552", "revid": "2220313", "url": "https://it.wikipedia.org/wiki?curid=2495552", "title": "Dylan Dog - Il film", "text": "Dylan Dog - Il film (\"Dylan Dog: Dead of Night\") \u00e8 un film del 2011 diretto da Kevin Munroe e basato sul fumetto italiano \"Dylan Dog\".\nNon si tratta di adattamento cinematografico di alcun albo della serie a fumetti, bens\u00ec una storia completamente nuova scritta per l'occasione dagli ideatori del film.\nTrama.\nDylan Dog ha abbandonato il mestiere di indagatore dell'incubo e si \u00e8 trasferito da Londra a New Orleans con il suo assistente Marcus. Dylan decide tuttavia di tornare ad indagare nel mondo del paranormale quando viene contattato da Elizabeth Ryan, che sostiene che il padre sia stato ucciso da un mostro.\nProduzione.\nGi\u00e0 nel 1998 i Platinum Studios, rilasciando anche una locandina promozionale, annunciarono la possibile uscita del film con la Dimension/Miramax per la regia di Breck Eisner e con la sceneggiatura di Thomas Dean Donnelly e Joshua Oppenheimer. L'anno seguente, dopo la commercializzazione negli Stati Uniti, con un buon riscontro di vendite, di alcuni albi dei fumetti Bonelli da parte della Dark Horse Comics, tra cui sei storie di Dylan Dog, la notizia era stata confermata e nello stesso periodo la Platinum Studios aveva anche stretto accordi con la DreamWorks SKG per un possibile film su Nathan Never, di cui per\u00f2 non si sono avute pi\u00f9 notizie.\nNel dicembre del 2004 la \"Platinum Studios\" annunci\u00f2 la pianificazione di un film in grafica computerizzata su Dylan Dog intitolato \"Dylan Dog: The Fourth Kingdom\", con Ian Pearson come regista e con Gavin Blair come co-sceneggiatore. Dylan Dog avrebbe dovuto fermare un serial killer soprannaturale intento a diventare una divinit\u00e0, nonch\u00e9 sovrano del \"quarto regno\", un nuovo aldil\u00e0. Se non ci fosse riuscito, l'amore della sua vita sarebbe morto e si sarebbe scatenato l'Armageddon sulla Terra. Il 26 aprile 2005 i Platinum Studios annunciarono di aver nuovamente incaricato gli sceneggiatori Joshua Oppenheimer e Thomas Dean Connelly di scrivere la storia per un film live action con regista Breck Eisner. Secondo quanto riportato dai produttori la vicenda si sarebbe svolta a New York e il protagonista si sarebbe dovuto chiamare \"Derek Donovan\" e avere un aiutante di nome \"Marcus Adams\".\nNell'ottobre del 2007 si fece il nome di David R. Ellis per la regia che per\u00f2 dovette rinunciare al progetto per dedicarsi interamente a \"The Final Destination 3D\". Il 4 aprile 2008 Kevin Munroe fu confermato nuovo regista. Munroe conobbe Dylan Dog intorno al 2001, leggendo due albi in cui si incontra con Martin Myst\u00e8re: in quel periodo stava lavorando con la Dark Horse Comics per sviluppare una serie televisiva su Martin Myst\u00e8re che, per\u00f2, fu interrotta perch\u00e9 la casa non era titolare dei diritti in altri stati (in Francia appartenevano alla Gaumont che nel 2003 creer\u00e0 una serie animata). In seguito lesse gli albi di Dylan Dog pubblicati in inglese e, successivamente, la versione italiana. Fu proprio Munroe a scegliere di cambiare l'ambientazione e spostarla da New York a New Orleans.\nIl 26 febbraio 2009 iniziarono le riprese con una spesa di produzione di circa 20 milioni di dollari. Per quanto riguarda gli effetti speciali, furono usati sia effetti di make up e sia effetti in computer grafica. L'8 luglio fu annunciato il completamento delle riprese e il 23 luglio al Comic-Con fu annunciato il completamento della produzione.\nIl 6 aprile 2010 fu annunciato il completamento della ricolorazione della pellicola che fu pronta il 9 aprile. Lo stesso giorno, in una convention a Milano, la Moviemax annunci\u00f2 di essere il distributore italiano del film, confermando alcune precedenti voci.\nLa produzione statunitense ha effettuato diverse modifiche rispetto al fumetto, sia per la differenza nei due media, sia per questioni inerenti al mercato locale. Tra le principali modifiche vi \u00e8 la sostituzione di Groucho con un altro personaggio (Marcus, interpretato da Sam Huntington), per problemi di copyright con gli eredi dei fratelli Marx (per lo stesso motivo la modifica del personaggio era gi\u00e0 avvenuta anche nei fumetti pubblicati sul territorio americano). Inoltre la storia \u00e8 ambientata a New Orleans anzich\u00e9 a Londra (niente trasposizione cinematografica quindi neanche per l'ispettore Bloch) ed il colore del maggiolino \u00e8 stato invertito (nero con la cappotta bianca), sempre per problemi di diritti d'autore (stavolta relativi al personaggio Disney di Herbie).\nVa rilevato che l'uscita di Dylan Dog - Il film rimase del tutto inosservata da parte di Sergio Bonelli Editore nelle sue pubblicazioni: non se ne fece cenno neanche nel Dylan Dog Horror Club (che pure negli anni precedenti aveva pi\u00f9 volte pubblicato notizie sulla possibile realizzazione di un film o di una serie televisiva sull'indagatore dell'incubo) nonostante la coincidenza tra l'uscita del film e le celebrazioni per il 25\u00ba anniversario di Dylan Dog. Anche le rubriche cinematografiche sull'Almanacco della Paura, sempre puntuali a passare in rassegna i film horror dell'annata trascorsa, non fecero cenno al film ufficiale del personaggio cui l'almanacco stesso \u00e8 dedicato. \nColonna sonora.\nLe musiche del film vennero composte da Klaus Badelt e da Andrew Raiher e furono registrate presso i Theme Park Studios di Santa Monica. L'album fu pubblicato il 23 maggio 2011 sul sito ufficiale dell'artista e contiene i seguenti brani:\nNel film sono presenti anche le canzoni \"Tick\", \"So Hard\", \"Final Round\", \"Stronger - Dead of Night Mix\", \"Ritorna Vincitor!\" dall'\"Aida\" di Giuseppe Verdi, \"How To\", \"Dancing Babies\" e \"Game of Life\".\nPromozione.\nLe prime foto del film furono pubblicate online il 6 maggio 2009 e ritraevano alcuni dei protagonisti del film. Il 23 luglio al Comic-Con, in occasione dell'annuncio del completamento della produzione, fu presentata una locandina provvisoria. Il 25 maggio 2010 sul sito ufficiale della Moviemax fu presentato il logo italiano del film. Il 31 luglio al Giffoni Film Festival furono proiettate in anteprima mondiale le prime immagini del film che uscirono online qualche giorno dopo, ma furono fatte rimuovere dai Platinum Studios perch\u00e9 non rappresentative del film finito. Sarebbe stato un filmato creato come strumento per la vendita internazionale del film, privo di molti effetti speciali inseriti in post produzione e con alcuni pezzi di prova, messo online illegalmente da un sito russo. Il 31 ottobre, nella notte di Halloween, al Festival Internazionale del Film di Roma furono proiettati in anteprima mondiale i primi venti minuti del film, poi riproposti durante \"Le Giornate del Cinema di Sorrento\" il 1\u00ba dicembre. Il 17 novembre la Moviemax distribu\u00ec il primo teaser trailer italiano del film, che venne proiettato nelle sale cinematografiche prima di \"Saw 3D - Il capitolo finale\". La prima locandina italiana usc\u00ec online il 17 dicembre e la seconda il 17 gennaio 2011. Il 1\u00ba febbraio 2011 la Moviemax diffuse la locandina italiana definitiva e il 10 febbraio il trailer italiano finale da 94 secondi tramite il sito del \"Corriere della Sera\". Secondo la Moviemax il teaser trailer serv\u00ec a descrivere \"gli elementi caratterizzanti del personaggio e del suo universo senza dare informazioni supplementari sul film\" mentre quello definitivo per \"sottolineare anche gli aspetti pi\u00f9 action del film che lo caratterizzano rispetto all'albo\". Le locandine e gli artwork sono stati creati dal graphic designer italiano Daniele Moretti.\nDefinito il distributore americano, la promozione si concentr\u00f2 anche su materiale in lingua inglese e il 27 febbraio usc\u00ec online la locandina internazionale. Il 28 febbraio venne distribuita la seconda locandina italiana definitiva, a cui seguirono, il 2 marzo, due spot, uno da 15 secondi e l'altro da 30 secondi, ultimi materiali in lingua italiana. Il 4 marzo uscirono in rete il trailer da 142 secondi e la locandina provvisoria americani. Quella definitiva fu presentata il 15 marzo. Il 25 marzo vennero distribuiti i primi due spot americani e l'11 aprile il terzo, tutti e tre da 30 secondi. Il film, inoltre, fu presentato da Huntington, Routh e dal regista Kevin Munroe il 1\u00ba e il 2 aprile al WonderCon di San Francisco.\nIl 25 aprile fu distribuito il primo trailer spagnolo dalla durata 150 secondi.\nDistribuzione.\nL'uscita italiana del film, inizialmente annunciata per il 29 ottobre 2010, slitt\u00f2 al 18 marzo 2011 e successivamente al 16 marzo 2011. L'anteprima mondiale \u00e8 stata il 15 marzo.\nIl 29 aprile \u00e8 uscito negli Stati Uniti, distribuito dalla Freestyle Releasing, il 25 maggio nelle Filippine, distribuito dalla Pioneer Films, il 26 in Singapore, distribuito dalla Cathay-Keris Films, il 9 giugno in Malaysia, distribuito dalla Ram Entertainment, il 17 in Spagna, distribuito dalla TriPictures, il 24 in Turchia, distribuito dalla Pinema, il 28 luglio in Portogallo, distribuito dalla Zon Lusomundo, e in Hong Kong, distribuito dalla Intercontinental Film Distributors, e il 12 agosto in Brasile, distribuito dalla Playarte.\nIl 5 e il 6 novembre 2011 \u00e8 stato proiettato al festival Cinemania (\"Cinemaniji\") in Serbia con il titolo \"Dilan Dog - U tmini no\u0107i\".\nDivieti.\nIl 30 giugno la Motion Picture Association of America classific\u00f2 il film \"PG-13 - Parents Strongly Cautioned - Some material may be inappropriate for children under 13\" (Parte del materiale pu\u00f2 essere inappropriato per i minori di 13 anni) per \"sequenze di violenza e azione tra creature, linguaggio colorito tra cui alcuni riferimenti sessuali e uso di droghe\". Inizialmente era stato assegnato un \"R - Restricted - Under 17 requires accompanying parent or adult guardian\" (I minori di 17 anni devono essere accompagnati da un adulto), ma il regista riusc\u00ec a convincere la MPAA che il voto dovesse essere \"PG-13\" e che il film non dovesse essere cambiato di un fotogramma.\nIn Italia il film non ha avuto alcun divieto.\nIn Singapore il film \u00e8 classificato come \"PG - Parental Guidance\", ovvero \u00e8 visibile a tutti e per i bambini sotto i 13 anni \u00e8 consigliata la compagnia dei genitori, in Malesia \"PG-13\", i bambini sotto i 13 anni devono essere accompagnati da un adulto, in Portogallo \"M/12\", \u00e8 visibile agli spettatori dai 12 anni in su e i pi\u00f9 giovani devono essere accompagnati da un adulto, in Hong Kong \"IIB\", alcuni contenuti sono inadatti per i bambini e la presenza di un genitore \u00e8 consigliata, in Brasile non \u00e8 raccomandato per i minori di 14 anni.\nEdizione italiana.\nDoppiaggio.\nIl doppiaggio italiano del film \u00e8 stato curato dallo Studio ASCI, la sonorizzazione dalla Villini Studios srl e Marco Mete, a cui \u00e8 stata affidata la direzione del doppiaggio, ha curato i dialoghi italiani. Il doppiaggio ha permesso di inserire nel film frasi caratteristiche del fumetto ma assenti nell'edizione originale del film, come \"Giuda Ballerino!\" o \"Il mio quinto senso e mezzo\". \nAccoglienza.\nIncassi.\nSolo nel primo giorno di programmazione in Italia il film ha guadagnato 368.000 euro, nel primo week-end 790.000 e nel secondo 385.000 per un totale di circa 2.436.000 euro al 10 aprile, ultimo giorno di programmazione.\nNegli Stati Uniti, invece, ha guadagnato circa 268.000 dollari nel primo giorno per un totale di circa 1.200.000 dollari al 19 maggio, ultimo giorno di programmazione. In Singapore circa 300.000 dollari e nelle Filippine circa 110.000 dollari al 12 giugno, in Malesia circa 396.000 dollari al 3 luglio e in Thailandia circa 130.000 dollari al 10 luglio.\nNel complesso gli incassi hanno ammontato a circa 4,6 milioni di dollari, una cifra notevolmente inferiore al budget stanziato per la produzione che ha fatto classificare \"Dylan Dog - Il film\" tra i peggiori flop del 2011.\nCritica.\nCritica italiana.\nComplessivamente la critica italiana non ha accolto con favore il film, esprimendo anche giudizi piuttosto negativi. Il sito MYmovies basandosi su 94 recensioni gli ha assegnato un voto di 1,72 su 5.\nLuca Raffaelli de \"la Repubblica\" dopo aver visto il film lo ha definito \u00abun buon film di serie B che prende ispirazione da un grande fumetto di serie A\u00bb sottolineando che dentro al personaggio interpretato da Brandon Routh \u00abnon c'\u00e8 niente\u00bb a differenza del Dylan Dog originale che \u00abusa l'horror per parlare di altre cose\u00bb. Secondo Roberto Nepoti della stessa testata \u00abnon c'era bisogno di scomodare il fumetto italiano di culto per mettere in scena un nuovo episodio di \"Underworld\" [...] \u00c8 un teenmovie\ndi serie B. Solo pi\u00f9 costoso\u00bb. Per Maurizio Porro del \"Corriere della Sera\" il film merita un voto di tre su 10, perch\u00e9 \u00e8 una \u00abemanazione spuria, violenta, noiosa del fumetto di Sclavi\u00bb, un \u00abhorror mimato, pi\u00f9 che recitato, da Brandon Routh che ha l'espressivit\u00e0 di un sasso palestrato\u00bb con alcuni spunti divertenti che \u00abaffogano tristi tra le viscere\u00bb. Secondo Anna Maria Pasetti de \"il Fatto Quotidiano\" il film contiene una complessiva \u00absuperficialit\u00e0 narrativa, registica e creativa\u00bb e vederlo \u00ab\u00e8 come assistere alla trasformazione di una collezione Armani in American Apparel\u00bb. Per Maurizio Acerbi de \"il Giornale\" il film \u00e8 \u00abun palliativo\u00bb ben lontano dal fumetto a partire dal protagonista che \u00abdi emaciato non ha nulla\u00bb. Paola Casella di \"Europa\" trova nel film molti elementi che lo fanno sembrare un \"cult-trash\", come gli effetti speciali e il personaggio di Marcus, ma dimenticandosi la fonte e vedendolo \u00abnella sua dimensione camp artigianale e nella sua totale mancanza di pretese \u00e8 anche divertente\u00bb. Secondo Dario Zonta de \"l'Unit\u00e0\" \u00e8 \u00abuna boiata pazzesca, in s\u00e9, come film e non solo come adattamento\u00bb.\nFederica Aliano per Film.it ha criticato duramente il film, definendolo \u00abben peggiore di tutte le pi\u00f9 buie aspettative\u00bb ed ha evidenziato la distanza col fumetto: \u00abIl sapore pi\u00f9 adulto del capolavoro di Tiziano Sclavi non \u00e8 mai stato ottenuto con lo splatter dei magnifici disegni, ma con un'introspezione psicologica e con proiezioni spaventose nel reale degli incubi e delle paure pi\u00f9 profonde dei personaggi e dei lettori stessi\u00bb. Secondo Marianna Cappi di MYmovies \u00e8 \u00abun film essenzialmente rivolto a un pubblico adolescente\u00bb con una trama prevedibile che \u00abconverge al fine ultimo del protagonismo assoluto di Brandon Routh\u00bb la cui interpretazione, dopotutto, \u00abnon \u00e8 da buttare\u00bb. BadTaste.it critica l'interpretazione degli attori (Routh \u00e8 \u00abtalmente superficiale da risultare irritante\u00bb), la sceneggiatura \u00abche riesce nella straordinaria impresa di copiare qua e l\u00e0\u00bb e gli effetti speciali definiti \u00abdelle maschere di carnevale comprate al supermercato\u00bb. Federico Gironi di Coming Soon Television, valuta il film separandolo dal materiale originale e trova molti rimandi a \"Underworld\", \"Buffy l'ammazzavampiri\" o a \"True Blood\" che trasformano il film \u00abin un omogeneizzato, in un prodotto buono per palati giovanissimi e senza troppe strutturazioni gustative\u00bb con una regia che, per\u00f2, \u00abevita d'irritare lo spettatore e azzecca un paio di gag di alleggerimento\u00bb. Critiche negative arrivano anche da Marco Lucio Papaleo di Everyeye.it che d\u00e0 al film un voto globale di 5 su 10: \u00abTecnicamente \"Dylan Dog - Il film\" non \u00e8 male e a tratti intrattiene pure. Ma non \u00e8 Dylan Dog. E se pure rimpiazzassimo tutti i nomi [...] avremmo solo un film curato, ma sostanzialmente inutile e gi\u00e0 visto\u00bb. Anche Roberto Castrogiovanni di Movieplayer.it tenta di non paragonare il film al fumetto, ma anche cos\u00ec facendo \u00abnon tutto \u00e8 perfetto\u00bb e il problema pi\u00f9 grande \u00e8 \u00abnel soggetto di partenza e nell'elaborazione della sceneggiatura\u00bb: lo sviluppo si rivela prevedibile, la costruzione dei dialoghi \u00e8 modellata su stereotipi abusati e Brandon Routh rimane un semplice action man. Per Luca Maragno di \"Best Movie\" il film ricorda una puntata di un serial TV che riesce a strappare qualche risata voluta, ma anche qualcuna involontaria e merita un voto di 1 su 5. Il medesimo voto \u00e8 dato anche da Luca Castelli che su \"Il Mucchio Selvaggio\" scrive: \u00abNon che il film di Kevin Munroe sia il pi\u00f9 brutto della storia: in giro si vede anche di peggio. Ma per il lettore del fumetto, gi\u00e0 il semplice accostamento appare un sacrilegio. Dylan Dog \u00e8 il Rupert Everett di 35 anni. Groucho Marx \u00e8 il Groucho Marx del 1935. Craven Road \u00e8 Craven Road di Londra, non Rue Craven a New Orleans. E Dylan non \u00e8 un investigatore privato, ma l'indagatore dell'incubo. E sempre lo sar\u00e0\u00bb.\nDal mondo del fumetto le critiche non sono state migliori e per Paola Barbato, sceneggiatrice, i cambiamenti sono andati contro \u00abil concetto proprio di Dylan Dog\u00bb: \u00abIl rispetto per il personaggio \u00e8 fondamentale, poi la resa esterna pu\u00f2 cambiare\u00bb. Secondo Roberto Recchioni, sceneggiatore, \u00e8 \u00abun film brutto e piccolo\u00bb, mentre per Mauro Boselli, il creatore di Dampyr, \u00abil film ha tradito lo spirito del personaggio alla ricerca di una facilit\u00e0 narrativa da telefilm\u00bb. Tiziano Sclavi inizialmente ha preferito non approfondire questo argomento. In seguito in un'intervista a \"l'Unit\u00e0\" ha affermato: \u00abIl film non l'ho visto e non mi piace. [...] Dire che il film non l'ho visto e non\nmi piace \u00e8 un modo per dire che non mi va di parlarne. La vicenda della cessione dei diritti di Dylan \u00e8 troppo intricata per spiegarla al pubblico, ed \u00e8 fonte per me solo di incazzatura (e non uso a caso questa parola forte)\u00bb. Su \"la Repubblica XL\" ha ribadito che anche \u00abquando il film uscir\u00e0 in blu-ray non lo vedr\u00f2 e non mi piacer\u00e0\u00bb, spiegando di aver potuto leggere la sceneggiatura senza diritto di veto.\nCritica internazionale.\nIl film ha ricevuto solamente l'8% di critiche positive secondo il sito Rotten Tomatoes il quale non ne individua neanche una fra le 7 scritte da critici statunitensi affermati, i cosiddetti \"Top Critics\". Il sito Metacritic, invece, d\u00e0 al film un voto di 31 su 100 basandosi su 10 recensioni.\nSecondo Dennis Harvey di \"Variety\" Kevin Munroe \u00absi avvale di alcune localit\u00e0 interessanti e conferisce alla fotografia una lucentezza visiva attraente\u00bb, ma la trama piena di spiegazioni non coinvolge, i dialoghi sono mediocri, le creature non spaventano e il film rimane un \u00abmiscuglio tiepido di concetti di seconda mano\u00bb che non sviluppa una propria personalit\u00e0; inoltre, non c'\u00e8 chimica tra Brandon Routh e Anita Briem e \u00abHuntington lavora duramente per delle risate che proprio non ci sono\u00bb. Per Frank Scheck dell'\"Hollywood Reporter\" alcune atmosfere sono \u00abadeguatamente spettrali\u00bb, ma \u00able emozioni genuine scarseggiano, con effetti speciali di bassa qualit\u00e0, battaglie messe in scena goffamente e mostri che sembrano affittati dal pi\u00f9 vicino negozio di Halloween\u00bb, mentre Routh \u00e8 blando e poco convincente. Adam Markovitz dell'\"Entertainment Weekly\" reputa il film molto simile alla serie \"True Blood\": \u00abLa differenza principale - a parte il trucco e le acrobazie inferiori - \u00e8 una distensione tra i mostri e Dylan Dog\u00bb.\nRupert Everett, a cui Tiziano Sclavi si ispir\u00f2 per la creazione grafica del personaggio nei fumetti, ha affermato in un'intervista che il film non gli \u00e8 piaciuto e che \u00abquello non \u00e8 Dylan Dog\u00bb.\nRiconoscimenti.\n\"Dylan Dog - Il film\" ha ricevuto solamente una nomination per il Golden Raven (Corvo d'oro) al Festival internazionale del cinema fantastico di Bruxelles senza riuscire a vincere il premio.\nEdizioni home video.\nIl 26 luglio 2011 negli Stati Uniti furono messi in vendita dalla Twentieth Century Fox Home Entertainment il DVD e il Blu-Ray Disc del film. Nessuno dei due supporti contiene contenuti speciali.\nIn Italia sono usciti il 10 agosto grazie alla Mondo Home Entertainment con all'interno una cartolina della copertina del primo albo della serie a fumetti e sono stati tra i pi\u00f9 venduti della settimana dal 22 al 28 agosto. I contenuti speciali disponibili sono: il Making of, alcune interviste, una serie di documentari (\"Lavorare insieme\", \"Kevin Munroe\", \"Live action o CG?\", \"Dylan Dog\", \"New Orleans come Londra\", \"Marcus\" e \"Speciale Dylan Dog\"), il trailer cinematografico italiano e quello originale.\nIn Germania la StudioCanal ha distribuito il DVD e il Blu-Ray Disc a partire dal 19 gennaio 2012. Il primo supporto contiene, oltre al film, una featurette, il documentario \"Sam Huntington als Marcus\" (\"Sam Huntington come Marcus\"), il Making of e il trailer. Il Blu-Ray presenta in aggiunta un ulteriore dietro le quinte (\"Hinter den Kulissen\").\nIn Francia la Condor Entertainment e la Seven7, a partire dal 18 luglio, hanno distribuito il DVD e il Blu-Ray Disc senza nessun tipo di contenuto speciale. A questi si aggiunge la \"Ultimate Edition\", edizione di qualit\u00e0 superiore che contiene il DVD, il Blu-Ray e la copia digitale (una copia del film in formato digitale visibile sul computer o su altri dispositivi portatili in maniera legale), ma che non aggiunge contenuti speciali, solo 3 immagini del fumetto.\nMerchandising.\nEnergie, in collaborazione con Moviemax, ha prodotto la \"Dylan Dog Limited Edition T-shirt\", una T-shirt in edizione limitata (300 pezzi) disponibile dal 28 febbraio presso i principali negozi e dal 7 marzo 2011 online.\nDifferenze con il fumetto.\nL'ambientazione si sposta da Londra a New Orleans, nel quartiere di Hell's Kitchen, perch\u00e9 secondo il regista \"girare a Londra sarebbe costato quattro volte di pi\u00f9\". Sempre secondo il regista, New Orleans ha le stesse sfumature inquietanti della capitale inglese e contribuisce al realismo del film. Lo spostamento dell'azione negli Stati Uniti ha, comunque, incontrato il gradimento della Sergio Bonelli Editore.\nL'assistente di Dylan non \u00e8 Groucho, ma Marcus Adams, un personaggio inedito interpretato da Sam Huntington. L'assenza di Groucho \u00e8 dovuta a problemi finanziari, dato che la societ\u00e0 proprietaria della figura di Groucho Marx ha chiesto troppo denaro ai creatori del film.\nA problemi, invece, legali \u00e8 dovuto il cambiamento del colore del Maggiolone del protagonista: nel fumetto \u00e8 bianco e nel film \u00e8 nero con inserti bianchi. Infatti, a causa della serie di Herbie, al cinema i Maggiolini bianchi possono comparire solo nei film prodotti dalla Walt Disney Company che ne detiene i diritti d'autore. Inoltre \u00e8 targato DYD189 anzich\u00e9 DYD666 come nel fumetto.\nDylan Dog nel fumetto indossa sempre un paio di Clarks chiare, ma nel film porta delle Converse, scarpe americane. La sua esclamazione \"Giuda ballerino!\", molto ricorrente negli albi cartacei, \u00e8 stata provata durante le riprese, ma \u00e8 sembrata inappropriata in fase di montaggio ed \u00e8 stata eliminata. Brandon Routh, infatti, esclama \"Jackpot!\" nella versione americana del film. La versione italiana doppiata riprende, invece, l'esclamazione tipica del fumetto.\nNel fumetto Dylan Dog usa quasi esclusivamente una pistola Bodeo Mod. 1889, mentre nel film oltre all'arma gi\u00e0 citata, sfoggia un arsenale intero comprensivo di lanciagranate e fucili a canne mozze, oltre ad un tirapugni d'argento per affrontare i lupi mannari.\nManca la figura dell'Ispettore Bloch.\nSequel.\nIn pi\u00f9 occasioni il regista Kevin Munroe ha fatto riferimento alla possibilit\u00e0 di creare una serie cinematografica sul personaggio di Dylan Dog, girando anche pi\u00f9 di un seguito al film.\nInoltre, l'attore Brandon Routh ha gi\u00e0 firmato per possibili seguiti."}
{"id": "2495554", "revid": "486946", "url": "https://it.wikipedia.org/wiki?curid=2495554", "title": "Gambero Rosso Editore", "text": ""}
{"id": "2495557", "revid": "15756", "url": "https://it.wikipedia.org/wiki?curid=2495557", "title": "Lotus 16", "text": "La Lotus 16 \u00e8 una monoposto con la quale la scuderia inglese Lotus ha preso parte al campionato del mondo di Formula 1.\nProgettata da Colin Chapman e motorizzata Coventry Climax, come il precedente tipo 12 fu creata per correre sia in Formula 1 che in Formula 2.\nDebutt\u00f2 al Gran Premio di Francia 1958 con Graham Hill e venne utilizzata anche nelle due stagioni seguenti dalla squadra ufficiale Lotus e da piloti privati. Il miglior risultato conseguito in gara fu il quarto posto di Innes Ireland al Gran Premio d'Olanda 1959.\nDesign della vettura.\nChapman, arrivato da un'esperienza con Vanwall, disegn\u00f2 interamente questa vettura. Il design del telaio in tralicci tubolari \u00e8 stato adattato per accettare il suo motore in una posizione nettamente sfalsata e ha permesso all'albero di trasmissione (azionato alla velocit\u00e0 del motore) di passare sul lato sinistro del guidatore, piuttosto che sotto di lui, per raggiungere il transaxle situato nel posteriore, abbassando il posto di guida e riducendo l'area frontale. L'albero motore utilizzava giunti Hooke (non giunti omocinetici), che agli angoli dell'albero superiori al solito utilizzati producevano una vibrazione a due velocit\u00e0 del motore (due cicli per giro). Quella vibrazione ad alta frequenza ha causato la rottura delle saldature del telaio e dei supporti del cambio. I tubi del telaio in acciaio erano di uno spessore pi\u00f9 sottile rispetto ai 12, sacrificando la forza nella ricerca di Chapman per il risparmio di peso. Tuttavia, la maneggevolezza dell'auto \u00e8 stata gravemente compromessa dalla distribuzione ineguale dei pesi che derivava dal posizionamento del motore, e la 16 ha dovuto essere rielaborata per accettare il suo motore in una posizione centrale pi\u00f9 convenzionale, sebbene allineata obliquamente.\nIl motore stesso era un 4 cilindri in linea di Coventry Climax, inizialmente da 2 litri (1964 cc, ovvero 119,9 pollici cubi); man mano che Climax aumentava gradualmente la capacit\u00e0 del motore, la Lotus 16 apparve con un motore da 2,2 (2207 cc, ovvero 134,7 pollici cubi) e infine da 2,5 litri (2467 cc, ovvero 150,5 pollici cubi). Come nella Lotus 12, la potenza del motore veniva trasmessa alla strada attraverso le ruote posteriori, tramite il cambio manuale sequenziale a 5 marce della Lotus. Nelle sue prime incarnazioni questo transaxle - progettato da Richard Ansdale e Harry Mundy che incorpora un differenziale a slittamento limitato ZF - si \u00e8 rivelato problematico. Tuttavia, nel 1957 Chapman aveva assunto Keith Duckworth (pi\u00f9 tardi diventato famoso come met\u00e0 dei fondatori di Cosworth e padre del Cosworth DFV) come ingegnere del cambio che apport\u00f2 miglioramenti significativi al suo design. Quando l'unit\u00e0 scese in pista nella vettura era un sistema pi\u00f9 affidabile e meno problematico.\nQuesto motore, nell'ultima versione (quella da 2467 cc), sprigionava una potenza di circa 239 bhp (circa 242 cv) a 6750 rpm.\nAnche la sospensione anteriore della Lotus 16 \u00e8 stata presa in prestito dalla 12, con il design a doppio braccio oscillante di Chapman che incorpora la barra antirollio all'interno dei bracci trasversali superiori; un esempio dell'innovativa attenzione ai dettagli di Chapman nel cercare di radere ogni grammo in eccesso dalle sue auto. A differenza della precedente, tuttavia, in quest'auto \u00e8 stato progettato fin dall'inizio per incorporare il design della sospensione posteriore con montante Chapman. Questo \u00e8 stato uno dei primi progetti di sospensioni posteriori indipendenti ad essere incorporato in un'auto di Formula Uno e ha offerto trazione, maneggevolezza e regolazione molto migliori rispetto ai sistemi di tubi de Dion precedentemente comuni. La Lotus 16 sfoggiava anche le, ormai iconiche, \"ruote a ragnatela\" Lotus; un innovativo design in lega fusa preso in prestito dall'industria aeronautica. I freni erano a disco su tutti i lati, montati all'interno nella parte posteriore.\nIl fatto che la carrozzeria che racchiude tutta la tecnologia innovativa di Chapman fosse simile nell'aspetto alle vetture della Vanwall non \u00e8 stato un caso, poich\u00e9 entrambe le vetture erano state scolpite dal pioniere dell'aerodinamica automobilistica Frank Costin. Come per molte auto da competizione Lotus, l'alluminio utilizzato per costruire la carrozzeria era estremamente sottile e offriva poco supporto per i membri del telaio sottostanti. La vettura era estremamente bassa e compatta, con il cofano che raggiungeva a malapena l'altezza delle sommit\u00e0 delle ruote anteriori, nonostante i diametri pi\u00f9 piccoli utilizzati dalla stagione 1959 in poi. L'autista siedeva in una posizione leggermente reclinata - per nulla cos\u00ec inclinato come Chapman avrebbe in seguito inflitto ai suoi piloti, ma ancora insolito per i suoi tempi - e dietro l'autista si alzava una tozza pinna posteriore, che incorporava il serbatoio del carburante.\nRisultati stagione.\nLa macchina venne usata inizialmente dal Gran Premio di Francia 1958 nella versione con il motore da 2,2 litri; poi dal 1959 fino alla prima gara del 1960 fu usata dal team stesso, con cui raccolse 5 punti nel 1959, di cui 3 in Olanda e 2 negli Stati Uniti (non ad Indianapolis, dove peraltro non parteciparono cos\u00ec come gli altri team)."}
{"id": "2495558", "revid": "729019", "url": "https://it.wikipedia.org/wiki?curid=2495558", "title": "Nishiz\u014d Tsukahara", "text": "Si arruol\u00f2 nella marina imperiale nel 1908 e dopo alcuni anni di servizio su unit\u00e0 di seconda linea frequent\u00f2 e complet\u00f2 il Corso B del Collegio navale tra la fine del 1914 e la met\u00e0 del 1915, venendo poi assegnato al personale del 1\u00ba Distretto navale. Tra 1918 e 1920 segu\u00ec il Corso A, completando la propria formazione di ufficiale di stato maggiore. Promosso capitano di corvetta, nella prima met\u00e0 degli anni venti lavor\u00f2 presso diversi stati maggiori (di entit\u00e0 amministrative cos\u00ec come di unit\u00e0 da guerra) e fece inoltre esperienze con l'Unit\u00e0 aerea basata a Yokosuka; nel 1925-1926 viaggi\u00f2 in Europa e Stati Uniti e tornato in patria ricopr\u00ec un'altra serie di incarichi burocratici fino al 1928, quando divenne capitano di vascello e comandante dell'incrociatore leggero . Attendente del plenipotenziario giapponese alla conferenza di Ginevra del 1932, assunse in seguito il comando della portaerei e dal 1933 al 1937 diresse l'Ufficio amministrazione del Comando aereo navale. Divenuto contrammiraglio, fu posto a capo di diversi reparti aerei alla fine degli anni trenta: viceammiraglio alla fine del 1939, il 1\u00ba settembre 1941 fu nominato comandante dell'11\u00aa Flotta aerea.\nSubito dopo l'attacco di Pearl Harbor, Tsukahara coordin\u00f2 gli attacchi dell'11\u00aa Flotta aerea in tutto il Sud-est asiatico; i suoi piloti annientarono l'aviazione statunitense nelle Filippine in un paio di giorni e affondarono le corazzate britanniche HMS \"Prince of Wales\" e HMS \"Repulse\". Dopo la disfatta a Midway, l'11\u00aa Flotta aerea fu trasferita nel Pacifico sud-occidentale per coordinarsi con l'8\u00aa Flotta e respingere gli americani, sbarcati il 7 agosto 1942 su Guadalcanal. Tsukahara fu dunque uno dei comandanti nipponici protagonisti delle varie offensive aeronavali giapponesi tra agosto e novembre; a dicembre fu rimpatriato per urgenti cure mediche, poich\u00e9 aveva contratto la malaria. Tsukahara non ebbe pi\u00f9, da allora, alcun comando operativo.\nFino ai primi mesi del 1944 fu direttore del Comando aereo navale e in seguito fu vicecapo dello stato maggiore generale della marina. Fu promosso ad ammiraglio nel maggio 1945. A met\u00e0 ottobre, l'Impero giapponese gi\u00e0 arresosi, Tsukahara si dimise dalla marina e non riprese pi\u00f9 la vita militare. Mor\u00ec nel luglio 1966.\nBiografia.\nI primi anni in marina.\nNishiz\u014d Tsukahara nacque nella prefettura di Yamanashi il 3 aprile 1887. Entrato nell'Accademia navale di Etajima, fece parte della 36\u00aa classe e si diplom\u00f2 il 21 novembre 1908, ventesimo su 191 allievi. Con il brevetto di aspirante guardiamarina s'imbarc\u00f2 sull'incrociatore protetto e il 2 agosto 1909 pass\u00f2 a bordo dell'incrociatore corazzato ; pochi mesi dopo, il 1\u00ba dicembre, fu trasferito alla corazzata costiera : mentre prestava servizio sull'unit\u00e0, gli fu riconosciuta la qualifica di guardiamarina il 15 gennaio 1910. Dal 1\u00ba dicembre di quell'anno frequent\u00f2 il Corso base alla Scuola d'artiglieria navale e dal 20 aprile il Corso base alla Scuola siluristi. Completati gli studi, il 4 agosto fu assegnato alla nave da battaglia sulla quale ricevette la promozione a sottotenente di vascello il 1\u00ba dicembre. Esattamente un anno pi\u00f9 tardi torn\u00f2 a terra come membro del Corpo marinai di Sasebo; poco dopo, il 24 maggio 1913, entr\u00f2 nell'equipaggio della torpediniera \"Yudachi\". Destinato all'incrociatore protetto il 23 marzo 1914, fu nominato tenente di vascello il 1\u00ba dicembre di quell'anno e inizi\u00f2 a seguire il Corso B del Collegio navale (18\u00aa classe), l'istituzione della marina imperiale giapponese che si occupava di formare ufficiali di stato maggiore. Il 26 maggio 1915, terminato con successo il percorso, pass\u00f2 a frequentare il Corso di specializzazione per studenti che concluse prima della fine dell'anno; il 13 dicembre entr\u00f2 nell'equipaggio del cacciatorpediniere \"Umikaze\" rimanendovi per alcuni mesi, quindi il 24 aprile 1916 fu spostato a bordo della nave di collegamento \"Mogami\" come ufficiale di rotta. Stesso ruolo ricopr\u00ec dal 1\u00ba dicembre sulla nave officina \"Kanto\". Posto in attesa il 15 maggio 1917, Tsukahara riprese il servizio attivo dal 9 giugno come membro del 1\u00ba Distretto navale con quartier generale a Yokosuka e due mesi pi\u00f9 tardi ritorn\u00f2 in mare quale ufficiale di rotta dell'incrociatore protetto . Il 9 novembre 1918 fu trasferito sulla nave da battaglia per sostituire il suo ufficiale di rotta fino al 1\u00ba dicembre, quando cominci\u00f2 a seguire il Corso A al Collegio navale.\nGli anni venti e trenta.\nDopo due anni di studi, Tsukahara pass\u00f2 il Corso A, fu promosso capitano di corvetta e assegnato allo stato maggiore della 2\u00aa Flotta per una prima esperienza in questo genere d'ufficio. Il 25 febbraio 1921 fu destinato all'Unit\u00e0 aerea di stanza a Yokosuka, dove prest\u00f2 servizio per due mesi; il 30 aprile fu spostato al Distretto navale di Yokosuka, in particolare all'Ufficio degli Affari navali dipendente dal Ministero della marina. Il 6 luglio ricevette nuovi ordini che lo assegnarono per la seconda volta all'Unit\u00e0 aerea di Yokosuka e contemporaneamente allo stato maggiore del Centro d'addestramento aereo temporaneo. Tornato all'Ufficio degli Affari navali nel 1\u00ba Distretto navale il 1\u00ba aprile 1922, gi\u00e0 il 15 aprile ebbe un parallelo incarico allo stato maggiore del Comando navale d'istruzione. Il 1\u00ba dicembre di quell'anno fu trasferito allo stato maggiore generale della marina: durante il servizio, fu portato al grado di capitano di fregata (1\u00ba dicembre 1924). Il 1\u00ba aprile 1925 fu ufficialmente riassegnato al Distretto navale di Yokosuka ma non vi rimase, poich\u00e9 condusse un viaggio in Europa e Stati Uniti per quasi tutto l'anno. Una volta tornato in Giappone, s'imbarc\u00f2 sulla portaerei leggera come vicecomandante il 15 gennaio 1926, maturandovi conoscenze nell'aviazione navale. Dal 15 marzo 1927 rimase a disposizione sia dello stato maggiore generale, sia del Ministero della marina, che il 5 aprile lo destinarono al personale dello stato maggiore dell'Ufficio istruzione dipendente dal Comando aereo navale. Trasferito il 1\u00ba dicembre allo stato maggiore dell'Ufficio amministrazione, fece nuovamente parte anche dello stato maggiore dell'Ufficio degli Affari navali: mantenne questo doppio ruolo fino al 30 novembre 1928, data alla quale fu promosso capitano di vascello e posto al comando dell'incrociatore leggero .\nDal 1\u00ba dicembre 1930 fu ancora attendente sia allo stato maggiore generale, sia al Ministero della marina, per un anno circa. Il 9 dicembre 1931 fu scelto quale attendente del plenipotenziario giapponese alla conferenza di Ginevra del 1932 sulle limitazioni negli armamenti navali; tornato in patria, Tsukahara fu nominato il 28 novembre 1932 Capo dell'Ufficio amministrazione dell'Arsenale aereo. Il 20 ottobre 1933 divenne comandante della portaerei e dal 1\u00ba novembre serv\u00ec come Capo dell'Ufficio amministrazione dipendente dal Comando aereo navale: un anno pi\u00f9 tardi, il 15 novembre 1935, fu elevato al rango di contrammiraglio. Rimase ancora a lungo a dirigere l'ufficio, fino al 1\u00ba dicembre 1937, quando fu trasferito dapprima alla testa del 2\u00ba Squadrone aereo e subito dopo (il 15 dicembre) divenne comandante della 2\u00aa Unit\u00e0 aerea combinata; un anno pi\u00f9 tardi esatto assunse il comando della 1\u00aa Unit\u00e0 aerea combinata, rivolta all'addestramento. Il 19 ottobre 1939 riprese il posto di attendente presso lo stato maggiore generale della marina.\nLa seconda guerra mondiale.\nDivenuto viceammiraglio il 15 novembre 1939, Tsukahara fu destinato il 15 aprile 1940 a comandare il Distretto di guardia di Chinkai, entit\u00e0 amministrativa e base navale con forze leggere per il controllo delle acque della Corea (all'epoca colonia giapponese).\nIl 1\u00ba settembre 1941, nel quadro dell'organizzazione dell'espansione nel Sud-est asiatico con l'obiettivo finale di occupare le Indie orientali olandesi, a Tsukahara fu affidato il comando dell'11\u00aa Flotta aerea, formata da gran parte della componente aerea della marina con base a terra: contava la 21\u00aa e la 23\u00aa Flottiglia aerea, stanziate a Formosa (la prima con due piccoli reparti di paracadutisti), e la 22\u00aa Flottiglia aerea di base nell'Indocina meridionale; disponeva inoltre della 34\u00aa Divisione cacciatorpediniere (\"Akikaze\", \"Tachikaze\", \"Hakaze\"), di tre trasporti, tre navi appoggio idrovolanti e due petroliere. L'11\u00aa Flotta aerea del viceammiraglio Tsukahara aveva la responsabilit\u00e0 delle operazioni contro le Filippine e le Indie olandesi, nonch\u00e9 di fornire adeguata copertura aerea ai convogli d'invasione. In particolare per l'attacco alle prime, Tsukahara decise di non adoperare la piccola portaerei e mise a punto un meticoloso programma d'addestramento che permise, entro la fine di novembre, di contenere i consumi di carburante dei velivoli, soprattutto dei caccia Mitsubishi A6M \"Zero\" (calato da 100 litri/ora a 80 litri/ora). L'8 dicembre 1941, a poche ore dall'avvenuto attacco di Pearl Harbor, l'11\u00aa Flotta aerea colp\u00ec duramente l'aviazione statunitense nelle Filippine distruggendo ottantasei tra ricognitori, caccia e bombardieri al prezzo di sette Zero. Il 10 dicembre i piloti della 22\u00aa Flottiglia si resero protagonisti dell'affondamento della Prince of Wales e della Repulse, le uniche due grandi unit\u00e0 navali del Regno Unito nell'Oceano Pacifico.\nNei primi mesi del 1942 Tsukahara continu\u00f2 a dirigere con successo le incursioni dell'11\u00aa Flotta aerea, che spazzarono via l'opposizione avversaria. A fine maggio, dopo l'incursione aerea su Tokyo del 18 aprile e la battaglia del Mar dei Coralli (4-8 maggio), i vertici della Marina imperiale pianificarono un complesso attacco all'atollo di Midway per attirare le portaerei della United States Navy e distruggerle in una battaglia definitiva. Il viceammiraglio Tsukahara ebbe il compito di impedire qualsiasi movimento navale statunitense a ovest di Midway e condurre ricognizioni nelle acque circostanti l'atollo. Al suo comando si trovavano la 24\u00aa Flottiglia, il 1\u00ba Gruppo aereo e il 24\u00ba Gruppo aereo, un complesso di settantadue caccia, ottantadue tra bombardieri e aerosiluranti, ventiquattro idrovolanti suddivisi tra le basi pi\u00f9 orientali delle isole Marshall. Egli per\u00f2, a causa della lontananza geografica, non ebbe in pratica alcuna parte nella battaglia, scoppiata a inizio giugno e conclusasi con una grave sconfitta giapponese.\nIl 7 agosto la 1\u00aa Divisione Marine sbarc\u00f2 sull'isola di Guadalcanal, dando inizio a una difficile campagna. Il viceammiraglio Tsukahara trasfer\u00ec il proprio quartier generale a Rabaul, per cui la gestione delle operazioni fu presto divisa tra l'11\u00aa Flotta aerea e l'8\u00aa Flotta del viceammiraglio Gun'ichi Mikawa stanziata nella stessa base, a detrimento di efficienza e rapidit\u00e0. Tsukahara partecip\u00f2 all'incerta battaglia delle Salomone Orientali (23-25 agosto) con circa 100 velivoli disponibili e comandando anche l'8\u00aa Flotta, poich\u00e9 pi\u00f9 anziano di Mikawa. Di fatto solo la 25\u00aa Flottiglia, dei reparti al comando di Tsukahara, fu coinvolta nei combattimenti e nei frequenti bombardamenti dell'aeroporto di Guadalcanal; a fine ottobre, provata dalle perdite, fu rimpiazzata dalla 21\u00aa e 22\u00aa Flottiglia, distaccate dalle Marshall e dalle Marianne. Le condizioni di salute del viceammiraglio Tsukahara erano peggiorate nel corso della campagna ed egli soffriva di dissenteria, malaria e dengue, tanto che dovette lasciare il comando dell'11\u00aa Flotta aerea al parigrado Jin'ichi Kusaka. Il 1\u00ba ottobre fu informato che stato messo a riposo e alle dipendenze dello stato maggiore generale; rimpatriato e ricoverato, il 1\u00ba dicembre gli fu notificata la nomina a comandante dell'aviazione di marina.\nUltimi anni e morte.\nTornato in forze, Tsukahara esercit\u00f2 attivamente l'incarico assegnatogli, mantenendolo a lungo. Il 1\u00ba marzo 1944 divenne Consigliere navale, fu nominato vicecapo anziano allo stato maggiore generale e gli fu riconfermato il posto di comandante alla testa del servizio aeronautico; il 29 luglio gli fu tolta la seconda qualifica. Il 15 settembre assunse il posto di comandante in capo del 1\u00ba Distretto navale (Yokosuka) ed entr\u00f2 a far parte del Comitato degli ammiragli. Il 1\u00ba maggio 1945 lasci\u00f2 queste posizioni per riprendere il posto di Consigliere navale. La guerra era ormai perduta e Tsukahara non aveva pi\u00f9 ricoperto un comando al fronte, tuttavia il 15 maggio ricevette la promozione ad ammiraglio. Pochi mesi dopo, il 15 agosto, il Giappone si arrese agli Alleati e il 15 ottobre Tsukahara rassegn\u00f2 le proprie dimissioni dalla distrutta marina imperiale. Ritiratosi a vita privata, mor\u00ec il 10 gennaio 1966, all'et\u00e0 di 78 anni.\nOnorificenze.\nDati tratti da:"}
{"id": "2495561", "revid": "97701", "url": "https://it.wikipedia.org/wiki?curid=2495561", "title": "Diga foranea (La Spezia)", "text": ""}
{"id": "2495562", "revid": "320578", "url": "https://it.wikipedia.org/wiki?curid=2495562", "title": "Sergei Kiriakov", "text": ""}
{"id": "2495564", "revid": "124818011", "url": "https://it.wikipedia.org/wiki?curid=2495564", "title": "Sergej Kir'jakov", "text": "Carriera.\nGiocatore.\nHa giocato in patria con la Dinamo Mosca; dal 1993 \u00e8 passato ai tedeschi del Karlsruhe. \u00c8 arrivato al 21\u00ba posto nella classifica del Pallone d'oro 1993. Dopo le esperienze all'Amburgo e al Borussia Berlino, ha chiuso la carriera in Cina.\nCon l'Under-21 dell'Unione Sovietica ha vinto il Campionato europeo di calcio Under-21 1990. Ha giocato sia per l'Unione Sovietica che per la Russia.\nAllenatore.\nNel 2006 ha allenato i lettoni del Ditton. Tornato in patria ha prima allenato l'Or\u00ebl e poi ha fatto da assistente per l'Under-21. Per quattro anni \u00e8 stato allenatore dell'Under-17 russa. Nella stagione 2016/2017 ha allenato l'Arsenal Tula."}
{"id": "2495565", "revid": "36426", "url": "https://it.wikipedia.org/wiki?curid=2495565", "title": "Vel\u00e1zquez", "text": ""}
{"id": "2495570", "revid": "6923", "url": "https://it.wikipedia.org/wiki?curid=2495570", "title": "Rynek G\u0142\u00f3wny", "text": "Rynek G\u0142\u00f3wny \u00e8 la piazza principale della citt\u00e0 di Cracovia.\nSorge nel centro storico di Cracovia e vi si affacciano i maggiori monumenti della citt\u00e0. Di forma quadrangolare, misura circa 200 metri di lato, risultando cos\u00ec la pi\u00f9 grande piazza medievale d'Europa.\nProgettata nel 1257 per ospitare il mercato cittadino, \u00e8 divisa a met\u00e0 dal Palazzo del tessuto mentre su un angolo della piazza sorge la Basilica di Santa Maria.\nNel dicembre 2005 la piazza \u00e8 stata votata dal \"Project for Public Spaces\" come la miglior piazza del mondo."}
{"id": "2495571", "revid": "287204", "url": "https://it.wikipedia.org/wiki?curid=2495571", "title": "Aleksandar Aleksandrov", "text": ""}
{"id": "2495573", "revid": "287204", "url": "https://it.wikipedia.org/wiki?curid=2495573", "title": "Dimitar Rangelov", "text": ""}
{"id": "2495574", "revid": "1543377", "url": "https://it.wikipedia.org/wiki?curid=2495574", "title": "Margherita Antoniazzi", "text": "La giovinezza.\nMargherita Antoniazzi nacque il 9 marzo 1502 a Cantiga di Costageminiana, frazione di Bardi, da Carlo Antoniazzi e Bartolomea Merizzi. Rimasta orfana del padre a dodici anni, cominci\u00f2 a lavorare come pastorella di pecore spostandosi tra i paesi vicini. Fu qui che ebbe il suo primo contatto con il gran numero di poveri della regione a cui, spesso, offriva parte delle sue provviste. \nSecondo alcuni testimoni fu in questo periodo che si manifestarono i primi atteggiamenti mistici, tra cui estasi e visioni della Beata Vergine, imparando a recitare da analfabeta diverse preghiere.\nLa grotta della Rondinara.\nNel 1524 la regione bardigiana venne colpita dal morbo della peste. Tra le tante vittime vi fu anche la madre di Margherita, Bartolomea, e la stessa ragazza ne fu contagiata; per preservare i famigliari dalla malattia si rifugi\u00f2 in una grotta detta \"Rondinara\", dove ancora oggi si festeggia la Devota. Durante la sua permanenza in solitudine, passata in preghiera e nella recitazione del rosario, non mancarono comunque visioni della Vergine e di San Rocco, a cui attribu\u00ec la propria guarigione. Riacquistata la salute si prodig\u00f2 per visitare e pregare nelle varie chiese vicine; fu nella chiesa di San Bartolomeo che Margherita si trov\u00f2 di fronte ad uno dei numerosi miracoli che ancora oggi fanno parte della tradizione e delle leggende di questi luoghi: mentre si trovava in preghiera davanti all'altare, ove era posto un quadro della Vergine Maria e di Ges\u00f9 bambino, ad un tratto l'effigie della Madonna inizi\u00f2 a piangere in risposta alle esternazioni di dolore di Margherita per la morte portata dalla peste.\nLa chiesa dell'Annunziata e il monastero.\nSua grande opera fu la realizzazione di una chiesa, costruita a Costageminiana con l'aiuto della popolazione locale e del signore dei Bardi, il principe \nAgostino Landi, che le offr\u00ec in dono il portale del castello di Pietra Cervara, in disuso da molto tempo. Accanto ad esso fu costruito anche un complesso monastico, ove la Devota Margherita si ritir\u00f2 con le sue consorelle per intraprendere una vita comunitaria, senza per questo far venir meno aiuti ai poveri e ai bisognosi. Ambedue gli edifici furono presumibilmente ultimati nel 1531 e consacrati nel 1533. Il monastero e la chiesa dell'Annunziata di Costageminiana furono a lungo meta di pellegrinaggi da tutto il territorio circostante, dovuti alla presenza della Devota. Diversi furono i prodigi e le guarigioni miracolose che le furono attribuite, attestate da pi\u00f9 parti, tanto che addirittura personalit\u00e0 potenti quali il gi\u00e0 citato conte Landi e la sua famiglia andarono a chiederne l'aiuto.\nLa prima scuola per i bambini poveri.\nL'analfabeta Margherita Antoniazzi comprese prima di altri l'importanza di migliorare le condizioni di vita della popolazione attraverso l'educazione, decidendo di istituire la prima scuola gratuita della montagna e di tutta la Diocesi Piacentina, con maestre alcune suore, in cui si insegnavano esigue nozioni elementari, catechismo e dove era per\u00f2 possibile avere un pasto frugale, non sempre concesso in famiglia.\nLa causa di beatificazione.\nLa Devota mor\u00ec il 21 maggio 1565. Per i suoi vari miracoli e per l'importanza che la sua figura mantenne anche negli anni successivi il 5 gennaio 1618 il vescovo di Piacenza monsignor Claudio Rangoni inizi\u00f2 i processi per la sua beatificazione. Attualmente gli atti sono a Roma, nel 2004 vi \u00e8 stato il riconoscimento del titolo di venerabile. Postulatore della Causa presso la Congregazione delle Cause dei Santi \u00e8 il dr. Waldery Hilgeman."}
{"id": "2495577", "revid": "1442080", "url": "https://it.wikipedia.org/wiki?curid=2495577", "title": "AAPT Championships 2004 - Singolare", "text": "Il singolare dell'AAPT Championships 2004 \u00e8 stato un torneo di tennis facente parte dell'ATP Tour.\nDominik Hrbat\u00fd ha battuto in finale Micha\u00ebl Llodra 7\u20135, 6\u20133."}
{"id": "2495593", "revid": "28592", "url": "https://it.wikipedia.org/wiki?curid=2495593", "title": "Cattedrale di Gand", "text": ""}
{"id": "2495594", "revid": "1305772", "url": "https://it.wikipedia.org/wiki?curid=2495594", "title": "Chiesa di San Bavone", "text": ""}
{"id": "2495599", "revid": "320578", "url": "https://it.wikipedia.org/wiki?curid=2495599", "title": "Sergej Kirjakov", "text": ""}
{"id": "2495601", "revid": "110157", "url": "https://it.wikipedia.org/wiki?curid=2495601", "title": "Provincia di Guadalcanal", "text": "La provincia di Guadalcanal \u00e8 una delle province delle Isole Salomone. Il territorio della provincia coincide con l'isola omonima, che ha una superficie di 5.358\u00a0km\u00b2, ed \u00e8 prevalentemente coperta da giungla. La capitale dell'intero arcipelago, Honiara, si trova proprio su quest'isola. Dal 1983 Honiara ha per\u00f2 una giurisdizione a parte, autonoma da questa provincia, e che comprende il solo territorio cittadino di 22\u00a0km\u00b2.\nLa popolazione dei 5.336\u00a0km\u00b2 della provincia \u00e8 di 60.275 abitanti (1999). La popolazione dell'isola (compresa Honiara) \u00e8 di 109.382 abitanti (1999).\nL'isola \u00e8 stata teatro della battaglia di Guadalcanal."}
{"id": "2495606", "revid": "92723", "url": "https://it.wikipedia.org/wiki?curid=2495606", "title": "Cattedrale di Saint Bavon", "text": ""}
{"id": "2495609", "revid": "114748850", "url": "https://it.wikipedia.org/wiki?curid=2495609", "title": "Bormida di Millesimo", "text": "Lunga 102\u00a0km la Bormida di Millesimo costituisce il ramo sorgentizio occidentale del fiume Bormida, considerata da molti il corso principale dello stesso fiume essendo il ramo della Bormida pi\u00f9 lungo e ricco d'acqua.\nIl corso del fiume.\nNasce in Liguria, in provincia di Savona, dal Colle Scravaion (807\u00a0m), bagna Bardineto, Calizzano, Murialdo, Millesimo. \nPoco dopo Millesimo esce dalle Alpi Liguri, bagna Cengio, poi entra in Piemonte nelle Langhe in provincia di Cuneo e bagna Saliceto, Camerana, Monesiglio, Gorzegno, Levice, Torre Bormida, e Cortemilia dove riceve l'Uzzone, poco dopo entra in provincia di Asti e bagna Vesime, Cessole, Loazzolo, Bubbio, Monastero Bormida, Sessame, poi confluisce con la Bormida di Spigno al confine tra la provincia di Asti e la provincia di Alessandria nel comune di Bistagno."}
{"id": "2495612", "revid": "2175", "url": "https://it.wikipedia.org/wiki?curid=2495612", "title": "Chiralit\u00e0 inerente", "text": "In chimica, l'espressione chiralmente inerente \u00e8 usata per raggruppare tutte quelle molecole o tutti quei complessi nei quali la mancanza di simmetria non \u00e8 originata da elementi stereogenici puntuali o assiali, ma \u00e8 piuttosto la conseguenza della presenza nella struttura di curvature che sono prive di assi di simmetria in qualsiasi rappresentazione bidimensionale. Il termine \"inerente\" va considerata pi\u00f9 come un'etichettatura che non racchiude il senso completo della classe, ma semplicemente serve per rimarcare una caratteristica comune della chiralit\u00e0 di questa classe di composti, e cio\u00e8 la sua origine da curvature molecolari .\nL'espressione \"chiralmente inerente\" fu per la prima volta usata da Boehmer per indicare i calixareni con schema di sostituzione XXYZ o WXYZ sul bordo superiore, ed \u00e8 stata estesa in seguito ai fullereni con struttura molecolare chirale, come il C76, C78, e C84, complessi uranil-salofenici non simmetrici e basi di Schiff protonate di 11-cis-retinale, il cromoforo della rodopsina."}
{"id": "2495617", "revid": "1318658", "url": "https://it.wikipedia.org/wiki?curid=2495617", "title": "Institut catholique de Paris", "text": "Linstitut catholique de Paris (Istituto cattolico di Parigi, detto \"La Catho\" dai parigini) \u00e8 un'universit\u00e0 privata con una popolazione di studenti.\nL'istituto, fondato nel 1875 da Maurice Le Sage d'Hauteroche d'Hulst, comprende varie facolt\u00e0: teologia e scienze religiose, diritto canonico, filosofia, lettere, scienze sociali ed economiche, pedagogia.\nConduce diversi istituti superiori. Ha sede nel VI \"arrondissement\" di Parigi.\nStoria.\nQuando la sede dell'istituto fu trasferita nell'ex convento dei Carmelitani, gli ambienti si rivelarono inadeguati alle esigenze della vita scolastica e l'architetto monumentista francese Gabriel Ruprich-Robert svilupp\u00f2 il progetto di un complesso, che l'incapienza dei fondi disponibili non permise di portare a termine. Si decise quindi di ristrutturare alcuni dei vecchi edifici anzich\u00e9 raderli al suolo e ricostruirli dall'inizio. Completata la prima fase della ristrutturazione dal 1894 al 1897, lo Stato francese incamer\u00f2 i beni della Chiesa cattolica, in virt\u00f9 della legge sulla laicit\u00e0 e la separazione dei rapporti con la Chiesa cattolica. Nel 1927 l'istituto riacquis\u00ec la propriet\u00e0 dei locali che aveva realizzato per proprio conto e che gli erano stati espropriati, completando il secondo e il terzo lotto dell'opera di ristrutturazione, rispettivamente dal 1929 e il 1930, e dal 1932 al 1933. \nLa struttura fu realizzata in un prevalente stile neogotico.\nNel 1901 l'ICP si costitu\u00ec come un'associazione senza scopo di lucro ai sensi della legge francese del 1901 e quattro decadi pi\u00f9 tardi ottenne il riconoscimento giuridico di ente di pubblico interesse.\nNel 1948 fu fondato al suo interno l'Istituto di lingua e cultura francese (ILCF), che ha ottenuto la certificazione \"Qualit\u00e9 FLE\" da tre ministeri parigini per la qualit\u00e0 didattica nell'insegnamento del francese lingua straniera. Nel corso degli anni, l'ICP ha sottoscritto partenariati per la mobilit\u00e0 studentesca e dei docenti con oltre 135 universit\u00e0 appartenenti a 35 Paesi.\nNel 2017, anno dell'inaugurazione del nuovo campus, l'ateneo poteva contare pi\u00f9 di studenti. La nuova sede secondaria occupa uno spazio di oltre m2 e include un anfiteatro con una capacit\u00e0 di 400 posti a sedere.\nStruttura.\nSono presenti un seminario universitario collegata al tempio interno di san Giuseppe del Carmes.\nIl Museo \u00c9douard Branly conserva gli strumenti utilizzati dall'inventore sviluppatore del primo dispositivo ricevitore radio pratico, che coni\u00f2 il termine \"radio\". Nelle vicinanze sorge anche il Museo della Bibbia e della Terra Santa.\nLa \"Biblioth\u00e8que de Fels\" \u00e8 la biblioteca principale, alimentata dalle collezione privata di Edmonds de Fel, ospita pi\u00f9 di volumi di cui testi antichi e 800 manoscritti. L'ateneo comprende anche la Biblioteca Jean-de-Vernon della facolt\u00e0 di teologia e scienze bibliche, la biblioteca della Facolt\u00e0 di Diritto Canonico che cura la pubblicazione della rivista \"L'Ann\u00e9e Canonique\" (L'anno canonico), il Centro di Documentazione dell'Istituto di Educazione e la biblioteca dell'Istituto Francese di Studi Bizantini.\nOrganizzazione.\nNota per l'insegnamento della cosiddetta teologia della liberazione, la facolt\u00e0 teologica dell'ICP ha ricevuto l'autorizzazione pontificia a formare sacerdoti della Chiesa Cattolica. La Facolt\u00e0 di Lettere, invece, ha un orientamento neutrale dal punto di vista religioso e un mese all'anno ospita studenti di tutte le nazionalit\u00e0.\nIl corpo docente trasmette l'oggetto d'indagine delle discipline sacre (teologia, diritto canonico, ecc.) e di quelle secolari (ad esempio letteratura, filosofia, pedagogia, scienze sociali, economia).\nL'Istituto Cattolico di Parigi \u00e8 membro dell'Unione degli istituti di istruzione superiore cattolici) che raggruppa i cinque istituti cattolici francesi - Parigi, Lille, Lione, Angers e Tolosa - ed \u00e8 membro della Federazione internazionale delle universit\u00e0 cattoliche (FIUC), che comprende 200 universit\u00e0 cattoliche in tutto il mondo. Inoltre, \u00e8 accreditato presso il Ministero della Pubblica Istruzione francese a rilasciare titoli di studio aventi valore legale, aderisce allo Spazio europeo dell'istruzione superiore e al Bachelor's master's doctorate system.Rilascia titoli di studio assimilati a quelli delle universit\u00e0 pubbliche e legalmente riconosciuti a livello nazionale ed europeo (titoli di laurea, master e dottorato), oltre a baccellierati canonici canonici e titoli diversi specifici. In particolare, i diplomi canonici sono rilasciati a nome della Santa Sede al termine di un curriculum formativo concordato e obbligatorio per le facolt\u00e0 a carattere ecclesiastico, che prevede esami obbligatori di teologia e di diritto canonico.\nDisattendendo la legge Debr\u00e9 del 1959, lo Stato francese non onora il pagamento dei salari del corpo docente, onere che viene quindi ribaltato sulle tasse studentesche, salvo buon fine di un trasferimento a consuntivo che copre circa il 34% del bilancio dell'ente.\nLa sovvenzione \u00e8 erogata dal Ministero della pubblica istruzione e rivista ogni anno in modo unilaterale, in assenza di criteri oggettivi concordati preventivamente."}
{"id": "2495619", "revid": "339392", "url": "https://it.wikipedia.org/wiki?curid=2495619", "title": "Cattedrale di Sant'Albino", "text": ""}
{"id": "2495621", "revid": "181699", "url": "https://it.wikipedia.org/wiki?curid=2495621", "title": "TVT (rete televisiva)", "text": "TVT \u00e8 stata un'emittente televisiva locale italiana che trasmetteva in Sicilia, fondata dall'imprenditore Hushmand Toluian. \nPalinsesto.\nL'emittente trasmetteva il telegiornale \"TGT\", dal luned\u00ec al sabato; alcuni tra i programmi pi\u00f9 noti che ha prodotto negli anni sono stati: \"Corto circuito\", \"Babilonia\", \"Parlamentare\", \"T-Time\", \"Liberamente\", \"Ore 12.00\" e \"Parliamone\", \"30 minuti in forma\", \"Triquetra tattoo\", \"Gi\u00f9 Box\", \"Su-x-gi\u00f9\".\nLa domenica veniva trasmesso il \"TGT Seven\" che consisteva nel riassunto delle principali notizie della settimana.\nDal 1\u00ba marzo 2009 al 2013 TVT ha aderito al circuito Cinquestelle.\nMultiplex.\nIl multiplex comprendeva:"}
{"id": "2495627", "revid": "352448", "url": "https://it.wikipedia.org/wiki?curid=2495627", "title": "Caphtorim", "text": ""}
{"id": "2495634", "revid": "124800772", "url": "https://it.wikipedia.org/wiki?curid=2495634", "title": "Azzurro 1988", "text": "La settima edizione di Azzurro si \u00e8 tenuta al Teatro Petruzzelli di Bari durante la primavera del 1988. \u00c8 stata trasmessa per tre puntate su Italia 1, con la finale andata in onda il 22 maggio.\nLa conduzione venne affidata a Gerry Scotti con Andrea e Vittorio Salvetti.\nSigla iniziale era \"Immensamente\" di Umberto Tozzi.\nSquadre partecipanti e classifica finale.\nCigni.\nCapitana: Sonia; voti: \nDelfini.\nCapitana: Lynn; voti: \nSirene.\nCapitana: Daniela; voti: \nStelle marine.\nCapitana: Katharina; voti: \nGabbiani.\nCapitana: Carmen; voti: "}
{"id": "2495636", "revid": "339392", "url": "https://it.wikipedia.org/wiki?curid=2495636", "title": "Toluian TV", "text": ""}
{"id": "2495637", "revid": "154326", "url": "https://it.wikipedia.org/wiki?curid=2495637", "title": "Duca di Aosta", "text": ""}
{"id": "2495639", "revid": "287204", "url": "https://it.wikipedia.org/wiki?curid=2495639", "title": "Samsung Galaxy (smartphone)", "text": "Il Samsung Galaxy, conosciuto anche come Samsung i7500, \u00e8 il primo smartphone prodotto da Samsung a utilizzare il sistema operativo Android e il primo dispositivo della serie Samsung Galaxy. \u00c8 stato annunciato il 27 aprile del 2009. Il suo successore \u00e8 il Samsung i5700.\nCaratteristiche.\nSamsung i7500 \u00e8 uno smartphone 3.5G, con GSM quadri-banda ed annunciato con HSDPA (900/1700/2100) a 7.2 Mbit/s (comunque, le pagine ufficiali di Samsung per la Danimarca, Finlandia, Norvegia e Svezia menzionano solo un dual-band UMTS 900/2100). Il telefono dispone di touch screen capacitivo da 3.2 pollici AMOLED, fotocamera da 5 Megapixel con autofocus e flash a LED e bussola digitale. Diversamente dal primo telefono Android, l'HTC Dream (G1), il i7500 ha un connettore jack per cuffia da 3.5mm standard, ed un pad direzionale al posto della trackball.\nPer quanto riguarda il software, l'i7500 offre una suite di servizi Google Mobile, tra cui Google Search, Gmail, YouTube, Google Calendar e Google Talk. Il GPS del telefono abilita alcuni servizi aggiuntivi di Google Maps come My Location, e Google Latitude. Supporta anche la riproduzione di MP3, AAC (tra cui i download di iTunes Plus) (solo il codec, non il formato. acc), e i video H.264. Una versione beta del servizio Spotify di streaming di musica \u00e8 ora disponibile per il cellulare attraverso l'Android Marketplace.\nDisponibilit\u00e0.\nL'i7500 \u00e8 stato venduto in Austria, Germania, Italia ed Israele. \u00c8 disponibile in Francia attraverso Bouygues T\u00e9l\u00e9com, a cui \u00e8 stato dato il nome \"Samsung Galaxy\", poi da agosto del 2009 in Polonia distribuito da Play Mobile, in Serbia da Telenor Serbia, in Croazia da Vipnet ed in Slovenia da Mobitel.\nCi si attende che il cellulare sia disponibile anche in altri paesi attraverso T-Mobile, tra cui gli USA.\nIl telefono \u00e8 disponibile in Turchia dal 14 settembre 2009 attraverso Turkcell.\nIl i7500 \u00e8 stato distribuito in agosto nel Regno Unito da O2 con l'esclusiva per 4 settimane. Malgrado l'annuncio, il telefono \u00e8 stato reso disponibile ad utenti nuovi e preesistenti sul sito di O2 da sabato 29 agosto 2009.\nAd ottobre 2009, \u00e8 stato il primo telefono Android uscito sul mercato del Brasile, attraverso TIM.\nL'operatore irlandese O2 ha iniziato la vendita nel novembre 2009.\nIl Samsung i7500L \u00e8 disponibile in Canada col nome Samsung Galaxy attraverso Bell Mobility e Rogers Wireless. In Spagna \u00e8 venduto da Yoigo solitamente con Android 1.5, anche chiamato Android \"Cupcake\".\nL'i7500 \u00e8 venduto in India da parte di Tata Docomo, a Taiwan, in China ed a Hong Kong. Le vendite in India sono state minori delle attese.\nCritiche.\nA causa della mancanza di update del firmware, Samsung ha ricevuto molte critiche da parte degli utenti del Galaxy. \u00c8 anche iniziata una petizione che richiedeva gli aggiornamenti attuali e futuri. Nel 2010 gi\u00e0 8000 persone l'avevano firmata.\nIn alcuni paesi, Samsung ha aggiornato il firmware a Donut (1.6). Gli utenti di altri paesi possono scaricare e installare manualmente tale aggiornamento (operazione che invalida la garanzia). "}
{"id": "2495641", "revid": "76963", "url": "https://it.wikipedia.org/wiki?curid=2495641", "title": "Ringo Shiina", "text": "\u00c8 nota per la riconoscibile voce acuta e nasale e per lo stile musicale estremamente variegato ed eterogeneo tramite il quale riesce ad interpretare molti stili ed influenze diverse con un'ottica rock peculiarmente personale; nell'impossibilit\u00e0 di incasellarla in un genere preciso, la cantante si auto-definisce \"Shinjuku kei\" (in opposizione allo \"Shibuya kei\").\nRingo Shiina \u00e8 fra le pi\u00f9 apprezzate e note musiciste pop-rock contemporanee in patria ed all'estero grazie al suo profondo lavoro di rinnovamento della musica popolare giapponese, declinandola con un gusto moderno senza tradirne le radici. La cantante \u00e8 una polistrumentista e musicista a tutto tondo che si occupa di ogni aspetto della lavorazione discografica: testi, musiche, produzione, arrangiamento e persino direzione artistica della grafica dei dischi. Nella sua carriera ha prodotto album solisti, di gruppo, collaborazioni con altri musicisti, brani per altri artisti e la colonna sonora per il film \"Sakuran\", oltre ad una carriera parallela con la sua band Tokyo Jihen fra il 2003 e il 2012.\n\u00c8 costantemente presente da anni nella top 50 della lista dei pi\u00f9 importanti musicisti pop giapponesi compilata annualmente da HMV (per il 2009 \u00e8 indicata alla posizione #36).\nBiografia.\nRingo Shiina \u00e8 nata a Saitama in una famiglia di musicofili che ha instradato lei ed il fratello maggiore Junpei nel mondo della musica. Inizi\u00f2 a studiare pianoforte e balletto dall'et\u00e0 di quattro anni. Si trasfer\u00ec a Shizuoka a sei anni e di nuovo a Fukuoka a tredici: durante l'adolescenza familiarizz\u00f2 con i musicisti del posto e fond\u00f2 numerose band, finch\u00e9 non si trasfer\u00ec a Tokyo.\nDopo aver stipulato un contratto con la EMI ha fatto il suo debutto nel 1998.\nNel 2003 ha interrotto la carriera solista per formare il gruppo musicale \"Tokyo Jihen\", ma ha ripreso l'attivit\u00e0 da solista nel 2006, per la colonna sonora del film \"Sakuran\", e nel 2008, per celebrare il decimo anniversario del suo debutto."}
{"id": "2495645", "revid": "1442080", "url": "https://it.wikipedia.org/wiki?curid=2495645", "title": "Auxilium", "text": "Auxilium \u00e8 un'opera di Pier Enea Guarnerio uscita per la casa editrice Zanichelli nel 1878. Il libretto (poche pagine in tutto) intendeva rispondere a \"Un grido\" di Giovanni Rizzi che aveva attaccato violentemente Olindo Guerrini. Ad esempio, la lirica intitolata \"A Messer Pietro Aretino\", replicava a cinque sonetti del Rizzi con analogo titolo. Il Rizzi rispose in una recensione all'opuscolo del Guarnerio, accusandolo di oscenit\u00e0: stando a quel che dice il Guerrini in \"Nova polemica\" a causa di questa denuncia il Guarnerio ebbe delle noie.\nIn fondo, il libretto era una rivendicazione della libert\u00e0 dell'arte al di fuori della morale."}
{"id": "2495647", "revid": "599013", "url": "https://it.wikipedia.org/wiki?curid=2495647", "title": "Lars Larsson", "text": "\u00c8 morto l'8 marzo 2015, a 52 anni, in seguito a una breve malattia.\nCarriera.\nClub.\nDebutta in prima squadra con l', squadra minore della sua citt\u00e0, militante nella terza serie del campionato svedese. Dopo due stagioni, nel 1981 realizza 19 reti in 21 incontri. Passa quindi al con cui, dopo una stagione di assestamento, riprende una buona vena realizzativa.\nNell'estate del 1984 viene acquistato dalla squadra italiana dell', unitamente al connazionale Glenn Peter Str\u00f6mberg. Con la squadra di Bergamo gioca solo quattro partite, anche a causa di un brutto infortunio al ginocchio che gli impedisce di esprimersi al meglio; con la squadra bergamasca segna un'unica rete, in Coppa Mitropa, nella gara vinta per 1-0 contro gli jugoslavi dell'Iskra Bugojno, poi vincitori del trofeo.\nAl termine della stagione rientra in patria, vestendo nuovamente la maglia del Malm\u00f6. Qui riesce a ritagliarsi buoni spazi, tanto da aggiudicarsi la classifica dei cannonieri nella Allsvenskan 1987.\nChiude la carriera con un paio di apparizioni con il , nella prima divisione svedese, nel 1993.\nNazionale.\nHa giocato 9 partite con la Svezia tra il 1984 e il 1987, segnando una rete alla terza presenza nella vittoria per 2-0 contro la Cecoslovacchia il 5 giugno 1985."}
{"id": "2495648", "revid": "124573253", "url": "https://it.wikipedia.org/wiki?curid=2495648", "title": "Samsung Galaxy", "text": "Samsung Galaxy \u00e8 una serie di dispositivi di elaborazione mobili progettati, prodotti e commercializzati da Samsung Electronics. \nLa linea di prodotti comprende diverse serie, le principali ancora \"in corso\" sono:\nSono inoltre presenti svariati prodotti non facenti parte di serie (vedi sezione Altri), come, ad esempio, lo smartphone pieghevole Galaxy Fold e gli smartwatch Galaxy Gear.\nI dispositivi Samsung Galaxy utilizzano il sistema operativo Android prodotto da Google, solitamente con un'interfaccia utente personalizzata chiamata One UI (precedentemente nota come Samsung Experience e TouchWiz). Tuttavia, il Galaxy TabPro S \u00e8 il primo dispositivo Windows 10 con marchio Galaxy annunciato al CES 2016.\nNumeri modello.\nDa settembre 2013, i numeri di modello dei dispositivi della serie Samsung Galaxy sono nel formato \"SM-xxxx\" (escluso il Galaxy J SC-02F). In precedenza, dal 2009 fino a settembre 2013, i numeri di modello erano nel formato \"GT-xxxx\".\nDispositivi.\nSerie in corso.\nGalaxy A.\nLa serie Samsung Galaxy A (\"Alpha\") comprende smartphone Android, originariamente di sola fascia media.\nInizialmente, la serie Galaxy A era simile alla serie Galaxy S in termini di qualit\u00e0 costruttiva ma inferiore per quanto riguarda prezzi, prestazioni e determinate componenti hardware. Il primo modello della serie, il Samsung Galaxy Alpha, \u00e8 stato introdotto il 13 agosto 2014. Dal 2019 la serie di dispositivi \u00e8 stata interamente rinnovata, aumentando significativamente il numero di modelli disponibili, i quali spaziano dalla fascia pi\u00f9 bassa (\"entry-level\") a quella alta, appena sotto i top di gamma.\nGalaxy M.\nLa serie Samsung Galaxy M comprende smartphone Android di fascia bassa e media. \u00c8 considerata il successore della serie Galaxy J.\nGalaxy F.\nLa serie Samsung Galaxy F comprende smartphone Android di fascia bassa e media. Essendo simile alla serie M, presenta alcuni smartphone gi\u00e0 in commercio, ma rinominati e con specifiche differenti.\nGalaxy Note.\nLa serie Samsung Galaxy Note \u00e8 stata considerata come i primi esempi commercialmente di successo tra i \"phablet\"; tutti i modelli Galaxy Note vengono forniti con una penna a stilo e incorporano un digitalizzatore Wacom sensibile alla pressione.\nGalaxy S.\nLa serie Samsung Galaxy S (\"Super Smart\") comprende smartphone Android di fascia alta e top di gamma.\nGalaxy Tab.\nLa serie Samsung Galaxy Tab comprende tablet Android di diverse fasce di prezzo.\nGalaxy Z.\nLa serie Samsung Galaxy Z comprende phablet pieghevoli.\nGalaxy Xcover.\nLa serie Samsung Galaxy Xcover (stilizzato XCover) comprende smartphone Android \"rugged\", ossia con particolare resistenza ad acqua, polvere ed urti, \u00e8 iniziata nel 2011.\nSerie passate.\nGalaxy Ace.\n2011\n2012\n2013\n2014\nGalaxy C.\nLa serie Samsung Galaxy C comprendeva smartphone Android di fascia media e medio-alta.\nLa serie Galaxy C viene lanciata con i Galaxy C5 e C7 a met\u00e0 2016 e definita da Samsung come una serie di dispositivi che pongono l'accento sull'estetica. L'ultimo Galaxy C in ordine di commercializzazione \u00e8 stato il Galaxy C8 ad ottobre 2017.\n2016\n2017\nGalaxy Core e Grand.\nLa serie Galaxy Core Grand \u00e8 una linea di dispositivi di fascia media rilasciata tra il 2013 e il 2015. Include il Core e il Grand, che erano linee separate fino all'uscita del Grand Prime.\nLa linea venne sostituita principalmente dalla serie Samsung Galaxy J a partire dal 2015.\n2013\n2014\n2015\n2016\n2018\nGalaxy E.\n2015\nLa linea Galaxy E venne rapidamente sostituita dalla serie Galaxy C e Galaxy A.\nGalaxy J.\nLa serie Samsung Galaxy J (\"Joy\" o \"Junior\") comprendeva smartphone e phablet Android di fascia economica, bassa e media, dal 2019 \u00e8 stata sostituita dai modelli pi\u00f9 economici della serie Galaxy A.\nVedi qui per una lista completa dei modelli che ne fanno parte.\nGalaxy Mega.\n2013\n2014\nGalaxy Mini.\n2011\n2012\nGalaxy On.\n2015\n2016\n2017\n2018\nGalaxy Trend.\n2013\nGalaxy Y.\nLa serie Samsung Galaxy Y (\"Young\") comprendeva smartphone di fascia bassa rivolti a un pubblico giovanile.\n\"Over the Horizon\".\n\"Over the Horizon\" \u00e8 il suono per i dispositivi smartphone Samsung. \u00c8 stato sviluppato nel 2011 da Joong-sam Yun e conteneva l'unica musica memorizzata nella libreria musicale di qualsiasi nuovo smartphone Samsung. Il suono \u00e8 un jingle che pu\u00f2 essere usato come suoneria, come un suono quando il telefono si accende o si spegne, cos\u00ec come un avviso di notifica di base per i messaggi. Mentre la composizione di base della melodia di sei note non \u00e8 cambiata dal suo inizio, sono state introdotte varie versioni con l'evoluzione della linea di prodotti. Il suono \u00e8 stato coperto da vari artisti famosi che hanno pubblicato i propri arrangiamenti e remix della canzone, come Quincy Jones, Icona Pop e vari artisti K-Pop. Nella registrazione americana di Samsung del marchio per il suono, venne descritto come \"il suono di una campana che suona un'ottava nota punteggiata di B4, una quindicesima nota B4, una quindicesima nota F#5, una quindicesima B5, un'ottava A#5 e una mezza nota F#5. Pi\u00f9 raramente viene vista ufficialmente."}
{"id": "2495651", "revid": "1305772", "url": "https://it.wikipedia.org/wiki?curid=2495651", "title": "Zhong ji yi ban", "text": "Zhong ji yi ban (cinese tradizionale: \u7d42\u6975\u4e00\u73ed, cinese semplificato: \u7ec8\u6781\u4e00\u73ed, titolo internazionale: KO One) \u00e8 una serie televisiva taiwanese andata in onda nel 2005 sul canale televisivo GTV.\nSebbene gli indici di ascolto del drama non fossero estremamente alti, esso port\u00f2 alla ribalta tre dei suoi attori protagonisti (Jiro Wang, Calvin Chen e Aaron Yan), che fanno ora parte della boy band mandopop Fahrenheit. Il drama port\u00f2 anche successo al cantante taiwanese Tank, che aveva scritto e cantato la sigla iniziale e finale del drama. La colonna sonora originale di KO One fu la colonna sonora con le migliori vendite del 2006, con pi\u00f9 di 60.000 copie vendute a Taiwan nel giro del primo mese, battendo i record di vendita delle colonne sonore di drama popolari quali \"E zuo ju zhi wen\" e \"The Prince Who Turns Into A Frog\". Il sequel, The X-Family, \u00e8 andato in onda a Taiwan a partire dall'8 agosto 2007. La terza stagione della saga, Zhong ji san guo, \u00e8 stato messo in onda a partire dal 27 febbraio 2009.\nTrama.\nZhong Ji Yi Ban \u00e8 una classe della Ba Le High School, progettata appositamente per i delinquenti e reietti che le altre scuole non accettano. Sebbene la situazione sia tale, ognuno nella classe \u00e8 leale al leader Wang Da Dong (Jiro Wang), che \u00e8 KO.3 e morirebbe per i suoi amici. Un altro KO.3, Wang Ya Se, chiamato anche Ya Se Wang (Calvin Chen), e il KO.4 Ding Xiao Yu (Aaron Yan) si uniscono presto alla classe e, a causa di alcuni eventi fortuiti, le vite dei tre si legano indissolubilmente e loro diventano migliori amici. Un altro studente della classe, Lei Ke Si (Danson Tang), che \u00e8 stato assente per un intero semestre, si riunisce al gruppo. Sebbene Lei Ke Si sembri un ragazzino debole che abbia solo buone intenzioni, Ya Se sospetta che egli sia KO.2, perch\u00e9 la leggenda dice che i KO.1 e KO.2 siano capaci di mascherare la propria vera identit\u00e0.\nNel frattempo, iniziano ad accadere diversi incidenti il cui colpevole sembra essere Ya Se. Ma Ya Se viene in realt\u00e0 incastrato da Lei Ke Si, che \u00e8 il vero colpevole. Lei Ke Si fa in modo che Ya Se sembri malvagio, cos\u00ec Da Dong non gli crede quando egli rivela che Lei Ke Si \u00e8 KO.2. Presto appare anche An Qi, che \u00e8 la ragazza per la quale Da Dong e Lei Ke Si avevano una cotta quando erano pi\u00f9 giovani. La sua comparsa fa rivelare a Lei Ke Si la sua vera identit\u00e0, per lottare contro Da Dong (per avere An Qi). Dopo che Lei Ke Si lascia KO One, anche Xiao Yu inizia ad avere una cotta per An Qi. Da Dong e Xiao Yu combattono ancora per An Qi, ma Da Dong non capisce di avere una cotta per l'insegnante della classe, Tian Xin (Melody) finch\u00e9 la stessa An Qi non glielo dice. Presto An Qi ritorna in America, e strane cose iniziano ad accadere. Due nuove ragazze si uniscono alla classe, ed una di loro si prende una cotta per Ya Se. Sebbene egli sia molto freddo e rifiuti di accettarla a causa del suo atteggiamento goffo, alla fine cambia idea e si innamora veramente di lei. Alla fine anche Lei Ke Si torna, per dire al gruppo come sconfiggere il loro nemico comune Hei Long. Nella battaglia finale Da Dong, Ya Se, Xiao Yu e Lei Ke Si uniscono i loro poteri e sconfiggono il male che li circondava, ma la battaglia causa un'enorme esplosione che fa perdere i poteri ad entrambi gli avversari.\nPersonaggi principali.\n\u00c8 il leader della banda della scuola conosciuta come \"Zhong Ji Yi Ban\" (\u7d42\u6975\u4e00\u73ed / Classe Estrema). \u00c8 testardo e ha molta fiducia in se stesso. Di fronte ai genitori si comporta da figlio obbediente, e tenta di nascondere loro la verit\u00e0 sulla sua vita scolastica. Tutti nella Zhong Ji Yi Ban ascoltano cosa ha da dire.\nDa Dong \u00e8 al numero 3 dei Gradi KO, ed ha un punteggio di combattimento di 9.000.\nSebbene egli sembri duro e freddo, in realt\u00e0 \u00e8 una persona buona nel profondo del cuore, e mostra questo suo lato premuroso ogni volta che un suo amico ha bisogno d'aiuto.\nLa sua arma principale \u00e8 la \"Long Wen Ao\" (\u9f8d\u7d0b\u93ca / Piastra tatuata del drago), il cuo aspetto peculiare \u00e8 che pu\u00f2 cambiare i punti di combattimento del suo proprietario in base ai punti del suo opponente; egli diventa pi\u00f9 forte quando deve fronteggiare avversari potenti, e rimane normale quando gli avversari sono pi\u00f9 deboli di lui (\u9047\u5f37\u5247\u5f37\u3001\u9047\u5f31\u5247\u5f31).\n\u00c8 il figlio di un gangster, capo della banda \"Tu Long Bang\" (\u571f\u9f8d\u5e6b).\n\u00c8 ricco, potente, sicuro di s\u00e9, e la sua principale preoccupazione riguarda il suo aspetto fisico.\nCome Da Dong, occupa la terza posizione nei Gradi KO, avendo 9.000 punti combattimento. Siccome egli e Da Dong dividono la terza posizione, originariamente si era unito alla Zhong Ji Yi Ban per sfidarlo, ma prima che potessero combattere sono diventati migliori amici.\nLa sua arma principale \u00e8 la Shi Zhong Jian (\u77f3\u4e2d\u528d / Spada nella roccia) - una lama spirituale creata da Mago Merlino ed utilizzata da Re Art\u00f9. Quando egli rimuove la lama dalla roccia, la sua essenza si impossessa di lui e gli permette istantaneamente di ottenere poteri maligni, anche se gli fa perdere controllo sulle sue azioni.\nXiao Yu \u00e8 uno studente in scambio scolastico proveniente dalla \"Tuo Nan High School\" (\u62d3\u5357\u9ad8\u4e2d), egli \u00e8 conosciuto per essere al quarto Grado KO, i suoi punti combattimento sono 8.500. \u00c8 incline a lanciare occhiate gelide agli altri, se non acconsentono a lasciarlo da solo.\nNon gli piace la violenza, ma se qualcuno gli colpisce la testa reagisce definitivamente.\nCome armi usa i suoi potenti pugni; si dice che il suo pugno sinistro abbia la forza di una bomba atomica, mentre il suo pugno destro \u00e8 dieci volte pi\u00f9 forte. Tuttavia, se decide di usare la mano destra non \u00e8 pi\u00f9 capace di usare nessun potere per tre ore, e pu\u00f2 anche rischiare di perdere la vita.\nAn Qi \u00e8 figlia di un famoso politico, oltre che un'amica d'infanzia di Da Dong e Lei Ke Si. \u00c8 stata innamorata di Da Dong per molto tempo, ma non ha mai conosciuto i sentimenti di lui n\u00e9 il fatto che anche Lei Ke Si la amasse.\nSi \u00e8 trasferita in America cinque anni prima delle vicende narrate, ma durante questo periodo ha scritto oltre cinquemila lettere a Da Dong - due lettere a settimana. Non ha mai ottenuto una sua risposta, anche se lui ha conservato tutte le sue lettere come ricordo.\nIl suo amore per Da Dong \u00e8 la ragione per cui Lei Ke Si, il loro migliore amico, nasconde un'incredibile rabbia verso Da Dong. Quando Lei Ke Si rivela la sua identit\u00e0 di KO.2 e manda Da Dong all'ospedale, lei decide di tornare in America per dimenticarsi di tutto quello che prova per Da Dong, perch\u00e9 crede che la rivalit\u00e0 tra lui e il suo migliore amico sia stata causata dal suo amore.\n\u00c8 l'insegnante designata alla Zhong Ji Yi Ban (\u7d42\u6975\u4e00\u73ed). A causa di un \"incidente\" e del passato di suo fratello minore, \u00e8 andata all'universit\u00e0 a studiare per diventare insegnante, nella speranza di portare i cattivi studenti sulla buona strada e far fare loro del bene.\nCome persona, \u00e8 molto amante del divertimento e tende a balbettare quando si arrabbia.\nAll'inizio non piace a Da Dong a causa della sua posizione di insegnante, ma alla fine egli viene commosso dalla sua gentilezza e decide di farla diventare la loro insegnante personale, per aiutarli ad entrare al college.\n\u00c8 al numero 13 nei Gradi KO.\nSha Jie \u00e8 il capo della gang di ragazze della classe. Per essere una ragazza, \u00e8 estremamente meschina e crudele.\n\u00c8 innamorata di Da Dong sin dall'inizio della serie, ma egli non ha mai mostrato nessun segno che lei le piaccia.\n\u00c8 l'amico d'infanzia di Da Dong, di cui lui si fida ciecamente. Lei Ke Si ama An Qi sin dall'infanzia, ma ha sviluppato una grande rabbia verso Da Dong in quanto la ragazza \u00e8 sempre stata innamorata di lui, ha addirittura tentato di ottenere vendetta contro il suo migliore amico.\nA scuola \u00e8 conosciuto come il cervello di Da Dong.\nA causa del suo travestimento da ragazzino debole che ha solo buone intenzioni, nessuno sa che Lei Ke Si in realt\u00e0 \u00e8 KO.2 - il secondo combattente pi\u00f9 forte nei Gradi KO, e i suoi punti combattimento ammontano a 10.000.\nLa sua arma \u00e8 la \"Ah Rui Xi Zhi Shou\" (\u963f\u745e\u65af\u4e4b\u624b / Mano di Ares), un guanto di metallo recuperato dai regni dell'oscurit\u00e0 eterna.\nGruppi.\nConosciuta anche come \"La classe estrema\". \u00c8 una classe formata da disadattati che sono stati cacciati fuori o non accettati da altre scuole. La serie tratta principalmente gli eventi che accadono intorno ai componenti della classe. Gli alunni di questa classe sono conosciuti per essere molto problematici, ma anche molto leali al proprio leader Wang Da Dong (\u6c6a\u5927\u6771).\n\u00c8 una gang controllata dal padre di Ya Se, Wang Tu Long (\u738b\u571f\u9f8d). Egli ha dato avvio alla gand dopo aver lasciato la Wu Li Cai Jue Suo (\u6b66\u529b\u88c1\u51b3\u6240), nella speranza di essere capace di proteggere se stesso e suo figlio da Hei Long.\nUn'organizzazione creata da 7 persone tre decadi prima degli avvenimenti narrati. Col passare del tempo sono accaduti diversi avvenimenti, tra cui la morte o l'abbandono della maggior parte dei membri della gang. Quando tutti se ne sono andati in un modo o nell'altro, Hei Long \u00e8 diventato il capo ed ha disposto di trovare e catturare le persone con pi\u00f9 gradi KO, per farne dei suoi subalterni oppure per eliminarli. Alla fine, l'organizzazione viene distrutta quando il potere del capo si disperde, e i subalterni sono liberi.\nUna band musicale underground che pu\u00f2 usare l'atmosfera musicale per aumentare il potere delle persone. Da Dong va spesso da loro a cantare per migliorare il suo potere, insieme a Wang Ya Se e Xiao Yu."}
{"id": "2495652", "revid": "1442080", "url": "https://it.wikipedia.org/wiki?curid=2495652", "title": "AAPT Championships 2004 - Doppio", "text": "Il doppio del torneo di tennis AAPT Championships 2004, facente parte dell'ATP Tour, ha avuto come vincitori Bob Bryan e Mike Bryan che hanno battuto in finale Arnaud Cl\u00e9ment e Micha\u00ebl Llodra 7\u20135, 6\u20133"}
{"id": "2495658", "revid": "216401", "url": "https://it.wikipedia.org/wiki?curid=2495658", "title": "Ronde van Vlaanderen voor Vrouwen 2009", "text": ""}
{"id": "2495661", "revid": "19933", "url": "https://it.wikipedia.org/wiki?curid=2495661", "title": "RaiSat Gambero Rosso Channel", "text": ""}
{"id": "2495669", "revid": "834", "url": "https://it.wikipedia.org/wiki?curid=2495669", "title": "Pangea (album)", "text": "Pangea \u00e8 un album in studio del gruppo Deep Forest pubblicato nel 1996."}
{"id": "2495670", "revid": "466539", "url": "https://it.wikipedia.org/wiki?curid=2495670", "title": "Polittico dell'Agnello Mistico", "text": "Il Polittico dell'Agnello Mistico, o Polittico di Gand, \u00e8 un'opera monumentale di Jan van Eyck (e del misterioso Hubert van Eyck), dipinta tra il 1426 e il 1432 per la cattedrale di San Bavone a Gand, dove si trova tutt'oggi. Si tratta di un polittico apribile composto da dodici pannelli di legno di quercia, otto dei quali sono dipinti anche sul lato posteriore, in maniera da essere visibili quando il polittico \u00e8 chiuso. La tecnica usata \u00e8 la pittura a olio e le misure totali sono 375x258 cm da aperto.\nStoria.\nLa maggior parte delle informazioni sul polittico deriva dall'iscrizione sulla cornice e qualche riscontro indiretto. Sull'iscrizione si riporta come fosse stato iniziato dal pittore Hubertus Eyck, \"il maggiore mai vissuto\", e completato dal fratello Jan, \"secondo nell'arte\", su incarico di Josse Vijd, che glielo affid\u00f2 il 6 maggio, mentre alcune lettere in rosso, se lette come cifre romane, compongono la data 1432. Dalla lastra tombale di Hubert, nell'antica abbazia di San Bavone a Gand, si sa che egli mor\u00ec nel 1426, ma questa figura ha assunto contorni leggendari, nell'impossibilit\u00e0 di distinguere la sua mano \"maior quo nemo repertus\" da quella di Jan, che invece \u00e8 ben documentato. La mancanza di opere certe di Hubert ha infatti impedito di trovare risposte soddisfacenti alla questione della sua attribuzione. La critica sembra oggi propensa ad attribuire a Hubert la concezione ed in parte l'esecuzione della tavola con l'Adorazione e delle tre tavole sovrastanti, mentre tutto il resto venne eseguito dal fratello Jan che vi lavor\u00f2 a fasi alterne; ci\u00f2 spiegherebbe l'evidente carattere di disomogeneit\u00e0 tra i vari scomparti, che per essere pienamente apprezzati devono essere analizzati singolarmente.\nLa collocazione nell'angusta cappella di Josse Vijd non era forse il luogo di destinazione originario e secondo alcuni studiosi, tra cui Erwin Panofsky, come suggerirebbero le discrepanze compositive la pala venne acquistata dal Vijd solo quando era completata per met\u00e0, facendo adattare quello che era stato pensato per un altro committente e un'altra collocazione.\nD\u00fcrer, dopo il suo viaggio nelle Fiandre, descrisse l'opera come \u00abimmensamente preziosa e stupendamente bella\u00bb.\nIl polittico, sebbene oggi si trovi nello stesso luogo per cui venne dipinto, ha subito nel tempo varie vicissitudini. Smontato e spostato pi\u00f9 volte, nel 1781 vennero spostati in sagrestia i \"troppo conturbanti\" nudi di \"Adamo\" ed \"Eva\".\nNel 1816 i pannelli laterali vennero comprati dall'inglese Edward Solly, residente in Germania, e poi alienati al re di Prussia, venendo a far parte delle collezioni dell'Altes Museum alla sua apertura nel 1830. Durante la prima guerra mondiale altri pannelli vennero spostati dalla cattedrale di Gand per sicurezza, ma con il trattato di Versailles tutti gli scomparti, anche quelli legalmente acquistati da Solly, vennero restituiti per contribuire al risarcimento che la Germania doveva versare agli stati vittoriosi, e in parziale compensazione per i danni inflitti al Belgio in guerra, venendo a ricomporre l'insieme del polittico in San Bavone.\nNel 1934 il pannello raffigurante i \"Giudici Integri\" (in basso a sinistra sul \"recto\") fu trafugato e mai pi\u00f9 ritrovato. Quello che si vede oggi \u00e8 una copia moderna. Albert Camus ne \"La Caduta\" immagina che sia custodito ad Amsterdam in casa del protagonista, Clamence. \nCon l'inizio del nuovo conflitto, nel 1940, il Belgio decise di inviare in via preventiva il polittico in Vaticano, dove sarebbe stato al sicuro, ma l'arrivo della notizia della sigla dell'Asse Roma-Berlino arriv\u00f2 durante il trasporto, per cui il polittico venne provvisoriamente ricoverato in un museo locale a Pau, sui Pirenei francesi. Nel 1942 il dipinto venne sequestrato da Hitler e destinato al suo mai nato museo di Linz, anche se poi, per ragioni di sicurezza, venne nascosto in una miniera di sale. Ritrovato dalla spedizione del programma \"Monuments, Fine Arts, and Archives\", fu restituito al Belgio alla fine della guerra, durante una cerimonia tenuta al Palazzo Reale di Bruxelles. Nessuna rappresentanza francese venne invitata alla cerimonia per la mancata opposizione dell'amministrazione della Repubblica di Vichy al sequestro del dipinto da parte dei tedeschi. La vicenda viene narrata nel film del 2014 \"Monuments Men\" di George Clooney.\nIl polittico venne interamente restaurato all'inizio degli anni cinquanta a Bruxelles. Negli anni ottanta si decise di alloggiarlo in una teca blindata e climatizzata lasciandolo sempre aperto (fino ad allora veniva aperto e chiuso dal sagrestano innumerevoli volte per mostrarlo ai visitatori). Ma nel 2010-2011 una apposita commissione, dopo una serie di analisi, ha deciso la necessit\u00e0 di un nuovo restauro necessario soprattutto per rimuovere le vernici alterate e rendere pi\u00f9 stabile l'opera, per altro ben conservata considerandone l'et\u00e0 e le vicissitudini subite, e successivamente di studiarne una migliore collocazione all'interno della chiesa.\nIl restauro, effettuato nel Museo di Belle arti di Gand lavorando su un pannello alla volta, viene progressivamente documentato sul sito closertovaneyck.kikirpa.be. Nell'ottobre 2016 i pannelli laterali, restaurati, sono tornati a San Bavone. Il restauro della parte centrale \u00e8 terminato agli inizi del 2020. Il primo febbraio si \u00e8 inaugurata presso il Museo di Belle Arti di Gent la mostra \"Van Eyck - An Optical Revolution\", la pi\u00f9 grande mostra monografica mai realizzata sul pittore. .\nDescrizione.\nIl polittico \u00e8 costituito da 12 pannelli, disposti su due registri, uno superiore e uno inferiore. Il tema iconografico del polittico \u00e8 probabilmente quello della Redenzione, con un prologo terreno (gli sportelli esterni) e la conclusione nelle scene dei beati in paradiso nei pannelli interni.\nRegistro inferiore.\nIl registro inferiore mostra al centro il grande pannello dell\"'Adorazione dell'Agnello mistico\", dove in un ampio paesaggio si trova su una collinetta l'altare con l'Agnello simbolo di Cristo, adorato da una schiera di angeli, mentre la colomba dello Spirito Santo irradia i raggi solari della Grazia divina, sotto l'altare si vede la Fontana della Vita ed attorno ad essa ed all'altare si trovano quattro fitti gruppi di adoratori: a sinistra in basso i pagani e gli scrittori ebrei, a destra i papi e i santi uomini; in alto spuntano invece i gruppi dei martiri uomini a sinistra (con in prima fila gli appartenenti al clero) e le martiri a destra. L'adorazione dell'Agnello si svolge nel lussureggiante giardino del Paradiso, sullo sfondo delle torri e delle guglie della Gerusalemme celeste. Alcuni degli angeli adoranti che circondano l'altare reggono i simboli della Passione di Cristo: croce, corona di spine, lancia, colonna della flagellazione, canna con la spugna intrisa di aceto. L'impostazione di questo pannello \u00e8 di sapore pi\u00f9 arcaico, con gruppi sovrapposti su un unico piano ascendente, al posto di disposizioni pi\u00f9 naturali e conformi alla natura del paesaggio, come negli altri sportelli; per questo la scena \u00e8 attribuita di solito a Hubert.\nAi lati di questo grande pannello centrale si trovano due scomparti per lato con altri gruppi di adoratori, composto in un paesaggio che riprende spazialmente lo sfondo del pannello centrale. Da sinistra si incontrano: i \"Buoni Giudici\", i \"Cavalieri di Cristo\", poi gli \"Eremiti\" e i \"Pellegrini\". Il numero quattro richiama i quattro angoli della Terra, da cui proverrebbero i santi e beati venuti ad adorare l'Agnello.\nQuando il polittico \u00e8 chiuso su questo registro si trovano dipinte le statue viventi di \"San Giovanni Battista\" e \"San Giovanni Evangelista\", in grisaglia, mentre ai lati si trovano i due committenti inginocchiati, Joos Vijdt e Lysbette Borluut.\nRegistro superiore.\nIl pannello centrale del registro superiore, di altezza maggiore, mostra una figura maschile barbuta, assisa su un grande trono, coronato da archi a tutto sesto che riflettono la forma tradizionale dei polittici gotici, divisi in pannelli cuspidati, con in testa una tiara e scettro. Questa figura \u00e8 oggetto di varie interpretazioni, per alcuni studiosi rappresenta \"Dio Padre\", per altri Cristo Re e una terza interpretazione ne vedrebbe rappresentata la Trinit\u00e0. Accanto a lui, sullo stesso pannello ma divisi da cornici, si trovano la Vergine Maria e Giovanni Battista, secondo la tipica iconografia della deesis. Anche queste figure sono attribuite a Hubert, per via dei panneggi abbondanti e rigidi, a fronte di fondi appiattiti, anche se alcuni attribuiscono la stesura del colore a Jan.\nI due pannelli laterali successivi, con la forma ad arco che copre esattamente i troni laterali, mostrano due gruppi di angeli, a sinistra gli angeli cantori e a destra quelli musicanti. Infine gli ultimi due pannelli, a forma di semilunette, riportano \"Adamo\" ed \"Eva\" nudi entro nicchie dipinte, sormontati da due scene dipinte a grisaille del \"Sacrificio di Caino e Abele\" e dell'\"Uccisione di Abele\". Adamo ed Eva sono le figure di congiunzione tra esterno e interno, poich\u00e9 essi sono i responsabili della venuta del Redentore, per lavare le colpe del Peccato originale.\nSul retro delle ante, che si vedono quando il polittico \u00e8 chiuso, si trova l'\"Annunciazione\", che si svolge in una stanza architettonicamente definita con precisione, e nelle lunette due profeti (ai lati) \"Zaccaria\" e \"Michea\" e due sibille (nelle semilunette centrali). La stanza dell\"'Annunciazione\", ancorch\u00e9 fuori scala rispetto alle figure che la abitano, \u00e8 resa realisticamente grazie all'uso dell'unificazione spaziale di tutto il registro superiore, tramite linee ortogonali convergenti e tramite la presenza uniforme della luce sulle varie superfici. Grandissimo virtuosismo illusionistico \u00e8 la proiezione delle ombre dei montanti dei pannelli sul pavimento della stanza, calibrata secondo la luce della finestra che naturalmente illumina la cappella.\nStile.\nIn quest'opera compaiono quelli che divennero i caratteri tipici della pittura di Van Eyck: naturalismo analitico, uso di colori luminosi, cura per la resa del paesaggio e grande lirismo, tutti elementi che si ripresenteranno anche nei dipinti eseguiti a pochi anni di distanza dal polittico di Gand.\nNon \u00e8 chiara la ragione per cui nei pannelli si usino scale di rappresentazione diverse, in particolare, nel lato interno, tra registro superiore e inferiore. La solenne monumentalit\u00e0 delle figure superiori contrasta con i paesaggi distesi e brulicanti di figure in azione nella parte inferiore, che farebbe quasi pensare a una monumentale predella.\nNel complesso comunque non si pu\u00f2 parlare di disomogeneit\u00e0 eccessivamente marcate, infatti i colori, la luce e le composizioni spaziali risultano nel complesso sufficientemente unificate e l'altissima qualit\u00e0 pittorica del polittico mette in secondo piano anche i problemi attributivi.\nLa tecnica del colore a olio, perfezionata proprio da Van Eyck e ripresa dai suoi seguaci, permise la creazione di effetti di luce e di resa delle superfici mai viste prima grazie a successive velature, cio\u00e8 strati di colore traslucidi e trasparenti, che rendevano le figure brillanti e lucide, permettendo di definire la diversa consistenza delle superfici fin nei pi\u00f9 minuti particolari. La luce fredda e analitica \u00e8 l'elemento che unifica e rende solenne e immobile tutta la scena, delineando in maniera \"non selettiva\" sia l'infinitamente piccolo che l'infinitamente grande. Vengono sfruttate pi\u00f9 fonti luminose, che moltiplicano le ombre e i riflessi, permettendo di definire con acutezza le diverse superfici: dai tessuti ai gioielli, dal cielo terso alle 42 specie di piante identificate dai botanici. \nIn quest'opera, e nelle opere fiamminghe in generale, lo spettatore \u00e8 incluso illusoriamente nello spazio della rappresentazione, tramite alcuni accorgimenti quali l'uso di una linea dell'orizzonte pi\u00f9 alta, che fa sembrare l'ambiente \"avvolgente\", come se fosse in procinto di rovesciarsi su chi guarda."}
{"id": "2495676", "revid": "216401", "url": "https://it.wikipedia.org/wiki?curid=2495676", "title": "Ronde van Vlaanderen voor Vrouwen", "text": ""}
{"id": "2495679", "revid": "124784342", "url": "https://it.wikipedia.org/wiki?curid=2495679", "title": "Hugues Evrad Zagbayou", "text": "Carriera.\nNella stagione 2008-2009 ha collezionato 18 presenze con l'ASEC Mimosas: 14 in campionato e 4 nella CAF Champions League."}
{"id": "2495681", "revid": "767487", "url": "https://it.wikipedia.org/wiki?curid=2495681", "title": "Beat Crusaders", "text": "I Beat Crusaders, spesso reso graficamente BEAT CRUSADERS e abbreviato in BECR, sono un gruppo j-rock giapponese formatosi nel 1997, famoso per aver realizzato \"Hit in the USA\", sigla dell'anime \"Beck\".\nIl gruppo \u00e8 noto per il look sfoggiato in pubblico e durante i live: i loro volti sono coperti da fogli di cartone raffiguranti le loro facce fotocopiate in bianco e nero in bassa qualit\u00e0. \u00c8 un ricordo della loro precedente condizione di impiegati in un ufficio ed un espediente per salvaguardare la privacy. Inoltre, se vero che i componenti della band siano tutti giapponesi, tutti i loro testi sono scritti in inglese.\nStoria.\nIl gruppo \u00e8 stato fondato nel 1997 in Giappone da T\u014dru Hidaka, ed \u00e8 diventato ben presto degno di nota in molte parti del mondo; soprattutto \u00e8 entrato a far parte della top 10 in patria, coprendo le prime pagine delle riviste rock/punk pi\u00f9 famose.\nGrazie al primo singolo \"E.C.D.T\" e alla pubblicazione dell'album \"Howling Symphony Of...\", diversi mesi dopo la loro formazione, riuscirono ad avere contratti musicali, ben pi\u00f9 importanti, fino ad arrivare alla Defstar Records.\nNel 2000 l'album \"All You Can Eat\" e il singolo \"Firestarter\" riscontrarono parecchio successo, anche se per motivi non noti, una buona parte dei componenti della band nel 2003 lasciarono questo progetto per crearne uno nuovo, ovvero gli Anita Chili Peppers.\nDiversi mesi dopo, riformato il gruppo, i BECR, contribuirono alla colonna sonora dell'anime \"Beck\" con la canzone \"Hit in the USA\" nel 2006, ma anche alla colonna sonora del cartone animato \"Kappa Mikey\" con il singolo \"Hey X2, Look X2\" anche conosciuto come \"Hey Hey Look Look\".\nIl singolo \"Winterlog\" invece \u00e8 stato utilizzato come opening della serie \"Hero Tales - Le cronache di Hagun\".\nIl 30 maggio 2007 \u00e8 stato realizzato il cd \"EPopMaking\", contenente 19 tracce inedite, e successivamente il 4 giugno 2008, il seguito di questo album chiamato \"Popdod\" che contiene 14 tracce, ultimato in 40 giorni di duro lavoro e registrazione in studio."}
{"id": "2495682", "revid": "36426", "url": "https://it.wikipedia.org/wiki?curid=2495682", "title": "Polittico di Gand", "text": ""}
{"id": "2495683", "revid": "28592", "url": "https://it.wikipedia.org/wiki?curid=2495683", "title": "Oblast' russe", "text": ""}
{"id": "2495684", "revid": "36426", "url": "https://it.wikipedia.org/wiki?curid=2495684", "title": "Polittico dell'Adorazione dell'Agnello mistico", "text": ""}
{"id": "2495685", "revid": "2051852", "url": "https://it.wikipedia.org/wiki?curid=2495685", "title": "Ricky Berens", "text": ""}
{"id": "2495686", "revid": "36426", "url": "https://it.wikipedia.org/wiki?curid=2495686", "title": "Polittico dell'Agnello mistico", "text": ""}
{"id": "2495687", "revid": "36426", "url": "https://it.wikipedia.org/wiki?curid=2495687", "title": "Polittico dell'agnello mistico", "text": ""}
{"id": "2495690", "revid": "287204", "url": "https://it.wikipedia.org/wiki?curid=2495690", "title": "Braganey", "text": "Braganey \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495693", "revid": "180559", "url": "https://it.wikipedia.org/wiki?curid=2495693", "title": "Lotus 18", "text": "La Lotus 18 \u00e8 una monoposto con la quale la scuderia inglese Lotus ha preso parte al campionato del mondo di Formula 1.\nStoria.\nDebutt\u00f2 al Gran Premio d'Argentina 1960 con Innes Ireland e venne utilizzata anche nelle tre stagioni seguenti dalla squadra ufficiale Lotus e da altri \"team\" privati. Corse 19 Gran Premi conquistando 3 vittorie, 5 pole-position e 4 giri veloci. Fu un eccezionale successo per il costruttore inglese e ne vennero realizzati circa 150 esemplari.\nLotus 18/21.\nNel 1961 la Lotus 18 fu migliorata con soluzioni tecniche prese in prestito dal modello 21. Questa particolare vettura \u00e8 nota come modello 18/21.\nUtilizzata dal 1961 al 1963, e da Clive Puzey nelle prove del Gran Premio del Sud Africa 1965, corse 9 Gran Premi e vinse con Moss al N\u00fcrburgring nel 1961."}
{"id": "2495698", "revid": "287204", "url": "https://it.wikipedia.org/wiki?curid=2495698", "title": "Rezart Taci", "text": ""}
{"id": "2495702", "revid": "287204", "url": "https://it.wikipedia.org/wiki?curid=2495702", "title": "Cafel\u00e2ndia (Paran\u00e1)", "text": "Cafel\u00e2ndia \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495705", "revid": "352448", "url": "https://it.wikipedia.org/wiki?curid=2495705", "title": "Caphtoriti", "text": ""}
{"id": "2495710", "revid": "287204", "url": "https://it.wikipedia.org/wiki?curid=2495710", "title": "Campo Bonito", "text": "Cafel\u00e2ndia \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495712", "revid": "1543377", "url": "https://it.wikipedia.org/wiki?curid=2495712", "title": "I Look to You", "text": "I Look to You \u00e8 il settimo ed ultimo album in studio della cantante statunitense Whitney Houston, pubblicato il 28 agosto 2009 in Italia e in Germania e successivamente in Inghilterra il 19 ottobre 2009 e negli Stati Uniti il 31 agosto.\nProduzione.\nLa fase di registrazione di \"I Look to You\" \u00e8 durata circa tre anni e mezzo come ha dichiarato la stessa Houston durante le \"listening preview\" tenutesi a Londra, New York e Los Angeles nel mese di luglio 2009.\nClive Davis, produttore esecutivo nonch\u00e9 mentore della Houston sin dagli inizi della sua carriera, all'inizio del 2007 aveva dichiarato, in un'intervista ad Oprah Winfrey, che le registrazioni per l'album erano iniziate di recente. A febbraio 2009 Whitney si esibisce al party che anticipa i Grammy e dopo numerosi rinvii il 4 giugno 2009 \u00e8 stata annunciata l'uscita dell'album. L'album vende oltre 3 milioni di copie nel mondo.\nTour mondiale.\nIl 12 ottobre 2009, il sito ufficiale della cantante ha annunciato che Whitney avrebbe intrapreso il suo primo tour mondiale in 11 anni per promuovere il nuovo disco:\n\"Questo \u00e8 il mio primo tour dai tempi del My Love Is Your Love tour e sono davvero entusiasta di esibirmi per I miei fans in tutto il mondo dopo tutto questo tempo. Sto preparando un grandissimo show e non vedo l'ora di cantare le canzoni del mio nuovo album \u201cI Look To You\u201d insieme ai miei brani preferiti\".\nDopo due date in Russia nei primi di dicembre, il tour \u00e8 ufficialmente iniziato in Corea Del Sud il 6 febbraio. La tourn\u00e9e la vedr\u00e0 esibirsi anche in Italia, Inghilterra, Germania, Giappone, Francia, Svizzera e Australia."}
{"id": "2495715", "revid": "228587", "url": "https://it.wikipedia.org/wiki?curid=2495715", "title": "Ricco", "text": ""}
{"id": "2495716", "revid": "110157", "url": "https://it.wikipedia.org/wiki?curid=2495716", "title": "Velikolukskij rajon", "text": "Il Velikolukskij rajon () \u00e8 un rajon dell'Oblast' di Pskov, nella Russia europea; il capoluogo \u00e8 Velikie Luki. Istituito il 9 settembre 1927, ricopre una superficie di 2.960,2 chilometri quadrati e nel 2010 ospitava una popolazione di circa 22.500 abitanti."}
{"id": "2495721", "revid": "287204", "url": "https://it.wikipedia.org/wiki?curid=2495721", "title": "Diamante do Sul", "text": "Diamante do Sul \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495724", "revid": "287204", "url": "https://it.wikipedia.org/wiki?curid=2495724", "title": "Capit\u00e3o Le\u00f4nidas Marques", "text": "Capit\u00e3o Le\u00f4nidas Marques \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495725", "revid": "1373059", "url": "https://it.wikipedia.org/wiki?curid=2495725", "title": "Chelsea Football Club 2006-2007", "text": "Questa pagina contiene rosa e risultati del Chelsea Football Club nelle competizioni ufficiali della stagione 2006-2007.\nMaglie e sponsor.\nLo sponsor tecnico per la stagione 2006-2007 \u00e8 Adidas, mentre lo sponsor ufficiale \u00e8 Samsung."}
{"id": "2495727", "revid": "287204", "url": "https://it.wikipedia.org/wiki?curid=2495727", "title": "Catanduvas (Paran\u00e1)", "text": "Catanduvas \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495728", "revid": "287204", "url": "https://it.wikipedia.org/wiki?curid=2495728", "title": "Corb\u00e9lia", "text": "Corb\u00e9lia \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495730", "revid": "287204", "url": "https://it.wikipedia.org/wiki?curid=2495730", "title": "Guarania\u00e7u", "text": "Guarania\u00e7u \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495731", "revid": "287204", "url": "https://it.wikipedia.org/wiki?curid=2495731", "title": "Il ricco e il povero", "text": ""}
{"id": "2495736", "revid": "287204", "url": "https://it.wikipedia.org/wiki?curid=2495736", "title": "Ibema", "text": "Ibema \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495738", "revid": "287204", "url": "https://it.wikipedia.org/wiki?curid=2495738", "title": "Iguatu (Paran\u00e1)", "text": "Iguatu \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495745", "revid": "316995", "url": "https://it.wikipedia.org/wiki?curid=2495745", "title": "Vi veri vniversum vivus vici", "text": ""}
{"id": "2495746", "revid": "287204", "url": "https://it.wikipedia.org/wiki?curid=2495746", "title": "Lindoeste", "text": "Lindoeste \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495747", "revid": "1305772", "url": "https://it.wikipedia.org/wiki?curid=2495747", "title": "Irina Lungu", "text": "Biografia.\nNata in Moldavia, dopo gli studi di canto presso il conservatorio di Stato di Vorone\u017e, in Russia, dal 2003 frequenta l'Accademia di perfezionamento del Teatro alla Scala di Milano, dove \u00e8 stata anche allieva di Leyla Gencer.\nNel dicembre dello stesso anno esordisce per la Scala come Ana\u00ef in Mo\u00efse et Pharaon diretta da Riccardo Muti al Teatro degli Arcimboldi.\nAlla Scala nel 2005 \u00e8 Oksana nella prima di Gli stivaletti alla Scala, nel 2006 la protagonista in \"Sancta Susanna\" di Paul Hindemith, nel 2007 Violetta Val\u00e9ry ne La traviata diretta da Lorin Maazel con Ram\u00f3n Vargas e Leo Nucci, nel 2008 \"Maria Stuarda\" diretta da Antonino Fogliani con Francesco Meli, nel 2010 Marguerite nella prima di Faust con Marcello Giordani, Roberto Scandiuzzi e Nino Surguladze ed Adina ne L'elisir d'amore diretta da Donato Renzetti con Francesco Demuro.\nNel 2008 allo Sferisterio di Macerata e Micaela in \"Carmen\" con la Surguladze, nel 2009 Violetta Val\u00e9ry ne \"La traviata\" diretta da Gianandrea Noseda al Teatro Regio di Torino e nel 2010 Micaela in \"Carmen\" diretta da Daniel Oren al Teatro municipale Giuseppe Verdi (Salerno).\nNel 2011 \u00e8 \"Maria Stuarda\" diretta da Richard Bonynge ad Atene, Gilda in \"Rigoletto\" con Franco Vassallo a Torino, Violetta Val\u00e9ry ne \"La traviata\" a Aix-en-Provence ed Adina ne \"L'elisir d'amore\" a La Coru\u00f1a.\nNel 2012 \u00e8 Violetta Val\u00e9ry ne \"La traviata\" a Caen ed al Teatro comunale Luciano Pavarotti di Modena, a Piacenza ed al Teatro comunale (Bolzano), Micaela in \"Carmen\" in Arena di Verona e La Marchesa del Poggio in Un giorno di regno diretta da Alberto Zedda a Bilbao.\nNel 2013 \u00e8 Violetta Val\u00e9ry ne \"La traviata\" a Skopje, Nannetta nella prima di Falstaff (Verdi) diretta da Daniel Harding con Ambrogio Maestri, Demuro, Carlo Bosi, Carmen Giannattasio e Daniela Barcellona alla Scala, Adina ne \"L'elisir d'amore\" al Teatro Filarmonico (Verona), Gilda in \"Rigoletto\" diretta da Noseda a Aix-en-Provence ed al debutto al Metropolitan Opera House di New York con Dmitri Hvorostovsky e Norina in Don Pasquale al Filarmonico.\nNel 2014 al Metropolitan \u00e8 Musetta ne La boh\u00e8me con Joseph Calleja cantata anche al Royal Opera House, Covent Garden di Londra, Violetta Val\u00e9ry ne \"La traviata\" diretta da Diego Matheuz al Teatro La Fenice di Venezia ed al Teatro Lirico di Cagliari diretta da Renzetti con Demuro, Marguerite in \"Faust\" diretta da Marc Minkowski ad Amsterdam, Juliette in Rom\u00e9o et Juliette con Demuro a Seoul e Lucia di Lammermoor al Filarmonico.\nNel 2015 \u00e8 Gilda in \"Rigoletto\" al Teatro dell'Opera di Roma, Violetta Val\u00e9ry ne \"La traviata\" diretta da Renato Palumbo al Teatro Real di Madrid, al debutto al Wiener Staatsoper ed all'Opernhaus Z\u00fcrich, Marguerite in \"Faust\" diretta da Noseda a Torino, in Arena Donna Anna in Don Giovanni (opera) con Saimir Pirgu trasmessa da Rai 5 e Juliette in \"Rom\u00e9o et Juliette\" diretta da Oren con Giorgio Berrugi e la Surguladze, Li\u00f9 in Turandot diretta da Andrea Battistoni a Mascate e Musetta ne \"La boh\u00e8me\" diretta da Oren con Maria Agresta e Berrugi a Salerno.\nNel 2016 \u00e8 Violetta Val\u00e9ry ne \"La traviata\" con Massimo Giordano (tenore) all'Opera di Amburgo e Gilda in \"Rigoletto\" all'Op\u00e9ra National de Paris.\nNella sua carriera ha affrontato gi\u00e0 diverse opere: \"Cos\u00ec fan tutte\" di Mozart, \"Luisa Miller\" di Verdi, \"Ugo, Conte di Parigi\" di Donizetti, \"Il diluvio universale\" di Donizetti, \"Il corsaro\" di Verdi, \"Les P\u00eacheurs de perles\" di Bizet, \"La sposa dello zar\" di Rimsky-Korsakov.\nHa interpretato il ruolo di Violetta, protagonista de \"La traviata\", numerose volte (al Teatro alla Scala, al Tetro Regio di Torino, al Teatro dell'Opera di Roma, al Teatro Filarmonico per la Fondazione Arena di Verona, al Teatro Regio di Parma, al Teatro di Zagabria, allo Staatstheater di Stoccarda, al Teatro San Carlo di Napoli, al Teatro Lirico di Cagliari).\nHa vinto numerosi concorsi internazionali, tra i quali il Concorso internazionale \u010cajkovskij di Mosca, la Competizione dell'opera di Dresda, il concorso \"Elena Obraztsova\" di San Pietroburgo, il premio \"Maria Callas\" di Atene, i concorsi \"Montserrat Caballe\" ad Andorra, \"Belvedere\" di Vienna, \"Voci Verdiane\" di Busseto e \"Operalia\" di Los Angeles.\nLa sua discografia, al momento, comprende i DVD dell'opera \"Carmen\" andata in scena allo Sferisterio di Macerata nell'estate 2008, dove interpreta Micaela, affiancata da Nino Surguladze (Carmen), Philippe Do (Don Jos\u00e8), Simone Alberghini (Escamillo) e del \"Corsaro \"andato in scena per il Festival Verdi 2008 al Teatro Verdi di Busseto, in cui \u00e8 Medora con Bruno Ribeiro (Corrado), Luca Salsi (Seid) e Silvia Dalla Benetta (Gulnara)."}
{"id": "2495749", "revid": "110157", "url": "https://it.wikipedia.org/wiki?curid=2495749", "title": "Nova Aurora (Paran\u00e1)", "text": "Nova Aurora \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495751", "revid": "287204", "url": "https://it.wikipedia.org/wiki?curid=2495751", "title": "Santa L\u00facia (Paran\u00e1)", "text": "Santa L\u00facia \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495752", "revid": "647919", "url": "https://it.wikipedia.org/wiki?curid=2495752", "title": "Palatinato Sudoccidentale", "text": ""}
{"id": "2495753", "revid": "287204", "url": "https://it.wikipedia.org/wiki?curid=2495753", "title": "Santa Tereza do Oeste", "text": "Santa Tereza do Oeste \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495754", "revid": "1543377", "url": "https://it.wikipedia.org/wiki?curid=2495754", "title": "Gold Box", "text": "Gold Box \u00e8 il motore grafico di una serie di videogiochi di ruolo prodotti dalla SSI. La compagnia ottenne una licenza per produrre giochi basati sulla seconda edizione del gioco di ruolo \"Advanced Dungeons &amp; Dragons\" della TSR Questi giochi condividevano un motore di gioco comune noto come \"Gold Box\" dal colore dorato delle confezioni in cui la maggior parte dei giochi erano distribuiti.\nStoria.\nNel 1985 la TSR vedendo il successo della serie \"Ultima\" offr\u00ec la licenza per lo sviluppo di giochi basati su \"Advanced Dungeons &amp; Dragons\" agli sviluppatori di videogiochi. Dieci compagnie, tra cui la Electronic Arts e Sierra Entertainment, si applicarono per la licenza. Joel Billings, presidente della SSI, acquis\u00ec la licenza adalla TSR nel 1987, chiudendo la trattativa principalmente grazie alla loro esperienza nel wargame e ad una visione pi\u00f9 ampia. Lo sviluppo della Gold Box e dei giochi originali venne gestito dalla SSI Chuck Kroegel e da George MacDonald. Le versioni pi\u00f9 recenti furono prodotte dalla Victor Penman e Ken Humphries.\nIl primo gioco prodotto fu \"Pool of Radiance\", pubblicato nel 1988 e ambientato nei \"Forgotten Realms\". Questo venne seguito da \"Curse of the Azure Bonds\" (1989), \"Secret of the Silver Blades\" (1990) e \"Pools of Darkness (1991)\", questi giochi formavano un'unica storia che partiva dalla un tempo gloriosa citt\u00e0 di Phlan e che andava a comprendere l'intera regione della Moonsea Reaches e quattro piani esterni. Una serie di romanzi pubblicati dalla TSR con gli stessi titoli seguiva parallelamente le storie del videogioco. I quattro titoli originali furono sviluppati internamente dalla SSI e furono quelli di maggior successo della serie Gold Box, dando inizio a un periodo di rapida crescita della ditta.\nI primi giochi della serie erano giocabili sull'Apple IIe, l'Apple Macintosh, il Commodore 64, l'Amiga e il PC IBM. Gli ultimi furono pubblicati solo per Macintosh, Amiga e PC IBM.\nQuando la SSI inizi\u00f2 a lavorare sul motore per \"Dark Sun\" nel 1990 lo sviluppo della serie \"Savage Frontier\" venne passata allo casa di sviluppo Stormfront Studios. La Stormfront realizzarono il loro primo titolo della serie Gold Box con \"Gateway to the Savage Frontier\" (1991), ambientato in Neverwinter, molto lontano dai giochi precedenti in Myth Drannor. \"Gateway\" divenne il quarto gioco della serie Gold Box a ottenere il primo posto nelle classifiche di vendita.\nNegli anni ottanta tutti i giochi di ruolo online erano MUD testuali che descrivevano l'azione nello stile di \"Rogue\" o di \"Adventure\". Da diversi anni, Don Daglow della Stormfront aveva progettato giochi per AOL e la nuova alleanza di SSI, TSR, America On-Line e Stormfront port\u00f2 allo sviluppo di \"Neverwinter Nights\", il primo MMORPG grafico, che venne gestito dalla AOL dal 1991 al 1997. \"NWN\" fu un'implementazione multigiocatore del motore Gold Box, e per cinque anni fu il videogioco pi\u00f9 popolare di AOL, preparando la strada per i successivi successi di \"Ultima Online\" (1997) e \"Everquest\" (1999).\n\"Dark Sun\" avrebbe dovuto rimpiazzare l'ormai vecchio Gold Box con il suo primo gioco, \"\" nel 1992. Sfortunatamente il nuovo motore non era ancora a punto quando \"Shattered Lands\" fu pubblicato nel 1994. Con le vendite dei prodotti basati su Gold Box in calo dopo sei anni di successi, le perdite assorbite dalla SSI nei due anni di ritardo giocarono un ruolo critico nella sua vendita alla Mindscape nel 1994.\nNel 1993 venne pubblicato \"\" (abbreviato in \"FRUA\"), un editor che permetteva ai giocatori di creare proprie storie usando una versione del motore Gold Box. Comunque l'interesse nella serie stava ormai calando.\nCaratteristiche.\nIl motore di gioco \"Gold Box\" ha due modalit\u00e0 di gioco. Al di fuori della creazione del personaggio lo schermo mostra l'interazione testuale dei personaggi, il nome e stato corrente dei membri del gruppo, una finestra che mostra la zona geografica dove si trova il gruppo e dei ritratti piccoli o grandi dei personaggi o degli eventi in corso. Durante i frequenti combattimenti si passa allo schermo di combattimento nel quale le icone dei personaggi possono muoversi in giro, lanciare incantesimi o attaccare le icone che rappresentano gli avversari. Tutti i giochi comprendono generalmente lunghi \"dungeon crawl\" e sono principalmente incentrati sul combattimento piuttosto che sull'interpretazione del personaggio.\nI giochi sono generalmente organizzati in una serie all'interno della quale \u00e8 possibile trasferire i personaggi che hanno terminato un gioco al successivo della serie. Inoltre i personaggi di \"Pool of Radiance\" possono essere importati in \"Hillsfar\", un gioco basato su un motore differente, e quindi esportati in \"Curse of the Azure Bonds\". Il sistema nel tempo venne migliorato aggiungendo pi\u00f9 colori, una grafica pi\u00f9 dettagliata, ulteriori classi di personaggio e nuove storie.\nTitoli.\nInoltre anche \"\" (1992) usava il motore Gold Box.\nRicezione dei giochi.\nIl primo gioco ad usare il motore Gold Box fu \"Pool of Radiance\", che ricevette un punteggio del 90% da \"Commodore User\". Il recensore Tony Dillon fu impressionato dalle sue caratteristiche.\nIl gioco successivo, \"Curse of the Azure Bonds\", venne anch'esso ben accolto e ricevette un punteggio del 90% da \"The Games Machine\" e 89% da \"CU Amiga-64\"."}
{"id": "2495755", "revid": "1522738", "url": "https://it.wikipedia.org/wiki?curid=2495755", "title": "Episodi di Happy Tree Friends", "text": "Questa \u00e8 una lista di cortometraggi di Happy Tree Friends.\nEpisodi da Internet.\nStagione 1.\nSpin Fun Knowin' Ya.\nLumpy sta spingendo un carosello sul quale ci sono Cuddles, Giggles e Toothy. Appena Cuddles chiede a Lumpy di spingerlo pi\u00f9 forte, quest'ultimo causa la morte dei tre amici. Data la velocit\u00e0 del carosello, diventata troppo elevata, Toothy non riesce pi\u00f9 a reggersi, e vola fino a schiantarsi contro un albero. Giggles, attaccata a una barra del carosello, se ne stacca, e il suo volo finisce contro un tronco, che la taglia a pezzi. Cuddles infine \u00e8 sbrindellato dalla turbina di un aereo nelle vicinanze. Lumpy nel frattempo continua a spingere il carosello, ma quando si stanca nota le braccia di Cuddles, rimaste attaccate alla giostra, ed esce di scena.\nIl primo episodio della serie \u00e8 collocato cronologicamente dopo l'episodio televisivo \"Blast From The Past\", in cui si scoprir\u00e0 che tutte le morti dell'episodio sono causate indirettamente da Sniffles.\nHouse Warming.\nHandy ha appena terminato di costruire una casa su un albero per Petunia, ma qualcosa va storto: l'abitazione esplode, la moffetta cade e prende fuoco. Handy tenta di azionare un estintore per salvarla, ma non vi riesce a causa delle braccia mozzate (qui esibisce per la prima volta l'espressione frustrata che diventer\u00e0 un suo tratto comune). Allora calcia addosso a Petunia un secchio che crede contenente acqua, ma che in realt\u00e0 era pieno di combustibile. Alla fine Handy riesce a \"salvarla\" dal fuoco pestandola con lo stivale. Petunia \u00e8 ancora viva nonostante sia completamente carbonizzata e spappolata dagli scarponi di Handy.\nHelping Helps.\nGiggles si ritrova con una gamba rotta a passeggiare tranquilla davanti ad una diga, quando quest'ultima crolla. Nel frattempo, Splendid \u00e8 impegnato a mangiare una ghianda ma, sentendo l'urlo della scoiattolina rosa, il supereroe vola a salvarla. Lo scoiattolo volante riesce nel suo intento un attimo prima che l'inondazione inghiotta la piccola. Mentre volano, per sbaglio la testa di Giggles viene tranciata da un ramo e Splendid, preoccupato, la rimpiazza con una ghianda su cui ha disegnato una faccia. Poi va a tranquillizzare la madre di Giggles e se ne va soddisfatto del suo lavoro. L'episodio si conclude con la madre della scoiattolina che lo saluta e la ghianda che si stacca dal corpo, senza che lei se ne avveda.\nCrazy Antics.\nSniffles si imbatte in un formicaio e decide di depredarlo: infila la lingua per carpire qualche formica, ma queste ultime si difendono e ribaltano la situazione. Innanzitutto inchiodano la lingua del piccolo formichiere. Segue un'atroce tortura sulla lingua stessa: il passaggio di una grattugia, il versamento di succo di limone sulle ferite e il taglio netto della punta con una sega a nastro. Infine la lingua viene cosparsa completamente di benzina e data alle fiamme. Il fuoco si espande fino a raggiungere il capo di Sniffles, facendolo esplodere.\nHavin' a Ball.\nPop e Cub giocano con una palla. Un tiro troppo forte di Pop fa finire la palla oltre un trafficatissimo incrocio stradale. Pop riesce, non senza parecchie difficolt\u00e0, a recuperare la palla, ma subito cade in un precipizio, finendo tra le pale di un elicottero dell'elisoccorso, che trasporta Lumpy su una barella. Pop viene tritato, invece la palla rimane intatta. Cub discende il precipizio per recuperare la palla, ma non fa in tempo ad accorgersi dello stato del padre che la barella con sopra Lumpy gli frana addosso. Infine muore anche Lumpy, travolto dall'elicottero caduto per esaurimento di benzina.\nWater You Wading For.\nCuddles si tuffa in un laghetto e invita Flaky a fare lo stesso. La porcospina lo avverte della presenza di un cartello che indica un divieto di nuoto: Cuddles non le d\u00e0 retta ed \u00e8 subito attaccato prima da un branco di piranha, da due foche e da un coccodrillo. Flaky inoltre \u00e8 molto timorosa e limita notevolmente il suo aiuto nel salvare l'amico. Cuddles infine esce, dopo aver perso a causa delle aggressioni entrambe le gambe, dal lago, ma una balena lo schiaccia. Pochi secondi dopo, Flaky gli getta, un po' tardi, un salvagente.\nNuttin' Wrong with Candy.\nNutty vuole prendere una merendina da un distributore, ma il dolciume rimane incastrato. Prova dunque a infilare il braccio nel macchinario, ma il braccio viene tranciato. Nutty, che non sa stare a lungo senza zuccheri, viene colto da una crisi isterica e si avventa sul distributore automatico, che gli cade rovinosamente addosso. Quando Nutty si riprende \u00e8 intrappolato sotto il macchinario, con una merendina in bocca. Ma alcune spirali erogatrici riprendono a girare e s'avvicinano al viso di Nutty, ancora immobilizzato. Non si vede cosa succede negli istanti successivi, ma le urla di Nutty e una pozza di sangue che sgorga intorno al distributore lasciano facilmente immaginare cosa sia accaduto.\nWheelin' and Dealin'.\nLumpy, Handy e Lifty &amp; Shifty partecipano a una gara di macchinine artigianali, ma al mezzo di questi ultimi mancano ruote e sterzo. Le ruote le rubano al mezzo di Lumpy, lo sterzo a quella di Handy a gara iniziata. Senza poter curvare Handy va a sbattere contro un'ambulanza, morendo sul colpo. Ma a Lifty &amp; Shifty non va meglio: le ruote fregate a Lumpy si staccano improvvisamente e il mezzo continua la sua corsa strisciando da un lato e fermandosi a pochi centimetri dal traguardo, mentre gli occupanti vengono letteralmente \"grattugiati\" dal contatto violento e continuo con l'asfalto. A sorpresa taglia il traguardo Lumpy, dopo che un'esplosione del suo mezzo lo ha spedito a razzo verso il traguardo. Non si capisce se Lumpy stesso sia morto nell'esplosione.\nPitchin' Impossible.\nThe Mole \u00e8 alla bancarella del tiro al barattolo di Lumpy. Lancia una delle palline che l'alce gli ha fornito, ma la palla colpisce i sostegni della chiusura della bancarella. La saracinesca precipita violentemente e trancia a met\u00e0 la testa di Petunia, anch'ella l\u00ec per giocare. The Mole non s'\u00e8 accorto di nulla e lancia la seconda pallina. Questa sbatte contro la bancarella e colpisce la leva di funzionamento di una ruota panoramica, azionando una velocit\u00e0 folle che la sradica letteralmente dai suoi sostegni. La ruota punta dritta alla bancarelle di Lumpy, la travolge e causa la morte grottesca del proprietario. Un orsetto di pezza insanguinato cade dall'alto e finisce tra le braccia di The Mole, unico sopravvissuto alla catena di eventi da lui stesso causata.\nStayin' Alive.\nDisco Bear tenta di sedurre Petunia e Giggles, intente a prendere il t\u00e8 insieme. Causa prima a Giggles un incidente con una tazzina, i cui cocci le si conficcano in fronte, poi spinge senza volerlo Petunia contro una rete elettrificata, il tutto senza rendersi minimamente conto dei suoi pasticci.\nIn questa puntata non vi sono decessi.\nTreasure These Idol Moments.\nToothy sta giocando con l'altalena in un parchetto e cade. La sua attenzione \u00e8 attirata da un oggetto luccicante semi-sepolto nel terreno: una statuetta d'oro. Appena raccolta l'altalena, che sta ancora dondolando, gli sfascia il cranio. La statuetta cade in uno spazio con la sabbia dove Sniffles sta costruendo un castello di sabbia. Sniffles raccoglie il piccolo idolo e subito viene inghiottito dalla sabbia. La statuetta va in mano a Cub, che \u00e8 sullo scivolo. Improvvisamente un masso enorme si materializza sulla cima del gioco, cade e stritola l'orsetto. L'idolo vola in mano a Flacky, che si sta dondolando a testa in gi\u00f9 da una scala orizzontale. Flacky viene colpita in pieno da un'auto guidata da Lumpy. L'episodio termina con un'inquadratura sulla statuetta, finita chiss\u00e0 come sul sedile posteriore dell'auto di Lumpy e persino legata con la cintura. L'inquadratura sfuma e si sentono i rumori tipici di un incidente stradale.\nChip Off the Ol' Block.\nCub sta falciando il prato, quando un mattone incastra le lame del trattorino. Cerca dunque di estrarlo, ma Pop, fiutando un potenziale pericolo mortale, lo ferma ed esegue lui stesso l'operazione di disincastro, quindi riprende lui stesso l'attivit\u00e0 di tosatura. Pop procede con gran sicurezza, finendo per\u00f2 in mezzo a pietre, cocci di bottiglia e altri oggetti appuntiti, che vengono letteralmente sparati in direzione di Cub. Cub viene maciullato mentre Pop, che ancora non s'\u00e8 accorto di nulla, s'accende la pipa e poi brucia un mucchio di foglie secche, sotto il quale giace il corpo di Cub.\nNuttin' but the Tooth.\nToothy lavora come dentista e deve rimuovere una carie a Nutty, ma finisce col distruggergli la mascella e la maggior parte dei denti. Solo negli ultimi secondi dell'episodio il dente cariato cade da solo.\nQuesto \u00e8 il terzo episodio in cui non muore nessun personaggio.\nHide and Seek.\nL'episodio si apre con Flaky, Toothy, Petunia e Flippy che giocano a nascondino. A quest'ultimo tocca contare. Mentre il soldato pronuncia ad alta voce i numeri, un picchio inizia a bucare un albero e il suono che produce ricorda all'orso gli spari della guerra, facendo uscire la sua personalit\u00e0 cattiva. Con uno scatto fulmineo, lancia un coltello nel corpo del pennuto e si dirige a uccidere gli altri. Trova per primo Toothy, che viene ucciso con una mossa di Flippy, mimetizzato in un albero, che gli rompe l'osso del collo. La vittima successiva \u00e8 Flaky, che viene impiccata dal militare. Infine Petunia, dopo aver visto i piedi dell'amica ormai morta, cade una buca con dei rovi sul fondo. Dall'alto si vede il viso di Flippy che osserva la moffetta dimenarsi per uscire. Quest'ultima allunga il braccio, chiedendo all'amico di aiutarla, ma l'orso le da una bomba a mano, concludendo l'episodio con l'esplosione di Petunia\nWhose Line Is It Anyway?\nRussel sta pescando dalla passerella di un molo, mentre mangia ostriche. Per sbaglio inghiotte un pesce palla dotato di aculei proprio mentre una preda ha abboccato all'amo. Il pesce gli si conficca in gola e, gonfiandosi, lo strozza, facendogli scivolare di mano la canna da pesca. Tenta comunque di catturare la sua preda tirando la lenza a mano, ma la preda \u00e8 cos\u00ec forte che ci\u00f2 gli provoca la perdita di entrambe le braccia. Russel non si d\u00e0 per vinto: tenta di tirare la lenza con i denti e finalmente trova il successo. Solo che la preda \u00e8 un grosso pesce spada, che lo infilza nella bocca e lo uccide.\nBoo Do You Think You Are?\nSniffles, Giggles e Flacky entrano in un tunnel dell'orrore, ma si accorgono che le trappole mortali non sono affatto finte: una mano cadaverica uscente da una bara spacca la testa di Sniffles; Giggles viene tagliata a met\u00e0 lateralmente da una scure; Flacky viene squagliata quasi completamente da lava incandescente che si riversa nel vagoncino della giostra.\nMime and Mime Again.\nMime va a tenere compagnia in ospedale a Toothy, completamente fasciato. Per colpa di Mime una benda della fasciatura di una gamba di Toothy si impiglia in un vicino ventilatore in funzione, che comincia a tirare la benda stessa a s\u00e9 e piegando tanto la gamba da spezzarla. Mime cerca di riattaccare la gamba, ma quando pensa di aver rimediato riaccende il ventilatore, senza per\u00f2 disincastrare la benda. Questa volta il ventilatore risucchia Toothy e lo maciulla completamente. Mime si guarda intorno, poi esce di scena con una tipica gag da mimo.\nYou're Bakin' Me Crazy.\nLumpy sta preparando un dolce ed \u00e8 vestito solo con un asciugamano attorno alla vita. La fattorina Giggles gli fa visita per la consegna di un pacco. Lumpy apre, ma una folata di vento fa volare via l'asciugamano. Nel maldestro tentativo di coprirsi Lumpy getta in faccia a Giggles prima un ferro da stiro rovente, poi una frusta elettrica, che le frulla letteralmente gli occhi.\nTongue Twister Trouble.\nSniffles sta pattinando sul ghiaccio. Passa una formica e lui cerca di mangiarla, ma la manca e la lingua rimane attaccata al ghiaccio. Un gatto si fionda sulla lingua e comincia a grattarcisi. Nel frattempo le formiche reagiscono: legano un peso alla coda di Sniffles e lo buttano in un buco nel ghiaccio. Quasi contemporaneamente il gatto gli recide di netto la lingua e il formichiere cade nell'acqua gelida, morendo congelato.\nMeat Me for Lunch.\nCercando di rubare carne dalla macelleria di Lumpy, Lifty e Shifty muoiono e l'uno viene affettato, ottenendo cos\u00ec delle fettine di carne. Shifty invece diventa una salsiccia. La brevissima vicenda si conclude con Petunia che sta mangiando un hot-dog nella macelleria. Sembra gradire l'hot-dog, che in realt\u00e0 \u00e8 il risultato della morte di Shifty, ma improvvisamente sente qualcosa di strano nella bocca, e sporgendo fuori la lingua, ci vede sopra l'occhio del ladruncolo.\nSweet Ride.\nDopo aver acquistato un gelato da Cro-Marmot, Cuddles in skateboard si ritrova inseguito da Nutty, che intende rubare al coniglietto il gelato, ma dopo un breve inseguimento resta con la testa incastrata in un alveare colmo di api, che subito lo uccidono. Cuddles tira un sospiro di sollievo per la minaccia sventata, ma inciampando in una scala il suo corpo resta inspiegabilmente tranciato orizzontalmente in tre parti, e il suo occhio destro \u00e8 cavato dal cono del gelato.\nIt's a Snap.\nSplendid cerca di liberare Lumpy da alcune tagliole, nelle quali l'alce \u00e8 incappato per prendere del formaggio. Splendid le lancia via, ma una di queste \u00e8 catapultata lontano sulla testa di Cub...incastrandosi in essa, e distruggendo il cranio del piccolo. Poco pi\u00f9 tardi, quando Splendid sta per uscire di scena, Lumpy resta incastrato in un'ennesima trappola. Cos\u00ec Splendid usa dei raggi laser dagli occhi per liberare Lumpy, finendo in realt\u00e0 per tagliargli la testa di netto.\nThis Is Your Knife.\nCuddles, Giggles e Flaky stanno facendo un fal\u00f2 all'aria aperta, vedono Flippy che arriva e lo invitano a state con loro. Lui accetta ma quando vede le fiamme, si trasforma in Fliqpy. In questo modo salta addosso a Cuddles, rompendogli la faccia con un sasso e aprendogli il torso con un coltello. Dal corpo del coniglio tira fuori l'intestino, con il quale strangola Giggles. Flaky vede tutto, si chiude dentro il suo sacco a pelo e sente che qualcosa la sta sollevando. \u00c8 Fliqpy, il quale getta il sacco a pelo, con la porcospina all'interno, nel fuoco.\nHappy Trails (Parte prima).\nGran parte degli Happy Tree Friends sono in gita in pullman. Lumpy \u00e8 l'autista. Petunia passa il viaggio bevendo latte ed \u00e8 costretta a chiedere una sosta a Lumpy. Lumpy, distraendosi, centra una pietra in mezzo alla carreggiata. Lo scossone del pullman ha pi\u00f9 di una conseguenza: un finestrino a ghigliottina cala di colpo e trancia a met\u00e0 Cuddles, che si sporgeva dallo stesso, mentre Mime rimane soffocato da una delle noccioline che lui stesso si stava lanciando in gola. Intanto l'automezzo finisce fuoristrada. Un altro scossone fa perdere l'equilibrio a Petunia, che cade e viene infilzata dalla leva del cambio. Lumpy tenta di riguadagnare la situazione, ma ha ormai perso totalmente il controllo del pullman, che finisce in un precipizio. La prima parte della puntata si conclude con un fotogramma del pullman a mezz'aria e Toothy catapultato fuori (e probabilmente deceduto, dal momento che non compare nel seguito della puntata).\nStagione 2.\nHappy Trails (Parte seconda).\nLa seconda parte di Happy Trails si apre con il pullman finito non si sa come in un isolotto sperduto nell'oceano. Dopo aver sepolto i compagni morti nella prima puntata, gli Happy Tree Friends superstiti si organizzano per sopravvivere. Giggles \u00e8 in acqua intenta a catturare pesci con un giavellotto, ma viene presto attaccata al piede da una piccola medusa. La reazione che ne consegue (all'inizio sembrava un semplice rossore) \u00e8 uno shock enorme che la uccide in una notte. Lifty e Shifty propongono una via di fuga: un canotto. Sembra dunque che gli Happy Tree Friends abbiano trovato la soluzione per abbandonare l'isolotto, ma Flacky buca involontariamente la fragile imbarcazione, costringendo il gruppo a un disperato ritorno all'isola, per di pi\u00f9 braccato dagli squali, che divorano Lifty e Shifty. Lumpy, Handy, Sniffles, Flippy e la stessa Flacky si salvano, ma quest'ultima viene uccisa dai compagni, furibondi per la sua maldestria. Gli ultimi quattro Happy Tree Friends rimasti costruiscono un razzo per andarsene, ma, essendo troppo pesante, non riesce a prendere quota, per cui viene alleggerito del peso inutile, tra cui persino Lumpy. Ora il razzo riesce a decollare, ma ha una propulsione talmente potente che, invece di abbandonare semplicemente l'isolotto, finisce dritto nel sole, incenerendo Flippy, Sniffles e Handy. L'unico sopravvissuto \u00e8 proprio Lumpy, che si ritrova nuovamente nell'isolotto.\nEye Candy.\nToothy sta correndo per il bosco con un lecca-lecca in mano, ma all'improvviso inciampa. Questo fa s\u00ec che il lecca-lecca gli finisca nell'occhio e, nel cercare di toglierselo, il castoro si toglie l'organo visivo. Quest'ultimo va a legarsi sul ramo di un albero e Toothy morir\u00e0 nel tentativo di liberarlo.\nRink Hijinks.\nIn una pista da pattinaggio su ghiaccio Flacky prova a vincere la sua insicurezza, ma viene, a causa di Disco Bear, inghiottita e uccisa da una macchina liscia-ghiaccio guidata da Lumpy. La macchina spara gli aculei di Flacky in tutte le direzioni, trafiggendo mortalmente Disco Bear, dopodich\u00e9, a causa di un malfunzionamento causato dal cadavere di Flacky, spara Lumpy verso una macchinetta dei pupazzi. In quel mentre Cub sta cercando di agguantare un pelouche ma il braccio meccanico strappa il cuore a Lumpy, che, sfondando la macchinetta, si \u00e8 accidentalmente posizionato nel mezzo. Cub non sembra capire cosa ha tirato su dal canestro ed \u00e8 felice d'aver vinto il suo nuovo \"giocattolo\".\nFlippin' Burgers.\nFlippy \u00e8 entrato in un ristorante in cui Petunia cucina hamburger e Cuddles e Giggles mangiano insieme. Per gioco il coniglio spruzza del ketchup addosso all'amica e questo ricorda a Flippy il sangue visto in guerra. L'orso psicopatico lancia in aria il tavolo degli amici e mette una cannuccia nel torso di Cuddles. Giggles spaventata indietreggia, ma Fliqpy le spruzza la maionese e il ketchup nelle orecchie, uccidendola. Dopo, Flippy schiaccia la faccia di Petunia sul fornello e fa esplodere il locale. Infine gusta una patatina intinta nel sangue.\nGet Whale Soon.\nRussel \u00e8 in mare aperto con una minuscola imbarcazione e viene inghiottito da una balena. All'interno della balena c'\u00e8 anche Lumpy, a bordo della sua auto. Cercano insieme di uscire dal cetaceo, ma i loro sforzi risultano vani. Anzi: Lumpy viene involontariamente ucciso da Russel con un arpione. Russel perde la ragione e comincia a ferire la balena con il suo uncino, finch\u00e9 questa non decide di eruttarlo dallo sfiatatoio. Russel viene sparato in livert\u00e0, ma cade e viene infilzato nella testa dall'albero di un'imbarcazione.\nSnip Snip Hooray!\nPop decide di tagliare i capelli a Cub, ma combina una serie di disastri: prima mozza un orecchio al figlioletto, poi gli trancia un lembo di pelle sulla testa. Infine lo uccide: durante il lavoro la spina della macchinetta tagliacapelli si stacca dalla presa. Pop va a re-inserirla, senza accorgersi che Cub s'\u00e8 infilato l'apparecchio in bocca: la macchinetta riprende a funzionare e tritura Cub dall'interno. Pop, che non s'\u00e8 nemmeno accorto del pasticcio, conclude il lavoro di tosatura.\nEyes Cold Lemonade.\nPetunia e Giggles hanno aperto una bancarella dove vendono bicchieri di limonata. A causa della costruzione mal riuscita dell'insegna prima questa, cedendo, spacca la faccia a Giggles, che diventa cieca e poi anche a Petunia, che perde un occhio. Giggles lo taglia e lo spreme, credendolo un limone.\nMilkin' It.\nLifty e Shifty rubano una mucca dal fattore Lumpy e fuggono in mongolfiera. Per\u00f2 devono evitare i cavi dell'alta tensione, cos\u00ec gettano dal mezzo varie cose, ottenendo solo un maggiore avvicinamento ai cavi. I due gemelli provano anche a mungere la mucca, provocandone il vistoso dimagrimento. Ma notando che ormai la mongolfiera \u00e8 vicinissima ai cavi, Shifty decide di lanciare lo stesso fratello, che finir\u00e0 assurdamente infilzato da un pino. La mongolfiera supera i cavi e Shifty saltella contento della vittoria, ma il fondo del velivolo cede e il ladruncolo finisce prima per restare attaccato alla mucca per non cadere, poi il suo corpo rimane incastrato nelle pale di un mulino. La mucca alla fine \u00e8 l'unica sopravvissuta, in quanto si adagia a terra quando il velivolo atterra, cominciando a brucare l'erba circostante, evitando in tempo la morte per inedia.\nOut of Sight, Out of Mime.\n\u00c8 la festa di Halloween e Mime, Lumpy, Flacky e Giggles bussano alla porta di The Mole per chiedere il \"dolcetto o scherzetto\". The Mole ha pronti i dolcetti da distribuire, ma li fa cadere al suolo e vengono immediatamente divorati da un'orda di ratti. Terrorizzati, Giggles, Flacky e Lumpy fuggono ma Lumpy, che \u00e8 travestito da Morte, nel girarsi di scatto causa, con la falce che ha in spalla, la decapitazione di Mime. La testa di Mime viene scelta poi da The Mole come zucca da intagliare e porre dinanzi al proprio uscio con una candela al suo interno.\nThe Way You Make Me Wheel.\nLumpy si fa la barba mentre \u00e8 alla guida. La sua distrazione gli causa dapprima un profondo taglio sulla gola col rasoio, a seguito di un tentativo di evitare una famiglia di anatroccoli che attraversava la strada. Poi l'auto sbanda, urta un ciocco nel mezzo della carreggiata e perde una ruota. Subito interviene Handy, alla guida di un carro attrezzi. Handy ripara in pochi istanti il guasto e fa per andarsene. Nello stesso istante Lumpy prova a ripartire ma, confuso per via dell'abbondante sangue perduto, per errore innesta la retromarcia e parte a razzo, schiacciando Handy contro il suo carro attrezzi. Handy \u00e8 ancora vivo, ma la ruota dell'auto di Lumpy, che continua a girare, carpisce la coda del castoro, lo trascina sempre pi\u00f9 verso di s\u00e9 e lo uccide brutalmente, causandogli un'\"eruttazione\" di tutti gli organi interni. Alla fine, ormai completamente dissanguato, anche Lumpy muore.\nBetter Off Bread.\nMentre sta infornando del pane Splendid ode un grido d'aiuto: \u00e8 Giggles che sta precipitando da una rupe. Splendid si getta a salvarla, spezzandole per\u00f2 la spina dorsale. Arriva un'altra richiesta: una petroliera incagliata e tanti animali in pericolo. Splendid decide di saldare lo squarcio della nave col suo raggio infuocato oculare. Il buco \u00e8 tappato, ma il petrolio prende fuoco. Infine un urlo di Toothy: un meteorite sta per schiantarsi al suolo. Splendid lo distrugge, ma i frammenti si abbattono comunque, uccidendo Toothy. Ma durante questi salvataggi il pane s'\u00e8 bruciato e Splendid decide di volare a velocit\u00e0 supersonica, tornare indietro nel tempo e recuperarlo, magari, questa volta, ignorando le richieste d'aiuto.\nI Get a Trick Out of You.\nLumpy \u00e8 un mago e sta facendo un trucco di magia alla festa di compleanno (probabilmente) di Cuddles. Quest'ultimo si offre volontario per il trucco della cassa segata in due, ma non va come doveva andare e il coniglio, con l'intestino tagliato in due, si ritrova in ambulanza con Lumpy, che, a causa della sua disattenzione, fa uscire la vittima dal veicolo. In ospedale, Lumpy uccide Cuddles mentre fa un altro trucco per tirare su di morale il coniglietto. Alla fine, credendo di sparire istantaneamente, Lumpy getta una bottiglia esplosiva per terra, morendo immediatamente.\nShard at Work.\nHandy \u00e8 impegnato nella sostituzione di una lampadina e, durante l'operazione, cade dalla scala, dopo aver morsicato la lampadina a causa della mancanza di mani. Cos\u00ec il povero castoro si ritrova a vagare in casa con la bocca e la schiena pieni di vetri e una boccia per pesci cadutagli in testa, che causer\u00e0 la sua morte.\nWater Way to Go.\nPop e Cub sono al mare. Pop seppellisce Cub sotto la sabbia, con la testa di fuori, in prossimit\u00e0 della battigia. Ma bastano pochi istanti di distrazione che la marea s'alza in brevissimo tempo. Cub non si vede pi\u00f9 e Pop, nel tentativo di cercarlo, lo uccide con la barca con la quale avrebbe dovuto cercarlo, triturandolo con l'elica del motore.\nOut on a Limb.\nLumpy \u00e8 intento ad abbattere un grosso albero con un'accetta. L'albero, cadendo, gli intrappola la gamba. Lumpy cerca un modo per liberarsi: l'accetta \u00e8 inservibile, in quanto la lama s'\u00e8 sfilata ed \u00e8 volata lontano. Nelle tasche ha un bottone, una spilletta e un cucchiaino. Lumpy si fa forza: sa che l'unico modo per liberarsi \u00e8 tranciare la gamba e lo fa col cucchiaino. Dopo ore di colpi e sofferenze atroci Lumpy riesce a scarnificare completamente la gamba e, con un ultimo sforzo, a spezzare anche l'osso. Ma la gioia e il sollievo per aver portato a termine l'operazione sono brevi. Lumpy s'accorge infatti di essersi tranciato la gamba libera, mentre quella intrappolata dall'albero \u00e8 ancora intera! Non gli resta dunque che ripetere l'intera operazione, questa volta con la spilletta, dal momento che il cucchiaino s'\u00e8 anch'esso rotto.\nIn questo episodio non muore nessun personaggio, ma \u00e8 probabile che non resti molto da vivere a Lumpy, visto il dissanguamento.\nKeepin' It Reel.\nFlippy si \u00e8 appena seduto in un cinema e fa segno a Mime di far silenzio, mangiando i pop corn. Nel frattempo Lumpy, pieno di bevande e cibarie, va a sbattere contro il proiettore del film. Cos\u00ec la pellicola si rovina e inizia a produrre fasci di luce bianca, i quali fanno trasformare Flippy. La strage inizia con la morte di Mime, schiacciato sulla sua sedia da Fliqpy, continua con Petunia, la cui faccia viene fatta sbattere contro la macchina dei pop corn. Successivamente Fliqpy insegue Flaky, la soffoca e la usa come arma per uccidere Cuddles che lo guardava. Toothy, spaventato dagli eventi, inizia a camminare all'indietro e a guardarsi intorno. Nel frattempo il soldato prende il proiettore e lo infila nell'occhio del castoro, cogliendolo di sorpresa. Nel farlo, la pellicola si blocca completamente e Lumpy inizia a fischiare e lanciare pop corn insoddisfatto, con Fliqpy che spunta fuori da dietro. L'episodio finisce con la morte dell'alce. \nLet It Slide.\nQuesto \u00e8 l'ultimo episodio in cui Cub compare senza il padre. Viceversa, Pop apparir\u00e0 senza Cub solo in \"Something Fishy\". In un parco acquatico Lumpy si butta in uno scivolo e conclude la sua corsa travolgendo e uccidendo Cub. Si butta anche Flacky, ma i suoi aculei si conficcano per tutto il tubo e rimane scuoiata. Si butta Cuddles (da notare che gli aculei di Flacky sono del tutto scomparsi), ma un pezzo di tubo sporgente, causato da un cedimento della struttura, taglia a met\u00e0 il coniglio. Nell'ultima scena si vede Lumpy che si allontana con addosso la pelle di Flacky.\nIcy You.\nNutty \u00e8 in un negozio di dolciumi. Non ha soldi per fare acquisti, ma approfitta del fatto che Lumpy, il commesso, \u00e8 temporaneamente immobilizzato per rubare tutto quello che pu\u00f2. La sua attenzione viene attirata da un distributore di sciroppo. Si attacca allora alla cannella del distributore e comincia a succhiare avidamente. Dopo essersi riempito, per\u00f2, non riesce pi\u00f9 a staccarsi: lo sciroppo \u00e8 cos\u00ec freddo che la bocca dello scoiattolo s'\u00e8 letteralmente gelata e saldata alla cannella. Con uno strattone Nutty riesce a liberarsi, non senza che met\u00e0 della sua faccia si strappi. Indietreggiando goffamente urta uno spuntone sporgente di uno scaffale, scoppiando come un palloncino, svolazzando per tutto il negozio e terminando il suo \"volo\" nell'atrio. Nutty \u00e8 ancora vivo, ma le porte scorrevoli si chiudono sulla sua testa, distruggendogliela. Lumpy, intanto, nell'atto di pulire il negozio interamente lordo di sangue e viscere di Nutty, scivola e cade.\nHello Dolly.\nPetunia porta a spasso un orsacchiotto con un passeggino, ma trova per terra l'idolo d'oro e decide di sostituirlo al bambolotto. Durante il suo tragitto verso casa l'idolo porta disgrazie e chiunque incontri subisce una morte grottesca: Cub viene ucciso da un getto d'acqua violentissimo di un idrante, che manda l'orsetto a sbattere contro un muro, a Disco Bear scoppia la testa quando l'audio del suo lettore sale all'impazzata. Infine anche Petunia va incontro al tragico destino: mentre \u00e8 a letto le molle del materasso saltano, la infilzano e la eviscerano.\nRemains to be Seen.\n\u00c8 la notte di Halloween e una buona parte degli Happy Tree Friends stanno andando in giro a fare dolcetto o scherzetto. Nel frattempo, Flippy sta trasportando sostanze tossiche e si ferma per far passare il gruppo. Ma il tubo di scappamento fa un piccolo botto e trasforma il conducente, che schiaccia tutti, andando a sbattere contro un albero. Lumpy seppellisce tutti, ma le sostanze tossiche trasformano i cadaveri in zombi e iniziano a inseguire Lumpy. Il capo degli zombi \u00e8 un Fliqpy senza gambe ma molto determinato nell'uccidere l'alce. Nel farlo gli stacca un braccio con un morso e ruba le gambe a Handy. Intanto Lumpy ha sostituito il braccio con un soffiafoglie, mostrando la perplessit\u00e0 di Fliqpy che gli salta addosso. Nel farlo, gli finisce l'attrezzo nell'occhio e lo fa esplodere, uccidendo tutti gli zombi. Il becchino tira un sospiro di sollievo, ma gli si presenta il braccio precedentemente staccato da Fliqpy, dotato di vita propria. L'arto alla fine dell'episodio cerca di picchiare Lumpy, e non \u00e8 chiaro se l'alce sopravviva o meno alla situazione.\nStealing the Spotlight.\nLumpy \u00e8 geloso delle decorazioni natalizie di Pop e fa di tutto per battere il vicino di casa. Nel frattempo, Pop provoca gravi lesioni al figlio mentre prepara altre decorazioni. Infine Lumpy costruisce un faro gigantesco che uccide chiunque si trovi per strada a causa dell'enorme quantit\u00e0 di luce che emana.\nSki Ya, Wouldn't Wanna Be Ya!\nFlacky si ritrova suo malgrado sulla vetta di un monte, senza sci per scendere. Per sbaglio pesta una tavola di legno con chiodo sporgente e, questo curioso snowboard di fortuna, le consente di scendere a razzo verso valle, mentre una valanga sopraggiunge alle spalle. Un tronchetto sul terreno le ancora la tavoletta e Flacky vola letteralmente alla baita di Disco Bear, sfonda la recinzione e \"bussa\" alla porta. Flacky pare salva, invece l'impatto con la recinzione l'ha tranciata di netto in mille pezzi. La valanga termina la sua corsa sfondando la baita. Disco Bear sopravvive ma, nell'ultimo istante, una tavola di legno chiodata gli si conficca nel cranio.\nBlind Date.\nThe Mole ha un appuntamento con Giggles ma, per errore, invece di andare a prendere lei, passa a casa di Lumpy. Lumpy \u00e8 piuttosto stranito, ma decide di \"stare al gioco\", dal momento che The Mole gli offre dei cioccolatini, di cui \u00e8 ghiotto. Sono diretti verso un ristorante, ma lungo il tragitto hanno un incidente con un tir in panne bloccato di traverso sulla carreggiata. Handy \u00e8 l'operaio che sta controllando il motore del tir e lo scontro con l'auto di The Mole provoca la chiusura di scatto del cofano e la decapitazione del castoro arancione. The Mole e Lumpy proseguono con l'auto scoperchiata. Lumpy \u00e8 morto, poich\u00e9 nell'incidente ha perso parte della calotta cranica e ora ha il cervello scoperto. Il cervello viene scelto da una coppia di uccellini come nido, che prendono a beccarlo in continuazione e scatenando cos\u00ec delle reazioni involontarie nel corpo esanime di Lumpy. Le reazioni provocano delle buffe situazioni con The Mole, che scambia i movimenti di Lumpy per delle risposte ai suoi approcci. Dopo il ristorante la coppia si apparta su un promontorio, spingendo letteralmente via un'auto che prima stazionava sul posto e facendola precipitare. A bordo c'erano Petunia e Disco Bear. La serata si conclude con l'accompagnamento a casa di Lumpy, che per\u00f2 viene scorrazzato a casa di Giggles, che fino a quel momento aveva atteso l'arrivo di The Mole. La puntata si conclude con la schiusura di un uovo della coppia di uccellini che avevano scelto il cervello di Lumpy come casa.\nSuck It Up!\nSniffles \u00e8 raffreddato e si rende conto, proprio per questo, di non rappresentare un pericolo per le formiche, che anzi lo sbeffeggiano. Da questa situazione matura l'idea di creare un marchingegno da applicare al volto che aspiri al posto suo. Inizialmente l'invenzione pare essere funzionale e pratica, ma le formiche capiscono come sfruttarla a loro vantaggio e la rivoltano contro lo stesso Sniffles: prima aspira, suo malgrado, delle puntine da disegno e dell'acido altamente corrosivo, poi il tubo del marchingegno gli si incastra al lato del cranio e lo inghiotte letteralmente. Una formica poi inverte il comando della macchina, che erutta ci\u00f2 che rimane di Sniffles.\nFrom A to Zoo.\nLumpy porta in visita allo zoo Petunia, Toothy, Cuddles, Sniffles e Flaky. Sniffles vuole farsi fotografare con un babbuino, ma appena Lumpy gli scatta una foto, l'animale ha un'assurda reazione isterica (simile alle comparse di Fliqpy) e uccide Sniffles, strappandogli ad uno ad uno gli organi. Lumpy non riesce a sedare in tempo l'animale in quanto la prima freccetta sedativa, lanciata con una cerbottana, colpisce Petunia, che cade nel rettilario. La seconda invece \u00e8 piazzata erroneamente, e Lumpy si colpisce la sua stessa gola, addormentandosi. Quando rinviene, cerca di salvare Petunia, ingoiata viva da un serpente, ma quando riesce a liberarla nota che la ragazzina \u00e8 morta soffocata dal veleno del serpente. Poi accorre da Toothy e Cuddles, che stavano cercando di stuzzicare un rinoceronte attraverso un buco della sua recinzione. Cuddles scappa subito, invece Toothy \u00e8 troppo basso per arrivare a vedere la reazione del rinoceronte attraverso il buco e chiede a Lumpy di sollevarlo. Toothy cos\u00ec comincia ad osservare l'animale. Nel frattempo Cuddles nota un attrezzo al quale sono attaccati dei palloncini. Soffia dentro al tubetto dell'attrezzo e inizia a cantare con una voce resa molto pi\u00f9 acuta. La scena si sposta alla recinzione del rinoceronte. Lumpy sente un urlo e cos\u00ec vi accorre, non prima di aver poggiato Toothy su una cassa, per consentirgli di vedere ancora il rinoceronte. Non si accorge per\u00f2 che la testa del castoro \u00e8 stata trafitta dal corno del rinoceronte. Lumpy cos\u00ec si accorge che l'urlo proveniva da Flaky, spaventata enormemente da dei...pulcini. Lumpy cerca di calmarla, ma Flaky comincia a urlare istericamente dal terrore. Lumpy cos\u00ec la porta via di corsa dall'aia, ma non fa che peggiorare le cose. Sta infatti pestando accidentalmente non meno di tre pulcini, e inoltre scivola cadendo tra una miriade di pulcini. Quando si rialza, Flaky ne ha infilzati inavvertitamente alcuni con gli aculei, ed \u00e8 sempre pi\u00f9 terrorizzata. La scena si sposta di nuovo a Cuddles. Il coniglietto nota lo stesso babbuino che ha ucciso Sniffles. In precedenza l'animale \u00e8 stato punzecchiato da Cuddles e Toothy, e il coniglietto comincia a indietreggiare. Il babbuino infatti lo sta guardando malignamente. Mentre Cuddles indietreggia, il suo occhio destro finisce infilzato nel tubetto dell'attrezzo per i palloncini, quello sinistro si gonfia d'elio, diventando simile a un palloncino. L'elio stesso avvelena il coniglietto. Il babbuino si allontana con la fotocamera, mentre sul posto arrivando Lumpy e Flaky, che ormai \u00e8 in uno stato quasi irreversibile. Lumpy allora decide di dargli un palloncino. Lo porge a Flaky, e comincia ad allontanarsi dallo zoo in tutta fretta. Flaky sembra contenta del regalo e si sta progressivamente calmando, ma guarda a terra e fa un'assurda scoperta: quello che credeva fosse un palloncino in realt\u00e0 \u00e8 una cosa che Lumpy non ha notato, ed \u00e8 l'occhio gonfiato di Cuddles. Cos\u00ec stava trascinando inconsapevolmente il corpo dell'amico. Questo \u00e8 troppo per Flaky, che sviene. Poco dopo, Lumpy arriva all'autobus. \u00c8 esausto e fa l'appello degli alunni, ma avviene una cosa assurda: i corpi di Petunia e Toothy si sono materializzati nell'autobus. Nel mezzo ci sono anche Flaky, ridotta definitivamente in uno stato di shock, che tiene per il nervo dell'occhio, il corpo di Cuddles. Manca Sniffles, al suo posto c'\u00e8 il babbuino che per\u00f2 inganna Lumpy, infilando gli occhiali del formichiere. Lumpy cos\u00ec \u00e8 convinto che tutti siano presenti e fa partire l'autobus. Per\u00f2, durante il viaggio, il babbuino ha ancora la fotocamera, e cercando probabilmente di capirne il meccanismo, scatta per sbaglio una foto, il flash lo fa di nuovo impazzire, come all'inizio della puntata. La visuale della puntata sparisce, ma si sentono le urla del babbuino impazzito che provoca un incidente all'autobus, e forse le morti di Lumpy e Flaky. \nQuesta puntata e \"A Sucker For Love\" sono le uniche puntate di Internet la cui durata \u00e8 uguale a quella delle puntate televisive.\nStagione 4.\nYou've Kraken Me Up.\nUn kraken interferisce in una gita in barca con Russel e Giggles. Li uccide entrambi, ma non per questo il bagnino Lumpy si scoraggia dal tentare di salvarli (uccidendo accidentalmente Petunia).\nAll Work And No Play.\nNutty, Sniffles e Lammy stanno passeggiando in un parco giochi in demolizione e decidono di salire sulle attrazioni in rovina e l'unico operaio che ci lavora, Lumpy, nel tentare di salvarli li uccide.\nBuns Of Steal.\nLifty e Shifty cercano di rubare delle pagnotte da un camion guidato da The Mole ma, volendo compiere il furto durante il trasporto, muoiono entrambi, senza che The Mole si accorga di nulla.\nPet Peeve.\nSniffles ha creato una sorta di animale domestico composto di acidi e questo causer\u00e0 la morte di tutti i personaggi che compaiono.\nA Vicious Cycle.\nFliqpy \u00e8 ricercato dai poliziotti Lumpy e Disco Bear. Vede Cub con un triciclo e glielo sottrae, senza uccidere il piccolo. Fliqpy solleva il triciclo per colpire i due poliziotti ma \u00e8 polverizzato da un fulmine, che lascia intatto il triciclo. Pop nota il figlio, Lumpy e Disco Bear che osservano incuriositi il giocattolo e invita i due poliziotti ad accomodarsi in casa, senza sapere che in realt\u00e0 l'anima dello psicopatico si \u00e8 trasferita nello stesso triciclo, che ad uno ad uno uccide Disco Bear, Pop e Lumpy. L'episodio si conclude con Cub che guida contento il mezzo.\nPut Your Back Into It.\nMentre Disco Bear tenta di fare colpo su Giggles e Petunia andando con loro ad un corso di danza, si rompe la schiena e ci\u00f2 causer\u00e0 la sua morte, il giorno dopo, in spiaggia, quando Russell lo pesca e lo cucina per Giggles.\nSpare Tire.\nThe Mole viaggia in auto. La sua cecit\u00e0 provoca morte nel suo tragitto: dapprima Pop e Lumpy nella stazione di servizio, poi Toothy dopo che l'auto della talpa gli ha sfondato la casa e quindi Lammy. Infine Muore brutalmente anche The Mole, dal momento che la sua auto esplode.\nCamp Pokeneyeout.\nGli animaletti sono in un campo estivo. Qui Toothy e Sniffles si divertono a lanciare sassi contro le lattine, Cuddles costruisce piccoli veicoli, Lumpy si allena con la tromba e Nutty cucina marshmellows. Un uccellino fa cadere una ghianda sulla testa del coniglio e lui, vedendo la fionda di Toothy, crede che sia stato lui. Cos\u00ec i due iniziano a bersagliarsi a vicenda. Poco dopo anche Sniffles e Petunia si uniscono alla battaglia. Quest'ultima e Nutty perdono gli occhi e un sasso finisce nella tromba di Lumpy. Toothy e Cuddles si inseguono a bordo dei veicoli del coniglietto. Intanto l'alce riesce a far uscire il sasso dallo strumento, facendolo andare a colpire una roccia sospesa. Il castoro viene colpito in un occhio da Cuddles e fanno un incidente. Nel frattempo la roccia cade di fianco a loro e i due animaletti fanno la pace. La pietra intanto, rimbalza su un albero e li schiaccia. La fine dell'episodio \u00e8 una scena in cui si vede Nutty che mangia i suoi occhi\nDream Job.\nSniffles collega al proprio cervello un televisore che mostra i suoi sogni. Lumpy trova il telecomando e schiacciandone i tasti provoca talmente tanti incubi al formichiere, da lasciarlo mentalmente traumatizzato.\nQuesto \u00e8 uno dei soli quattro episodi (gli altri sono \"House Warming\", \"Nuttin' But The Tooth\" e \"Out On A Limb\") in cui non muore nessuno (comunque durante gli incubi Sniffles muore diverse volte)."}
{"id": "2495757", "revid": "767487", "url": "https://it.wikipedia.org/wiki?curid=2495757", "title": "Uomini e cieli", "text": "Uomini e cieli \u00e8 un film del 1943 del regista pugliese Francesco De Robertis, specializzato in storie marinare nella sua qualit\u00e0 di direttore del \u201cCentro cinematografico\u201d presso il Ministero della Marina. Tra i film della sua \"tetralogia militare\", \u00e8 una delle ultime pellicole del Cinema di propaganda fascista.\nIl titolo della versione estera \u00e8: \"Hommes et cieux\".\nProduzione.\n\u00c8 il quarto consecutivo di sei film prodotti dalla \"Scalera\". Il regista inizia la lavorazione del film nel 1943. Interpretato da attori non professionisti, scelti tra il personale dell'aeronautica. Nel cast il regista inserisce per la prima volta Anna Bianchi, una delle due attrici che il regista riconferma in un'altra pellicola.\nLa colonna sonora, per la prima volta \u00e8 affidata in parte al compositore aretino Annibale Bizzelli, che creer\u00e0 (da solo) la musica di altri sei film del regista. De Robertis si avvale ancora della fotografia di Carlo Bellero, che firma, in tutto, otto suoi film.\nIl film costituisce un caso del trasformismo italiano. Concepito come film di propaganda bellica, \u00e8 sospeso dal 25 luglio. Il regista ultima la produzione nel 1945, ma la pellicola rimane inutilizzata nei magazzini. Poi nel dopoguerra la riadatta alla nuova realt\u00e0 democratica, in parte modifica i dialoghi, e come tale esce nel 1947.\nIn seguito \u00e8 stata predisposta una versione \u201cDVD\u201d del film.\nTrama.\nDurante la guerra quattro ufficiali, aviatori di una squadriglia, si disperdono sui diversi fronti. Il pilota Giorgio, ferito, non crede pi\u00f9 a nulla e, durante la convalescenza, ricerca gli altri tre amici. Il primo \u00e8 ormai privo del braccio destro e lavora alla censura, dove compone poesie. Il secondo ha perduto una gamba e l'udito, e si rif\u00e0 un'esistenza con una ragazza. Il terzo si \u00e8 ritirato, conclude affari ed accumula ricchezza. Giorgio comprende che, nelle avversit\u00e0, le forze morali sostengono gli uomini e offrono la propria impronta all'esistenza di ciascuno.\nCritica.\nLa guerra fa da sottofondo e da causa al disagio psicologico dei personaggi, e viene intesa dallo spettatore in senso negativo.\nIl pilota Taddei, industriale cinico e materialista sposa una donna per interesse e accumula denaro: la sua figura \u00e8 l'ultima esemplificazione della politica antiborghese del regime. Un film che conosce alcuni momenti di emozione nella descrizione dell'enfasi sentimentale che travolge i personaggi positivi negli attimi conclusivi degli episodi. Pellicola ideologicamente ibrida, che testimonia, nella contradditoriet\u00e0, due fasi distinte della storia. Le immagini, le vicende e i personaggi ribadiscono la fedelt\u00e0 all'ideale eroico e tradizionale tipico del ventennio; i dialoghi deprecano l'inutilit\u00e0 di una guerra che si combatte essendo certi della sconfitta e denunciano l'incoscienza di un regime causa prima di un \"paese buttato al suicidio\". Da un lato le immagini magnificano i mezzi navali e aeronautici; dall'altro i dialoghi parlano di idrovolanti \"da museo\".\nUno dei pochissimi film di questo periodo in cui c'\u00e8 un riferimento alla guerra, in un'atmosfera antimilitarista: \u00e8 dato solo dalla mutilazione alla gamba del protagonista, a causa della guerra, che prima rifiuta questa sua menomazione richiudendosi in s\u00e9 stesso, poi coll'aiuto dell'amore di una ragazza, l'accetta."}
{"id": "2495758", "revid": "287204", "url": "https://it.wikipedia.org/wiki?curid=2495758", "title": "Tr\u00eas Barras do Paran\u00e1", "text": "Tr\u00eas Barras do Paran\u00e1 \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel."}
{"id": "2495759", "revid": "1442080", "url": "https://it.wikipedia.org/wiki?curid=2495759", "title": "Tata Open 2004 - Singolare", "text": "Il singolare del Tata Open 2004 \u00e8 stato un torneo di tennis facente parte dell'ATP Tour.\nParadorn Srichaphan era il detentore del titolo.\nCarlos Moy\u00e1 ha battuto in finale Paradorn Srichaphan 6-4, 3-6, 7-6 (7-5)."}
{"id": "2495764", "revid": "182193", "url": "https://it.wikipedia.org/wiki?curid=2495764", "title": "Lotus 102", "text": "La Lotus 102 \u00e8 una monoposto di Formula 1 progettata dalla Lotus che ha gareggiato nel mondiale del 1990. \u00c8 un'evoluzione della Lotus 101 e le sue varianti 102B e 102D hanno corso, rispettivamente, le stagioni 1991 e 1992.\nContesto e sviluppo.\nUtilizzando la 101 come base, Frank Dernie install\u00f2 il motore Lamborghini V12 da 649 CV impiegato dal team Larrousse nella stagione 1989. Ci\u00f2 rese la 102 l'unica Lotus con motore 12 cilindri. Il motore aveva parecchi difetti, in particolare le sue dimensioni, peso e consumi di carburante. Nonostante ci\u00f2, si pensava che l'aumento di potenza avrebbe superato gli svantaggi. Gli ingombri del motore imposero la sua installazione nel telaio in posizione ribassata, telaio che a sua volta dovette essere progettato sfruttando la larghezza massima consentita dai regolamenti in modo da poter montare serbatoi pi\u00f9 capienti. Inoltre, a causa del peso del motore ogni componente della vettura venne analizzato per verificare se fosse possibile risparmiare ulteriormente peso in altre aree.\nL'ingaggio di Nelson Piquet alla Benetton e di Satoru Nakajima alla Tyrrell per il 1990 port\u00f2 in squadra l'esperto Derek Warwick e il collaudatore promosso titolare Martin Donnelly. Questi piloti, che erano pi\u00f9 alti di statura rispetto a Piquet e Nakajima, costrinsero i tecnici a ricorrere all'ennesimo compromesso, aumentando l'altezza della vettura pi\u00f9 di quanto desiderato.\nIl team manager Rupert Manwaring dichiar\u00f2 che il team avrebbe preso 40 punti. Dopo la prima gara fu per\u00f2 evidente che tanta fiducia venne malriposta.\nCarriera agonistica.\n1990.\nLa Lotus fatic\u00f2 lungo tutta la stagione, ottenendo alla fine solo tre punti, il suo punteggio pi\u00f9 basso dal 1958. Fu Warwick a metterli a segno, con un sesto posto in Canada ed un quinto posto in Ungheria, mentre Donnelly non segn\u00f2 alcun punto. Spesso fu la mancanza di affidabilit\u00e0 del motore Lamborghini a privare la Lotus di possibili piazzamenti a punti. \nParadossalmente, fu proprio l'impiego previsto del Lamborghini V12 il motivo principale per cui il tre volte Campione del Mondo Nelson Piquet decise di non rinnovare con il team dopo il 1989. Il brasiliano predisse (correttamente) che il motore, tutto da sviluppare, avrebbe ostacolato le chances di vittoria del team. Nonostante il Lamborghini, uno dei due motori V12 in Formula Uno a quel tempo (l'altro era il Ferrari), fosse sembrato promettente al suo debutto con il team Larrousse nel 1989, era indietro rispetto al V12 Ferrari, ai motori V10 Honda e Renault, e perfino rispetto al motore Ford V8 sia in potenza e soprattutto in affidabilit\u00e0.\nAlla guida della 102 Martin Donnelly termin\u00f2 la sua breve carriera in F1, con un incidente che quasi gli cost\u00f2 la vita, nel Gran Premio di Spagna 1990 a Jerez. Durante le prove del venerd\u00ec usc\u00ec di pista nella veloce curva a destra prima dell'ingresso ai box ed urt\u00f2 le barriere ad alta velocit\u00e0. La vettura si spezz\u00f2 a met\u00e0, sbalzando il sedile (con ancorato Donnelly) fuori dall'abitacolo. Donnelly atterr\u00f2 in mezzo alla pista, procurandosi gravi ferite che impiegarono diversi mesi per la guarigione. Due gare prima, a Monza, Warwick fu anch'egli protagonista di uno spettacolare incidente durante il primo giro della corsa, quando and\u00f2 largo all'uscita della Parabolica urtando le barriere in velocit\u00e0, capovolgendosi e strisciando lungo la pista. Ci\u00f2 nonostante, Warwick rimase fortunatamente illeso. Usc\u00ec dalla vettura, che venne fortunosamente evitata dalle macchine che seguivano, torn\u00f2 di corsa ai box (dove disse al team e ai giornalisti che l'incidente era colpa sua per essere andato troppo largo alla Parabolica) e prese parte nuovamente alla gara con la vettura di riserva.\nDopo il terribile incidente a Jerez, che termin\u00f2 la sua carriera, Donnelly venne sostituito nelle ultime due gare in Giappone ed Australia dal pilota inglese Johnny Herbert.\nNel dicembre 1990 una cordata composta da Peter Collins e Peter Wright rilev\u00f2 il team. A causa del cambio di propriet\u00e0 avvenuto all'ultimo momento, il team non fu in grado di cominciare la stagione successiva con finanziamenti adeguati. Inoltre, i piani per l'introduzione della nuova 103, sempre progettata da Dernie, vennero accantonati, preferendo invece aggiornare la 102 alla specifica B.\nIn un'intervista del 2014 riguardo al periodo passato in Lotus con il motore Lamborghini, Derek Warwick dichiar\u00f2 che la vettura era mediocre e che \"fletteva ovunque, si rompeva, era inaffidabile\" aggiungendo anche che il V12 era \"tutto rumore e niente spinta\".\n1991.\nLa 102B fu la vettura schierata dalla Lotus per la stagione 1991. Nonostante avesse pi\u00f9 di 800 nuove componenti non venne considerata sufficientemente diversa dalla 102 da giustificare un cambio di denominazione, seguendo un precedente stabilito dalla stessa Lotus 30 anni prima, quando la Lotus 25 venne quasi completamente riprogettata, ma nominata 25B. Sulla scelta influ\u00ec l'aggravamento della situazione finanziaria del team, che perse il \"main sponsor\" Camel, passato alla Benetton: non essendosi presentato un nuovo partner, la vettura assunse una livrea di base bianca con inserti nelle storiche tinte istituzionali verde-oro del Team Lotus.\nIl pesante e inaffidabile (quantomeno sulla Lotus; sulla Lola del team Larrousse ottenne risultati migliori sin dal suo utilizzo nel 1989) motore Lamborghini venne rimpiazzato dal Judd EV V8 e cambiarono anche i piloti. Mika H\u00e4kkinen e Julian Bailey occuparono i sedili lasciati liberi da un demoralizzato Derek Warwick e dal convalescente Martin Donnelly. Fu subito chiaro che la vettura non reggeva assolutamente il passo della McLaren MP4/6 e della Williams FW14 nella gara di apertura a Phoenix. H\u00e4kkinen dichiar\u00f2 che durante quella corsa il volante stranamente si stacc\u00f2. La mancata qualificazione di Bailey al Gran Premio di Monaco determin\u00f2 la sua sostituzione con il collaudatore Johnny Herbert per il resto della stagione. A causa degli impegni di Herbert nella Formula 3000 il pilota tedesco Michael Bartels venne chiamato durante le sue assenze ma fall\u00ec la qualificazione.\nLa 102B permise al team di eguagliare il punteggio raggiunto nel 1990, ovvero tre punti. Con l'incremento delle sponsorizzazioni ed il ritardo nello sviluppo della 107 si decise di correre le prime quattro gare della stagione 1992 con la 102 in specifica D. La 102C fu spinta da un motore Isuzu V12 P799WE (), motore che venne sviluppato durante la stagione ma che non corse mai.\n1992.\nL'ultima versione della 102 fu la 102D, la soluzione di ripiego con la quale la Lotus si present\u00f2 all'inizio della stagione 1992. Esteriormente simile alla 102B, la vettura fu dotata del motore Ford Cosworth HB V8 al posto del Judd EV V8. La livrea dismise il bianco dell'anno prima in favore del solo verde-oro Lotus. I piloti H\u00e4kkinen ed Herbert colsero quali migliori risultati un sesto posto a testa."}
{"id": "2495769", "revid": "287204", "url": "https://it.wikipedia.org/wiki?curid=2495769", "title": "Paranava\u00ed", "text": "Paranava\u00ed \u00e8 un comune del Brasile nello Stato del Paran\u00e1, parte della mesoregione del Noroeste Paranaense e della microregione di Paranava\u00ed. Si trova 504 km a nord-ovest della capitale dello Stato Curitiba."}
{"id": "2495770", "revid": "1543377", "url": "https://it.wikipedia.org/wiki?curid=2495770", "title": "Carlo Gaino", "text": "Dopo il conseguimento della Maturit\u00e0 artistica si iscrive alla facolt\u00e0 di architettura del Politecnico di Torino, seguendo al contempo la Scuola d'Arte Applicata e Design di Torino, corso di Architettura della Carrozzeria. Dal 1980 al 1987 ha lavorato come \"car designer\" presso l'Italdesign, e, successivamente, per un breve periodo all'I.D.E.A. Institute. Nel 1988 fonda Synthesis design e inizia l'attivit\u00e0 come \"designer\" indipendente, occupandosi di svariati settori del \"product design\" e dell\"'automotive design\".\nHa disegnato, tra le altre, la Lancia ECV II, l'Alfa Romeo 155 GTA, la Maserati Barchetta e la De Tomaso Guar\u00e0, oltre a svariate consulenze con case automobilistiche internazionali.\n\u00c8 stato docente di disegno industriale dei mezzi di trasporto al Politecnico di Torino e, dal 2001, \u00e8 docente presso l'universit\u00e0 IUAV di Venezia, facolt\u00e0 di design e arti, corso di laurea specialistica in disegno industriale del prodotto.\nParallelamente all'attivit\u00e0 professionale ha sempre portato avanti un'attivit\u00e0 artistica con alcune personali di quadri e sculture a Torino e a Padova."}
{"id": "2495771", "revid": "320578", "url": "https://it.wikipedia.org/wiki?curid=2495771", "title": "Regimi di narrazione cinematografica", "text": ""}
{"id": "2495775", "revid": "729019", "url": "https://it.wikipedia.org/wiki?curid=2495775", "title": "Glenmailen", "text": "Glenmailen \u00e8 il sito in cui si trovava nel III secolo un accampamento romano. Si trova nel nord della Caledonia (nome romano della Scozia).\nStoria.\nAgricola dopo la storica vittoria del Monte Graupio costru\u00ec intorno alla grande fortezza legionaria di Inchtuthill una linea di fortificazioni, che viene detta attualmente Gask Ridge e che arrivava fino ad Aberdeen. L'inizio della costruzione di questa linea di fortificazioni avvenne nell'83 e dur\u00f2 fino al ritiro provvisorio della legioni romane dalla Caledonia settentrionale, avvenuto pochi anni pi\u00f9 tardi attorno al 90. Questo Gask Ridge fu continuato per uno o due anni dopo l'83 da una serie di fortificazioni che da Aberdeen andavano fino alle vicinanze di Inverness, e che seguivano il limite pedemontano delle Highlands. Infatti, con l'improvviso ritiro di Agricola, tutti questi forti ed accampamenti a nord del Gask Ridge furono smantellati subito. Ma i Romani successivamente ritornarono a tentare la conquista dell'intera Scozia e riusarono (in alcuni casi ampliandoli) alcune di queste fortificazioni a nord del Vallo Antonino specialmente ai tempi dell'imperatore Settimio Severo.\nUno dei maggiori di questi accampamenti tra Aberdeen ed Inverness fu quello di Glenmailen, con una superficie di circa 45 ettari. Costruito ai tempi di Settimio Severo intorno al 208, questo accampamento si trovava vicinissimo a quello fatto da Giulio Agricola oltre un secolo prima e chiamato attualmente Ythan Wells.\nProbabilmente queste fortificazioni avevano come collegamento tra di loro una \"strada romana\", che era un semplice sentiero militare. Infatti tra Aberdeen (allora chiamata \"Devana\", un piccolo porto forse popolato in quel periodo anche da una piccola colonia di Romano-Britannici ) e l'accampamento di Glenmailen, vicino al fiume Spey, ancora oggi esiste una supposta \"Roman road\" . Dopo Settimio Severo l'accampamento di Glenmailen (come quello anteriore di Ythan Wells) furono abbandonati e dimenticati per secoli: solo nel 1785 Glenmailen fu riscoperto.\nIl Monte Graupio vicino a Glenmailen?\nNegli ultimi decenni sono state avanzate varie ipotesi sulla possibile localizzazione della Battaglia del monte Graupio, vinta da Agricola contro i Caledoni. Infatti alcuni autori inglesi, come Roy, Surenne, Watt, ed Hogan pensano vada localizzata vicino all'accampamento romano di Raedykes o a quello di Glenmailen. L'area di Glenmailen \u00e8 abbastanza simile a quella descritta da Tacito per questa battaglia, specialmente l'elevazione detta Bennachie che potrebbe essere il monte Graupio. Comunque vi sono altre ipotesi di localit\u00e0 in merito (come quella di Cawdor, avanzata da Vittorio De Martino).\nCaratteristiche.\nL'accampamento copriva 45 ettari di terreno ed era protetto da fossati. Aveva una morfologia parzialmente rettangolare. Il suo perimetro era irregolare per via dell'adattamento al terreno. L'erosione ha cancellato molti terrapieni e fossati laterali. Infatti restano solo quelli profondi oltre 4 piedi."}
{"id": "2495777", "revid": "1305772", "url": "https://it.wikipedia.org/wiki?curid=2495777", "title": "Falesia di Anduins", "text": "La Falesia di Anduins (o Falesia del Masarach) \u00e8 una conformazione rocciosa sita nel comune di Vito d'Asio, in Friuli-Venezia Giulia, attrezzata per l'arrampicata sportiva.\n\u00c8 tra le pi\u00f9 conosciute e frequentate della regione ed \u00e8 stata dichiarata ufficialmente \"La palestra pi\u00f9 comoda d'Italia\".\nStoria.\nNel 1985, Adriano Bianco piant\u00f2 il primo chiodo in quella che, pochi anni dopo, divent\u00f2 la palestra del Masarach. Il gruppo dei rocciatori del C.A.I. di Spilimbergo, inizi\u00f2 quindi i lavori di sbancamento lungo l'intero settore \"Parcheggio\", incominciando a spittare le prime vie. Dopo numerosi sforzi e grazie alla collaborazione del comune di Vito d'Asio e della azienda \"Fischer e Hilti\", le vie di arrampicata passarono il centinaio.\nCaratteristiche.\nLa falesia (o palestra di roccia) \u00e8 costituita da calcare grigio compatto, variamente concrezionato. L'arrampicata \u00e8 molto tecnica e spesso non intuitiva. La chiodatura risulta ottima, a fittoni resinati e spit molto ravvicinati. Sono presenti inoltre molte soste e calate con catena e moschettone.\nIl periodo migliore per l'arrampicata \u00e8 da ottobre ad aprile, in quanto trattasi di una falesia adatta all'inverno. Durante l'estate, quando la temperatura si alza a causa del sole che batte da sud, si consigliano i settori all'ombra riparati dagli alberi.\nLa falesia \u00e8 molto comoda e di facile accesso, in quanto \u00e8 dotata di un ampio parcheggio ai piedi della roccia. Una volta scesi dall'auto si pu\u00f2 subito iniziare ad arrampicare nel settore \"Parcheggio\", senza doversi muovere a piedi. Oltre che di un impianto per l'illuminazione (che consente le arrampicate in notturna) e un impianto idrico-sanitario (con WC e docce) la falesia \u00e8 attrezzata con una zona pic-nic con gazebo e panchine annessi.\nVie di scalata.\nSono presenti oltre 130 vie di arrampicata, rendendola cos\u00ec una tra le pi\u00f9 conosciute e frequentate della regione, seconda solo alla falesia della Val Rosandra (che conta 350 vie) e a quella di Erto e Casso (che conta 180 vie).\nIl range della scala di difficolt\u00e0 spazia dal IV grado UIAA (4\u00aa nella scala francese) al X- UIAA (8\u00aa nella scala francese). Ci\u00f2 significa che la falesia \u00e8 adatta a tutti, da chi \u00e8 alle prime armi e vuole conoscere il mondo dell'arrampicata, a chi vanta ormai molti anni di esperienza.\nSettori.\nLa falesia \u00e8 suddivisa in sei settori: settore \"Parcheggio\", settore \"Centrale\", settore \"Tranquillit\u00e0\", settore \"Picco del Vento\", settore \"Par\u00eat dai Frus\" e settore \"Parete Clapeit\". Dal settore \"Parcheggio\" partono diversi sentieri che conducono alle altre pareti in pochi minuti. L'attrezzatura (compreso lo zaino) \u00e8 facilmente trasportabile da un luogo all'altro, in quanto non vi sono tratti particolarmente erti.\nPer accedere al settore \"Centrale\" e al settore \"Tranquillit\u00e0\" si prende il sentiero che parte a destra del settore \"Parcheggio\" (indicazioni sentiero Luigino Turri). Per i settori \"Picco del Vento\" e \"Par\u00e9t dai Frus\" oltrepassare la rete metallica e seguire i bolli rossi fino al raggiungimento, in pochi minuti, delle pareti.\nCome arrivare.\nArrivando da Pordenone (autostrada A28) o da Udine (autostrada A23) raggiungere Spilimbergo, proseguire verso Pinzano al Tagliamento e poi per Anduins, seguendo la \"Strada Provinciale della Val d'Arzino\". Uscendo dal paese sulla sinistra si trova la parete con un ampio parcheggio. Circa 100 metri prima sulla destra \u00e8 collocato l'agriturismo dove \u00e8 possibile reperire le mappe della falesia.\nArrivando da Tolmezzo, dopo aver attraversato la Sella Chianzutan e il paese di San Francesco, proseguire verso valle. Dopo una serie di gallerie, si trova la parete sulla destra."}
{"id": "2495778", "revid": "1935652", "url": "https://it.wikipedia.org/wiki?curid=2495778", "title": "Pieve di Settala", "text": "La pieve di Settala o pieve di Sant'Ambrogio di Settala (in latino: \"Plebis Septemalensis\" o \"Plebis Sancti Ambrosii Septemalensis\") era il nome di un'antica pieve dell'arcidiocesi di Milano e del Ducato di Milano con capoluogo Settala.\nIl santo patrono era sant'Ambrogio, ancora oggi celebrato in citt\u00e0 il 7 dicembre, al quale \u00e8 anche dedicata la chiesa prepositurale di Settala.\nStoria.\nLe prime attestazioni storiche dell'esistenza di una struttura plebana a Settala risalgono al XII secolo, mentre dobbiamo a Goffredo da Bussero una prima descrizione delle chiese che la compongono, quasi un secolo pi\u00f9 tardi. Nel 1398, inoltre, apprendiamo che oltre alla canonica nel territorio della pieve erano comprese quattro cappelle site a Calandrone, Lucino, Trenzanesio, Premenugo e come tale quattro dovevano essere i canonici oltre al prevosto, secondo dati riconfermati dallo \"Status ecclesiae mediolanensis\" del XV secolo.\nCol Rinascimento la pieve assunse anche una funzione amministrativa civile come ripartizione locale della provincia del Ducato di Milano, al fine di ripartire i carichi fiscali e provvedere all'amministrazione della giustizia.\nNel XVI secolo la pieve ecclesiastica era in decadenza e solo due erano i canonicati che si erano salvati, mentre erano aumentate le rettorie e le cappellanie minori, pur comprendendo nel territorio plebano le parrocchie di Liscate, Lucino e Premenugo. Nel corso del XVII secolo venne aggiunta alla circoscrizione della pieve di Settala anche la parrocchia di Caleppio. Anche Settala, come molte altre citt\u00e0 capopievi, dall'epoca post-tridentina ottenne l'affiancamento della vicaria alla pieve, divenendo per l'appunto sede di un vicariato, e tale rimase sino al 10 luglio 1969 quando l'arcivescovo milanese Giovanni Colombo decise di sopprimere il vicariato foraneo di settala, annettendolo al vicariato di Melzo, anticipando quasi quelle soppressioni che a partire dal 1972 colpiranno tutte le antiche pievi milanesi rimpiazzandole con i moderni vicariati. Settala \u00e8 ancora oggi sottoposta al decanato di Melzo.\nDal punto di vista civile invece, gi\u00e0 due secoli prima nell'anno 1797 la pieve amministrativa era stata soppressa in seguito all'invasione di Napoleone e alla conseguente introduzione di nuovi e pi\u00f9 moderni distretti, rispetto ai quali anche sotto questo punto di vista l'ambito territoriale era stato liquidato a favore di un pi\u00f9 ampio comprensorio avente sede a Melzo.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "2495783", "revid": "1149807", "url": "https://it.wikipedia.org/wiki?curid=2495783", "title": "Exaxxion", "text": ", conosciuto anche con il titolo \"Cannon God Exxaxion\", \u00e8 un manga di Kenichi Sonoda, pubblicato dal 1997 al 2004 sulla rivista giapponese \"Afternoon\" e raccolto in sette volumi editi dalla K\u014ddansha. In Italia il manga \u00e8 stato pubblicato mensilmente nella rivista \"Kappa Magazine\" della Star Comics, dal maggio 1998 sino al maggio 2005. Nel 2009 la GP Publishing ha acquistato i diritti sull'opera e ne ha curato una riedizione in sette volumi fedeli agli originali.\nTrama.\nHoichi Kano il nipote del famoso inventore internazionale Hosuke Kano \u00e8 uno studente dell'Howa High School a Musashino in Giappone. In occasione del decimo anniversario del primo contatto con i Riofaldians, una razza aliena, sta per essere inaugurato un nuovo prototipo di astronave all'avanguardia, progettata per fungere da mezzo di trasporto da e per il pianeta dei Riofaldian e la Terra. Tuttavia, si \u00e8 trattata soltanto di una manovra strategica degli alieni per prendere il controllo completo del pianeta Terra, approfittando delle tecnologie avanzate e della forza lavoro terrestre a proprio vantaggio. Hoichi, con l'aiuto di suo nonno, della sua compagna di scuola Akane, e di Isaka, che \u00e8 stato appena trasferito all'Howa High School, \u00e8 l'unico in grado di fermare l'invasione aliena e salvare la Terra."}
{"id": "2495784", "revid": "223320", "url": "https://it.wikipedia.org/wiki?curid=2495784", "title": "Cannon God Exaxxion", "text": ""}
{"id": "2495785", "revid": "36426", "url": "https://it.wikipedia.org/wiki?curid=2495785", "title": "Polittico dell'Adorazione dell'Agnello Mistico", "text": ""}
{"id": "2495786", "revid": "1442080", "url": "https://it.wikipedia.org/wiki?curid=2495786", "title": "Qatar ExxonMobil Open 2004 - Singolare", "text": "Il singolare del Qatar ExxonMobil Open 2004 \u00e8 stato un torneo di tennis facente parte dell'ATP Tour.\nStefan Koubek era il detentore del titolo.\nNicolas Escud\u00e9 ha battuto in finale Ivan Ljubi\u010di\u0107 6-4, 6-4 ."}
{"id": "2495789", "revid": "1498434", "url": "https://it.wikipedia.org/wiki?curid=2495789", "title": "Magdalen Nabb", "text": "Nacque in un piccolo paese vicino Accrington, nel Lancashire, come Magdalen Nuttal. Studi\u00f2 presso il \"Convent Grammar School\" a Bury ed in seguito frequent\u00f2 un corso universitario d'Arte a Manchester in cui studi\u00f2 l'Arte e la ceramica che in seguito insegn\u00f2 in una scuola d'arte. Nel 1975 si trasfer\u00ec a Firenze col figlio Liam, anche se non parlava italiano: in una cittadina nei pressi di Firenze continu\u00f2 a lavorare la ceramica e cominci\u00f2 anche a scrivere. A Montelupo Fiorentino incontr\u00f2 un maresciallo che in seguito prese a modello per il personaggio delle sue opere poliziesche, il \"Maresciallo Guarnaccia\". Il suo primo libro, \"Morte di un Inglese\", fu pubblicato nel 1981. Tutte le sue storie si svolgono a Firenze che descrive come \"citt\u00e0 molto segreta\". Ha vissuto nei pressi di una stazione di Carabinieri riuscendo a chiacchierare spesso col maresciallo comandante della caserma riuscendo in tal modo ad essere aggiornata sui crimini commessi nella citt\u00e0.\nNabb ha scritto anche una serie di libri per i bambini con come protagonista il personaggio \"Josie Smith\": occasionalmente si \u00e8 dedicata ad articoli per giornali inglesi, tedeschi ed italiani. Nel 1991 col secondo libro della serie, \"Josie Smith ed Eileen\", ha vinto il premio \"Nestl\u00e9 Smarties\". Il suo ultimo romanzo, \"Vita Nuova\", \u00e8 stato pubblicato postumo nel 2008.\nNabb \u00e8 morta a Firenze all'et\u00e0 di 60 anni colpita da un infarto.\nNell'agosto 2017, trascorsi 10 anni dalla morte, il Comune di Montelupo Fiorentino le ha intitolato uno slargo, nei pressi del luogo dove in passato sorgeva la manifattura ceramica \"Mancioli &amp; C.\"."}
{"id": "2495792", "revid": "599013", "url": "https://it.wikipedia.org/wiki?curid=2495792", "title": "Ivajlo Jordanov", "text": ""}
{"id": "2495795", "revid": "767487", "url": "https://it.wikipedia.org/wiki?curid=2495795", "title": "Marinai senza stelle", "text": "Marinai senza stelle \u00e8 un film del 1949 diretto dal regista Francesco De Robertis\nTrama.\nAlcuni ragazzi si imbarcano per una crociera istruttiva su due brigantini come marinai-ragazzi, perci\u00f2 civili e quindi senza stellette o \"senza stelle\" che contraddistinguono lo status militare.\nMa viene impartito l'ordine di rientrare, nella imminenza della guerra. Le imbarcazioni, allora, attraccano in un porticciuolo presso Trieste e i viaggiatori scendono e sono alloggiati in un castello. I brigantini vengono rimorchiati, ma due ragazzi clandestinamente salgono a bordo infiltrati su navi da guerra e arrivano a Trieste, dopo aver subito un attacco aereo.\nProduzione.\n\u00c8 il quinto consecutivo di sei film prodotti dalla \"Scalera Film\". Nell'autunno 1943, De Robertis inizia le riprese nel Nord Italia.\nNel film recita una famosa coppia di attori teatrali: Antonio Gandusio e Cesarina Gheraldi, e il tredicenne Tito Stagno, poi noto giornalista, nel ruolo di \"Murena\". Nel cast anche il notaio romano Anselmo Anselmi, nel ruolo del comandante della nave.\nNel 1944 la casa di produzione stava ancora cercando di portare a termine la produzione del film. La colonna sonora, per la seconda volta, \u00e8 affidata al compositore aretino Annibale Bizzelli, che firmer\u00e0 la musica di sette film del regista.\nLa sorella di Nino Baragli aveva seguito al nord suo marito Carlo Bellero, operatore del film. Durante il governo repubblichino si trovavano nei teatri di posa della \"Nuova Scalera\" di Venezia.\nNino Baragli allora raggiunse Venezia e cominci\u00f2 da aiuto-operatore: caricava e scaricava gli ch\u00e2ssis. Non c'erano macchine di primo ordine: erano \"Arriflex\", facili da caricare. Poi, siccome De Robertis si faceva il montaggio da solo, and\u00f2 a dare una mano anche a lui. De Robertis stava seduto alla moviola, faceva tutto, tagliava, attaccava, proprio come un montatore. C'era una ragazza che faceva la assistente: non si numerava la pellicola, non si trovavano mai i tagli.\nPoi la pellicola resta a lungo in magazzino. Il film viene rimontato nel dopoguerra: riadattato alla nuova realt\u00e0 democratica, in parte viene modificato nei dialoghi, ed esce soltanto nel 1949.\nIl film, inoltre, ha avuto dopo molti anni anche la versione in DVD edita da \"Millennium Storm\". L'immagine del manifesto raffigura un gruppo marinai in posa sulla nave. I nomi in locandina sono quelli della coppia Antonio Gandusio e Cesarina Gheraldi.\nCritica.\nDe Robertis invita alla pacificazione, premessa necessaria per una lotta contro il nemico. L'identit\u00e0 del nemico \u00e8 mutevole, passa dalla versione del 1943 a quella del 1949. Nell'intenzione originaria il combattimento finale impegnava le torpediniere italiane contro gli alleati angloamericani; nel rimontare il film nel dopoguerra, De Robertis sposta cronologicamente l'episodio, lo colloca dopo l'8 settembre e sostituisce qualche fotogramma, inserendo uno stuka tedesco che attacca le navi italiane, al posto di aerei inglesi. Un film del cinema di propaganda fascista diviene una pellicola che inneggia alle nuove libert\u00e0. Ma l'atmosfera, il cameratismo, i rituali militari, l'orgoglio nazionale tradiscono l'ideologia \"antica\" (valori cardine del regime) e il finale appare un'aggiunta posticcia, necessaria per permettere al film di circolare nella nuova Italia repubblicana."}
{"id": "2495796", "revid": "88740", "url": "https://it.wikipedia.org/wiki?curid=2495796", "title": "L'uomo che guardava passare i treni", "text": "L'uomo che guardava passare i treni \u00e8 un romanzo di Georges Simenon pubblicato il 30 ottobre 1938 da Gallimard. In italiano \u00e8 stato pubblicato per la prima volta nel 1952, con il titolo \"Treni nella notte\" nella collana \"I romanzi della palma\", nuova serie, n. 29 di Arnoldo Mondadori Editore. Successivamente \u00e8 stato pubblicato da Adelphi nel 1986, con la nuova traduzione di Paola Zallio Messori (collana \"Biblioteca Adelphi\" n. 169 e nei tascabili \"gli Adelphi\" n. 27, 1991). Il romanzo \u00e8 incluso nella raccolta \"Romans I\", a cura di Jacques Dubois e Beno\u00eet Denis, \"Biblioth\u00e8que de la Pl\u00e9iade\", Gallimard, Paris 2003 (a sua volta tradotto in \"Romanzi\", volume I, \"La Nave Argo\", Adelphi, 2004).\nTrama.\nKees Popinga, \"primo impiegato e procuratore\" presso una ditta di forniture navali, vive a Groninga con la moglie e i due figli, in un m\u00e9nage familiare sprofondato poco a poco nella noia. Quando il padrone Julius de Coster gli rivela che presto l'azienda sar\u00e0 dichiarata fallita per bancarotta fraudolenta, Popinga si vede rovinato e al contempo si rende conto della limitatezza del tipo di vita condotto fino ad allora. Decide, pertanto, di scappare alla volta di Amsterdam, intenzionato a recarsi al cospetto di Pam\u00e9la, la \"ma\u00eetresse\" di de Coster, al fine di conquistarla. Di fronte alla risata beffarda della donna finisce, per\u00f2, per ucciderla accidentalmente.\nNon vede allora altra via d'uscita che lasciare i Paesi Bassi, e si rifugia a Parigi, dove inizia un'esistenza estremamente diversa rispetto alla dimensione piccolo-borghese in cui \u00e8 sempre stato collocato, frequentando prostitute e piccoli malviventi. Conosce cos\u00ec Jeanne Rozier, la quale decide di aiutarlo nella latitanza, affidandolo alle cure di un gruppo di malviventi stanziati fuori Parigi. Subodorando un inganno, per\u00f2, Popinga si risolve, nottetempo, a fuggire, tornando a Parigi, in cerca di Jeanne. Qui d\u00e0 inizio a una vita errabonda, combattuto tra il desiderio di celebrit\u00e0 e la necessit\u00e0 di eludere ogni controllo. Egli stesso, tuttavia, cede al suo superbo orgoglio, aiutando le indagini della polizia circa una seconda aggressione da lui stesso compiuta ai danni della sua amica Jeanne, e favorendo l'arresto della banda di delinquenti dal cui covo era evaso, grazie ad informazioni precise inviate tramite posta ai giornali della citt\u00e0. Si crea una sorta di corrispondenza tra i giornalisti e il protagonista, il quale, tuttavia, rimane beffato dalla sorte avversa, perdendo, derubato, tutti i suoi averi. Cos\u00ec, rimasto senza soldi a seguito del furto sub\u00ecto, tenta invano di suicidarsi, ma viene arrestato ed internato in un ospedale psichiatrico.\nTemi del romanzo.\nCome in altri romanzi di Simenon (\"Le Charretier de la Providence\", \"Le coup de lune\"), \u00e8 affrontata la questione del personaggio in rottura con il proprio ambiente d'origine, ma in questo caso appare pi\u00f9 rilevante il tema dell'identit\u00e0. Il protagonista non si riconosce nella visione che chi lo circonda ha di lui: sciocco per il suo ex datore di lavoro, folle per sua moglie, fino al ritratto che ne d\u00e0 la stampa e che Popinga si affanna a cercare di correggere. Tenta perci\u00f2 di abbandonare quei tratti caratteristici che potrebbero tradirlo: l'uomo col sigaro, l'uomo che trascorre la notte con le prostitute, l'uomo con la valigetta. Sfuggendo alle proprie abitudini, alla fine del romanzo si ritrova nudo nel senso letterale del termine.\nAltro aspetto trattato \u00e8 quello della libert\u00e0: in opposizione alla vita e alla morale piccolo-borghese di sempre, Popinga si trova completamente libero di fare le proprie scelte e di mettere a frutto le proprie capacit\u00e0. Ma si tratta di una libert\u00e0 priva di senso nel momento in cui non permette al protagonista di riconoscere la propria identit\u00e0 profonda.\nPeculiarit\u00e0 del romanzo.\nLa narrazione alla terza persona assume la maggior parte delle volte il punto di vista lucido e distaccato del protagonista presentando tuttavia delle anticipazioni attribuibili a un narratore onnisciente. Gli avvenimenti hanno luogo secondo la logica della fatalit\u00e0, similmente alle regole del gioco degli scacchi che Popinga conosce bene. Il testo \u00e8 inoltre diviso in capitoli dotati di sottotitoli che ne preannunciano l'argomento imitando lo stile dei \"feuilletons\".\nAdattamenti cinematografici.\nDel romanzo \u00e8 stato tratto nel 1953 dal regista britannico Harold French un adattamento cinematografico dal titolo \"Illusione\" (in originale \"The Man Who Watched the Trains Go By\", noto in USA anche come \"The Paris Express\"), con Claude Rains."}
{"id": "2495799", "revid": "709406", "url": "https://it.wikipedia.org/wiki?curid=2495799", "title": "R-437A", "text": "L'R-437A \u00e8 un fluido refrigerante costituito da una miscela di: \nLa sua molecola, particolarmente stabile, non inquina l'ambiente, in quanto non neutralizza le molecole di ozono. Per tale motivo va a sostituire alcuni tipi di freon.\nSostituisce l'R-12 (diclorodifluorometano) in:\nSostituisce le miscele HCFC (c.s. R-410A, R-401B, R-409A) in impianti di refrigerazione ad espansione diretta. Utilizzabile anche per la sostituzione della miscela HFC R413A. \nNon richiede il cambio del lubrificante (compatibile con gli oli minerali e con i nuovi lubrificanti sintetici). Successivamente \u00e8 possibile rabboccare il circuito senza svuotarlo. La capacit\u00e0 frigorifera e l'efficienza energetica del sistema \u00e8 simile a quella dell'R-12. La temperatura di scarico del gas dal compressore \u00e8 leggermente inferiore a quella dell'R-12."}
{"id": "2495800", "revid": "37401", "url": "https://it.wikipedia.org/wiki?curid=2495800", "title": "Avviti", "text": "Gli avviti (o avvim) di Philistia (Palestina) sono un popolo menzionato nella Bibbia e nella relativa letteratura.\nIl loro nome viene per prima usato nel Deuteronomio 2:23 in una descrizione delle conquiste che ebbero luogo nella Terra di Israele durante il soggiorno israelita in Egitto. Il passaggio riporta che essi furono conquistati dai Caphtoriti i quali usurparono la loro terra.\nGiosu\u00e8 13:2-3 menziona che la loro terra era considerata parte della Cananea per essere stata conquistata dagli israeliti:\nIl Talmud (\"Chullin 60b\") annota che gli avviti fossero il popolo della Palestina ai tempi di Abramo. La loro capitale era Gerar e il loro re, sia ai tempi d'Abramo che di Isacco, recava il nome di Abimelech. Questi filistei vengono menzionati molte volte nella Genesi. La Tavola dei popoli nella Genesi 10 e 1 Paralipomeni 1 elenca loro come un popolo diverso dai caphtoriti notando che essi fossero un ramo dei dasluhiti. Genesi Rabba 26:16 asserisce che essi fossero correlati ai rephaiti.\nIl Talmud spiega che originariamente gli israeliti non fosse loro concesso di conquistare la terra degli avviti a causa di un giuramento che Abramo ebbe fatto ad Abimelech, ma questo giuramento non fu pi\u00f9 a lungo mantenuto dopo che i caphtoriti li ebbero distrutti. Questa considerazione \u00e8 reiterata nel commentario di Rashi, nel Deuteronomio."}
{"id": "2495803", "revid": "709565", "url": "https://it.wikipedia.org/wiki?curid=2495803", "title": "Irwin Shaw", "text": "Biografia.\nShaw prese parte alla seconda guerra mondiale e nelle opere teatrali, fra cui la sua prima commedia \"Seppellire i morti\" (\"Bury the Dead\", 1936) e nei romanzi, fra cui \"I giovani leoni\" (\"The Young Lions\") l'autore condann\u00f2 la guerra e la societ\u00e0 borghese americana con toni efficaci e vigorosi, bench\u00e9 non privi di una certa retorica. Nel 1948 vinse il premio O. Henry per il racconto \"Walking Wounded\" che era stato pubblicato su \"The New Yorker\". Con il successo, il suo talento di costruttore di trame ingegnose divenne sempre pi\u00f9 evidente, come dimostra \"Povero ricco\", popolare anche nella versione tv, seguito poi da \"Mendicante ladro\", entrambi basati sull\"'american dream\". Nel 1963 produsse anche un film, \"Amore alla francese\" (\"In the French Style\") di Robert Parrish. "}
{"id": "2495808", "revid": "812213", "url": "https://it.wikipedia.org/wiki?curid=2495808", "title": "Elena Petrovna Blavatskij", "text": ""}
{"id": "2495814", "revid": "352448", "url": "https://it.wikipedia.org/wiki?curid=2495814", "title": "Avvim", "text": ""}
{"id": "2495815", "revid": "72396", "url": "https://it.wikipedia.org/wiki?curid=2495815", "title": "F\u00e9d\u00e9ration Alg\u00e9rienne de Football", "text": ""}
{"id": "2495817", "revid": "72396", "url": "https://it.wikipedia.org/wiki?curid=2495817", "title": "F\u00e9d\u00e9ration Tchadienne de Football", "text": ""}
{"id": "2495820", "revid": "173617", "url": "https://it.wikipedia.org/wiki?curid=2495820", "title": "Francisco Guilledo", "text": "Villa, alto solamente 154\u00a0cm e pesante 51\u00a0kg, vinse il titolo mondiale dei pesi mosca nel 1923, divenendo acclamato come \"il pi\u00f9 grande pugile asiatico della storia della boxe\". Non sub\u00ec mai un KO in tutta la sua carriera, che termin\u00f2 con la morte alla giovane et\u00e0 di 23 anni, a causa di un'infezione alle gengive trascurata. \u00c8 sepolto al Manila North Cemetery nelle Filippine.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo. Nel 2002 la rivista Ring Magazine lo ha inserito al 59\u00ba posto nella propria classifica dei primi migliori 80 pugili degli ultimi 80 anni.\nGli inizi.\nDivenne professionista nel 1919.\nLa carriera.\nCampione del mondo dei pesi mosca dal 18 luglio 1923 al 4 luglio 1925.\nMor\u00ec di Angina di Ludwig causata dall'aver trascurato un'infezione alle gengive."}
{"id": "2495822", "revid": "1320633", "url": "https://it.wikipedia.org/wiki?curid=2495822", "title": "Gianni Bosio", "text": "Vita.\nInfanzia e giovinezza.\nDopo aver frequentato le elementari ad Acquanegra, Bosio studia a Brescia e a Cremona, dove accede ai corsi dell'Istituto tecnico Botti Binda. A 13 anni comincia ad allontanarsi dalla chiesa, recandosi all'oratorio solo per conversare col parroco. A partire dal quarto anno di frequentazione dell'Istituto tecnico comincia a mostrare un particolare attaccamento alla propria terra d'origine, e nello stesso periodo si fa in lui pi\u00f9 forte l'interesse per la politica. Comincia inoltre a leggere libri d'interesse politico-sociale. Nel 1939, ad Acquanegra, persuade i giovani del '22 a non arruolarsi nei battaglioni della Giovent\u00f9 italiana Littorio. Nel 1940 decide di studiare al liceo classico e si prepara da solo nel corso dell'estate, con l'unico aiuto del parroco di Mariana Mantovana per lo studio del greco antico. Studia a Bergamo, dove pubblica tre poesie sul giornalino di classe da lui diretto e si dimostra antifascista. Nel 1943 ottiene il diploma e si iscrive alla facolt\u00e0 di Lettere e Filosofia dell'Universit\u00e0 di Padova.\nIl Partito Socialista, la guerra e l'antifascismo.\nA Padova, nel 1943, Gianni Bosio s'iscrive al Partito Socialista. Nello stesso anno pubblica sull'\"Eccoci!\" di Cremona un racconto, intitolato \"L'avvenimento\". Ad Acquanegra cerca di rappresentare \"La verit\u00e0 dei pazzi\", pubblicata su \"Eccoci!\" il 1\u00ba aprile da Renato Saita; lo spettacolo, velatamente antifascista, viene censurato prima di andare in scena.\nNel 1944 contribuisce ad organizzare un gruppo di giovani socialisti ad Acquanegra, uniti alla cellula comunista del paese, cosa che porter\u00e0 Bosio a scontrarsi proprio con uno dei dirigenti delle brigate Garibaldi. Nell'estate del '44 Bosio subisce una prima perquisizione da parte dei fascisti. Il suo gruppo, intanto, si allarga a comprendere altre localit\u00e0 vicine (Canneto sull'Oglio, Asola). Il 30 luglio diversi antifascisti della zona vengono arrestati, alcuni saranno poi fucilati a Verona il 31 agosto (Arini e Accorsi). Bosio si salva nascondendosi a casa di sua zia Speranza. Poco dopo il gruppo di giovani socialisti acquanegresi si distacca dai comunisti ed assume un'impronta apartitica. L'organizzazione militare del gruppo si affina sempre di pi\u00f9, creando sottogruppi, ciascuno con un suo capo. Gli antifascisti acquanegresi compiono diverse azioni di disturbo ai danni dei mezzi nazifascisti. A causa di un attentato a un vicebrigadiere della Gnr, ad opera del gruppo Boninsegna (indipendente dal gruppo di Bosio), su Acquanegra si riversano numerose forze fasciste e naziste, costringendo Bosio a fuggire dal paese e a rifugiarsi a Brescia, dove tenter\u00e0 di prendere contatti con le formazioni partigiane della Val Trompia, e in seguito a Parabiago, dove assumer\u00e0 l'incarico di coordinamento fra i giovani socialisti e gli intellettuali. A Natale viene condotto a Bizzozzero di Varese, nascosto presso un commerciante amico dello zio.\nNel febbraio 1945 torna alla sua attivit\u00e0 di antifascista fra Parabiago e Milano, che porter\u00e0 avanti fino alla Caduta della Liberazione.\nDopo la guerra.\nFra il 1945 e il 1947 Bosio collabora al giornale socialista mantovano \"\"Terra nostra\". La sua attivit\u00e0 nel partito si intensifica. Ad Acquanegra fonda l'universit\u00e0 popolare, a cura della quale pubblica un numero unico intitolato \"La ci\u00fcsa\".\nNel 1946 passa alla rivista \"Quarto Stato\", organo dell'omonima corrente del partito.\nNel 1947 comincia la collaborazione con l'\"Avanti!\" di Milano ed incontra Gioetta Dall\u00f2, con la quale avr\u00e0 una lunga relazione sentimentale. Nello stesso anno si laurea all'Universit\u00e0 statale di Milano, dove si era trasferito da Padova.\nNel 1948 entra in polemica con Franco Fortini sulle pagine dell'\"Avanti!\" riguardo a \"Il lungo viaggio\" di Ruggero Zangrandi.\nNel 1949 pubblica l'importante \"L'arresto di Carlo Cafiero a Milano\" e nello stesso anno fonda \"Movimento operaio\", una rivista di studi storici.\nNel 1950 viene eletto presidente della sezione Vittoria del Psi a Milano.\nNel 1953 viene estromesso dalla rivista \"Movimento operaio\" su decisione dell'editore Giangiacomo Feltrinelli e assume la direzione delle Edizioni \"Avanti!\".\nNel 1955 pubblica in 1000 copie gli \"scritti italiani\" di Marx ed Engels.\nNel 1956 inaugura la collana \"Biblioteca Socialista\" ed entra a far parte di \"Mondo Operaio\".\nNel 1959 apre la collana \"La condizione operaia in Italia\"\"; sulle pagine dell'\"Avanti!\" comincia a mostrare i suoi interessi per la musica popolare. Nel suo paese natale, Acquanegra, organizza una mostra di vedute ad acquerello dipinte da Riccardo Musoni. Cura il lunario per l'anno successivo.\nGli anni Sessanta.\nNel 1960 le Edizioni \"Avanti!\" pubblicano \"Canti della Resistenza italiana\", a 33 giri. Bosio coordina anche l\"'Almanacco socialista 1960\" e pubblica insieme ad altri \u00ab\"I quaderni del Labriola\"\u00bb.\nNel 1961 comincia a registrare i canti popolari, recandosi a Carrara per incidere i canti anarchici con il magnetofono.\nFra i primi autori ad utilizzare le fonti orali nella storiografia, nel 1962 comincia a produrre dischi di canto popolare, raccogliendo testimonianze orali su Acquanegra e in generale sul Cremonese e sul Mantovano. Nel febbraio dello stesso anno pubblica \"Giornale di un organizzatore di cultura\", poco tempo dopo cura anche la \"Bibliografia essenziale dei canti sociali italiani\" e, insieme a Roberto Leydi, fonda la rivista Il Nuovo Canzoniere Italiano e pubblica il primo numero nel mese di luglio.\nNel [[1964]], a Milano, organizza, dal 6 marzo al 15 maggio, \"\u00abL'altra Italia. Prima rassegna italiana della canzone popolare e di protesta vecchia e nuova\u00bb\", in otto serate. Presenta uno spettacolo al [[Festival dei Due Mondi]] di [[Spoleto]], in seguito al quale ricever\u00e0, insieme a [[Roberto Leydi]], [[Filippo Crivelli]], [[Franco Fortini]] e [[Michele Straniero|Michele L. Straniero]], una denuncia per [[vilipendio]] all'esercito. Comincia a registrare al magnetofono, con la collaboborazione di [[Alberto Mario Cirese]] e di [[Giulio Angioni]], i canti tradizionali della [[Sardegna]].\nNel [[1968]] cura la pubblicazione di \"I giorni cantati. Ricerche, riproposte, verifiche del Gruppo Padano di Pi\u00e0dena\".\nLa morte.\nGianni Bosio muore improvvisamente all'[[Ospedale Carlo Poma]] di [[Mantova]], in seguito a due interventi chirurgici. La sua salma riposa nel cimitero di Acquanegra sul Chiese.\nCollegamenti esterni.\n[[Categoria:Politici del Partito Socialista Italiano]]\n[[Categoria:Antifascisti italiani]]"}
{"id": "2495823", "revid": "1935652", "url": "https://it.wikipedia.org/wiki?curid=2495823", "title": "Pieve di Seveso", "text": "La pieve di Seveso o pieve dei Santi Gervaso e Protaso di Seveso (in latina: \"Plebis Seusensis\" o \"Plebis Sanctorum Gervasii et Protasii Seusensis\") era il nome di un'antica pieve dell'arcidiocesi di Milano e del ducato di Milano con capoluogo Seveso.\nI patroni erano i santi Gervaso e Protaso, cui ancora oggi \u00e8 dedicata la chiesa prepositurale di Seveso.\nStoria.\n\u00c8 datato 10 dicembre 996 il primo atto privato che cita l'esistenza della pieve di Seveso, ove viene riportato anche il nome di un tale Giselberto \"presbiter de ordine ecclesiae et plebe sanctorum protasii et gervasii sita Seuse\".\nDa Goffredo da Bussero apprendiamo che sotto la pieve di Seveso ricadevano molte cappelle oltre alla canonica, site in diverse localit\u00e0 come Lentate sul Seveso, Birago, Camnago o Barlassina. Sul finire del Trecento apprendiamo inoltre che la chiesa sevesina comprendeva dodici canonici oltre al prevosto, con una cura d'anime di quasi venti chiese parrocchiali, oltre ai \"monasteria monialia\" (monasteri di monache) di Meda, Cogliate e l'ospedale di Seveso che era utilizzato per l'accoglienza dei pellegrini e la cura dei pi\u00f9 poveri.\nDal XIV secolo le pievi assunsero anche una valenza amministrativa, dato che i Visconti le utilizzarono per il controllo del territorio attraverso podest\u00e0 opportunamente nominati.\nDa un rendiconto preparato per San Carlo Borromeo nel 1581, apprendiamo che la pieve di Seveso comprendeva le parrocchie di Camnago, Meda, Barlassina, Birago, Lentate, Copreno, Misinto, Lazzate, San Dalmazio, Ceriano Laghetto, Solaro, Cesano, Limbiate.\nDall'epoca post-tridentina sappiamo che anche Seveso divenne sede di un vicariato che and\u00f2 quasi completamente a sostituirsi nelle funzioni alla pieve. Se la pieve amministrativa fu travolta dall'invasione francese del 1796, quella ecclesiastica continu\u00f2 nel tempo. Nel 1914 l'arcivescovo milanese Andrea Carlo Ferrari stabil\u00ec che le parrocchie di Lazzate, Misinto, San Dalmazio e Cogliate fossero assegnate al vicariato foraneo di Saronno, mentre nel 1915 spost\u00f2 la parrocchia di Ceriano Laghetto e Solaro a quello di Saronno.\nLa pieve, cos\u00ec numericamente ridotta nel numero di parrocchie, venne soppressa definitivamente con i decreti del cardinal Colombo nel 1972, assieme alle altre pievi dell'area lombarda che vennero sostituite dagli attuali decanati, non prima di aver dato vita alle parrocchie di Baruccana, della Beata Vergine Immacolata, di Sant'Eurosia, della Sacra Famiglia di Binzago, dei Santi Ambrogio e Carlo, di San Pio X di Cesano Maderno di San Francesco d'Assisi di Limbiate, di San Pietro Martire, di San Carlo e del Villaggio dei Giovi.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "2495824", "revid": "968817", "url": "https://it.wikipedia.org/wiki?curid=2495824", "title": "Juist", "text": "Juist (pron. [jy\u02d0st]; 16,43\u00a0km\u00b2; 1.700 ab. circa) \u00e8 una delle sette isole abitate dell'arcipelago delle Frisone Orientali (\"Ostfriesische Inseln\"), gruppo di isole tedesche sul Mare del Nord, appartenenti al \"land\" Bassa Sassonia (\"Niedersachsen\", Germania nord-occidentale).\nDal punto di vista amministrativo, l'isola \u00e8 un comune del circondario di Aurich (targa: AUR), a cui appartengono anche le isole di Norderney e Baltrum.\nL'isola \u00e8 collegata alla terraferma da traghetti in partenza da Norddeich (sobborgo di Norden) e fa parte - come le altre isole dell'arcipelago - del \"Nationalpark Nieders\u00e4chsisches Wattenmeer\" (parco nazionale del Wattenmeer della Bassa Sassonia). \u00c8 interdetta al traffico automobilistico. Il mezzo di trasporto prediletto \u00e8 la bicicletta. Tutte le attivit\u00e0 commerciali vengono servite usando rimorchi trainati da cavalli.\nGeografia fisica.\nCollocazione.\nConsiderando solo le isole abitate, Juist \u00e8 la seconda isola dell'arcipelago partendo da ovest ed \u00e8 situata tra le isole di Borkum (ad ovest di Juist) e Norderney, al largo della localit\u00e0 di Norddeich.\nA sud-ovest, si trova l'isolotto disabitato di Memmert.\nDimensioni.\nL'isola, la cui superficie \u00e8 di 16,43\u00a0km\u00b2, \u00e8 lunga 17\u00a0km e larga mediamente solo 500\u00a0m.\nEtimologia.\nIl nome dell'isola deriva probabilmente da \"g\u00fcst\" = \"non fertile\", come fu infatti l'isola per diverso tempo."}
{"id": "2495827", "revid": "767487", "url": "https://it.wikipedia.org/wiki?curid=2495827", "title": "La vita semplice", "text": "La vita semplice \u00e8 un film del 1946 diretto da Francesco De Robertis.\nIl regista pugliese, che aveva aderito alla Repubblica Sociale Italiana (RSI), aveva lavorato - nel periodo dall'8 settembre 1943 al 29 aprile 1945 - per il Cinevillaggio.\nProduzione.\n\"La vita semplice\" \u00e8 l'ultimo dei sei film prodotti dalla \"Scalera\" con la regia di De Robertis. Segue i moduli del cinema spettacolare americano, ma utilizza volti anonimi e attori non professionisti per conferire maggiore verosimiglianza e un tono documentario alle vicende narrate.\nIl primo \"ciak\" risale a pochi giorni prima del tracollo della RSI, il 20 aprile 1945, tanto \u00e8 vero che Piero Costa dovette interrompere i lavori. Il titolo del film doveva originariamente essere \"I figli della laguna\".\nIl film venne poi recuperato ed ultimato nel 1945 da Francesco De Robertis, che sostitu\u00ec Piero Costa e cambi\u00f2 il titolo nel definitivo \"La vita semplice\".\nNel cast De Robertis inserisce (nel ruolo di Migia), per la seconda volta Anna Bianchi, una delle due attrici che il regista riconferm\u00f2 dopo un'altra pellicola.\nIl film fu completamente doppiato a Roma nell'estate del 1946 presso gli studi della Fono Roma dalla neonata CDC, uscendo nelle sale alla fine dell'anno.\nSi tratta di uno dei pochi film prodotti durante il Cinevillaggio ad essere stato trasmesso in televisione."}
{"id": "2495829", "revid": "287204", "url": "https://it.wikipedia.org/wiki?curid=2495829", "title": "Z Gorres", "text": "Soprannominato \"The Dream\" (in italiano \"il sogno\"), ha un record di 31-2-2, con 17 successi prima del limite.\nBiografia.\nZeta \u00e8 nato a Nasipit, Agusan Del Norte, il 18 aprile 1982. Aveva un fratello, Jun Gorres, ex pugile morto in un incontro per strada. Il suo vero nome \u00e8 una combinazione di quelli dei suoi genitori: la madre si chiama Zeta, il padre Celestino Gorres.\nCarriera.\nIl 13 novembre 2009 ha affrontato il colombiano Luis Melendez (26-3-1) al Mandalay Bay House of Blues, Las Vegas, Nevada. Dopo aver dominato gran parte dell'incontro Gorres ha subito un knockdown nell'ultima parte della gara, riuscendo per\u00f2 a rialzarsi e a terminare il match. Alla fine dei conti \u00e8 stato \"The Dream\" a trionfare, per decisione unanime: 98-90, 98-90 e 97-91. Dopo l'annuncio della sua vittoria, per\u00f2, Gorres \u00e8 collassato ed \u00e8 stato portato via in barella. Portato subito al University Medical Center di Las Vegas, \u00e8 stato sottoposto ad un intervento chirurgico per alleviare il gonfiore sul lato sinistro della testa. Tale gonfiore \u00e8 stato probabilmente causato dal pugno da KD di Melendez: dopo averlo subito il filippino si \u00e8 subito rimesso in piedi ma nessuno si aspettava tale conseguenza. Inizialmente i dottori hanno deciso di tenerlo in coma per un paio di giorni, ma il suo corpo ha risposto bene ad una serie di cure molto meglio di quanto ci si aspettava. \u00c8 riuscito a riprendere coscienza. C\u00ec\u00f2 ha molto probabilmente sancito la fine della sua carriera: dopo l'intervento gli \u00e8 stato infatti consigliato di ritirarsi."}
{"id": "2495831", "revid": "373960", "url": "https://it.wikipedia.org/wiki?curid=2495831", "title": "I figli della laguna", "text": ""}
{"id": "2495836", "revid": "1305772", "url": "https://it.wikipedia.org/wiki?curid=2495836", "title": "Alex John Banal", "text": "Soprannominato \"\"Bazooka\" e \"Batang Ermita\"\", il suo cognome significa \"santo\" in tagalog. Nato a Bukidnon, ora risiede a Cebu City.\nCarriera.\nL'interesse di Banal per il pugilato \u00e8 nato da suo zio Roselito Campa\u00f1a, un ex pugile. Alex \u00e8 cos\u00ec passato al professionismo l'11 giugno 2005 contro Sonny Saguing, terminando il match con un pareggio. Da l\u00ec al 2008, Banal non ha mai perso un match.\nHa conquistato la chance per il titolo IBF dei pesi superpiuma sconfiggendo l'uruguaiano Caril Herrera per KO tecnico alla 4\u00aa ripresa il 6 aprile 2008 a Quezon City. Tuttavia, pur avendo la possibilit\u00e0 di diventare nuovo campione IBF, Alex ha deciso di combattere sotto un'altra federazione pugilistica.\nBanal ha combattuto per il titolo WBA interim dei superpiuma il 26 luglio 2008 a Cebu City. Pur essendo in vantaggio su tutti e tre i cartellini dei giuduci di gara, Banal \u00e8 stato messo al tappeto dal panamense Rafael Concepci\u00f3n alla 10\u00aa ripresa. Questa \u00e8 stata la sua prima sconfitta da pro.\nIl 31 gennaio 2008 Banal ha debuttato nei pesi gallo, sconfiggendo Nouldy Manakane al 4\u00ba round.\nIl 17 maggio 2009 \"Bazooka\" ha sconfitto l\"'African Golden Boy\" Mbwana Matumla per KO alla 2\u00aa ripresa."}
{"id": "2495839", "revid": "72396", "url": "https://it.wikipedia.org/wiki?curid=2495839", "title": "Diosdado Gabi", "text": "Soprannominato \"Prince\", \u00e8 assistito e allenato da Freddie Roach."}
{"id": "2495840", "revid": "114393705", "url": "https://it.wikipedia.org/wiki?curid=2495840", "title": "Trattati della Triplice alleanza", "text": "I Trattati della Triplice alleanza furono una serie di accordi conclusi dal 1882 al 1912 da Germania, Austria-Ungheria e Regno d'Italia.\nEssi regolarono il patto militare difensivo della Triplice alleanza, che fu rinnovato quattro volte con la stipula di trattati specifici: nel 1887, 1891, 1902 e nel 1912. L'alleanza fu invece rinnovata senza modifiche agli accordi due volte, nel 1896 e nel 1908.\nBench\u00e9 differenti fra loro, i cinque trattati conservarono lo spirito del primo: un patto difensivo di neutralit\u00e0 e mutua assistenza, che ponesse le tre parti contraenti in sicurezza di fronte ai probabili comuni nemici: la Francia innanzi tutto, ma anche la Russia.\nLa Triplice alleanza.\nLa Triplice alleanza fu conclusa da Germania, Austria-Ungheria e Italia nel 1882 a Vienna. Inizialmente fu voluta principalmente dall'Italia, desiderosa di rompere il suo isolamento. Successivamente, con il mutarsi della situazione in Europa, l'alleanza fu sostenuta dalla Germania che fece da intermediaria fra l'Austria-Ungheria e l'Italia i cui rapporti peggiorarono progressivamente fino allo scoppio della prima guerra mondiale nel 1914.\nAll'inizio delle ostilit\u00e0, l'Italia, ai sensi dell'Art. 4 del trattato vigente del 1912, annunci\u00f2 la sua neutralit\u00e0. Nel 1915, l'Intesa le propose, in cambio della sua entrata in guerra contro l'Austria, il completamento dell'unificazione nazionale e una posizione di dominio nell'Adriatico. Nella primavera dello stesso anno l'Italia denunciava la Triplice alleanza ed entrava nel conflitto contro l'Austria-Ungheria.\nPrimo Trattato della Triplice alleanza (1882).\nIl primo Trattato della Triplice alleanza fu redatto inizialmente dal ministro degli Esteri austriaco Gustav K\u00e1lnoky il 12 aprile 1882. Il suo omologo italiano Pasquale Stanislao Mancini chiese alcune rettifiche nella direzione di una maggiore valenza difensiva dell'alleanza, che in parte furono accolte e in parte furono respinte dal ministro austriaco. Solo dopo l'intervento del Cancelliere tedesco Bismarck e soprattutto grazie alle varianti proposte all'articolo 4 dall'ambasciatore italiano a Vienna, Robilant, K\u00e1lnoky accett\u00f2 di firmare l'accordo.\nIl primo trattato della Triplice alleanza fu firmato a Vienna il 20 maggio 1882 dal ministro degli Esteri austriaco Gustav K\u00e1lnoky, dall'ambasciatore italiano a Vienna Carlo Felice Nicolis di Robilant e dall'ambasciatore tedesco, il principe Heinrich von Reuss VII.\nTesto.\nPreambolo.\nLe LL. MM. L\u2019Imperatore d\u2019Austria [...], l'Imperatore di Germania [...] e il Re d'Italia, animati dal desiderio di accrescere le garanzie della pace generale, di rafforzare il principio monarchico e di assicurare il mantenimento dell'ordine sociale e politico nei loro rispettivi Stati, si sono accordati di concludere un trattato che, per la sua natura essenzialmente conservatrice e difensiva, non persegue che lo scopo di premunirli contro i pericoli che potrebbero minacciare la sicurezza dei loro Stati e la tranquillit\u00e0 dell'Europa.\nDichiarazione ministeriale.\nIl Regio Governo italiano dichiara che le stipulazioni del Trattato concluso il 20 maggio 1882 fra Italia, l'Austria-Ungheria e la Germania non potranno, come gi\u00e0 \u00e8 stato convenuto, in alcun caso essere considerate come dirette contro l'Inghilterra [\u2026]\nSecondo Trattato della Triplice alleanza (1887).\nIl secondo Trattato della Triplice alleanza fu firmato a Berlino il 20 febbraio 1887. Si componeva di una prima parte comune alle tre potenze, di due patti bilaterali fra l'Italia e le altre due potenze, e di un verbale comune alle tre potenze.\nI plenipotenziari (la cui firma \u00e8 presente o meno secondo la partecipazione della loro nazione) dei singoli patti furono: l'ambasciatore austriaco a Berlino, conte Ladislaus von Sz\u00f6gy\u00e9ny-Marich, il Cancelliere tedesco Otto von Bismarck e l'ambasciatore italiano Edoardo de Launay.\nTesto.\nVerbale comune.\nI sottoscritti hanno proceduto alla firma di un trattato addizionale prolungante la durata del trattato di alleanza concluso a Vienna il 20 maggio 1882. Contemporaneamente sono stati firmati un trattato separato fra l'Austria-Ungheria e l'Italia ed un trattato separato fra la Germania e l'Italia. Questi due ultimi atti, bench\u00e9 distinti, rispondono nondimeno allo spirito generale dell'accordo precitato del 1882, poich\u00e9 oggi come allora le tre monarchie mirano essenzialmente al mantenimento della pace.\nTerzo Trattato della Triplice alleanza (1891).\nIl terzo Trattato della Triplice alleanza fu firmato, un anno prima della scadenza del precedente, a Berlino il 6 maggio 1891.\nI plenipotenziari firmatari furono: l'ambasciatore austriaco a Berlino, conte Ladislaus von Sz\u00f6gy\u00e9ny-Marich, il Cancelliere tedesco Leo von Caprivi e l'ambasciatore italiano Edoardo de Launay (gi\u00e0 firmatario del secondo trattato).\nIn questo trattato furono accolti i patti bilaterali del 1887. Inoltre fu aggiunto un protocollo che definiva alcune questioni economiche e auspicava un avvicinamento della Gran Bretagna alla Triplice alleanza.\nTesto.\nPreambolo.\nLe LL. MM. l'Imperatore di Germania, l\u2019Imperatore d\u2019Austria [...], e il Re d'Italia, fermamente decisi ad assicurare ai loro Stati la continuazione dei benefici che loro garantisce, dal punto di vista politico come da quello monarchico e sociale, il mantenimento della Triplice alleanza, volendo a questo fine prolungare la durata di detta alleanza, conclusa il 20 maggio 1882, rinnovata una prima volta con i Trattati del 20 febbraio 1887, la cui scadenza era fissata al 30 maggio 1892, hanno a questo effetto nominati i loro plenipotenziari [\u2026] i quali [\u2026] hanno convenuto gli articoli seguenti:\nI primi articoli.\n[Dall'Art. 1 all'Art. 5 il terzo trattato corrisponde al primo del 1882 ]\nGli articoli conclusivi.\nIn fede di che i rispettivi plenipotenziari hanno firmato il presente Trattato e vi hanno apposto il loro sigillo.\nFatto a Berlino, in triplice esemplare, il sesto giorno del mese di maggio mille ottocento novantuno.\nQuarto Trattato della Triplice alleanza (1902).\nIl quarto Trattato della Triplice alleanza fu firmato a Berlino il 28 giugno 1902. Il preambolo, il testo degli articoli e il protocollo finale sono identici a quelli del trattato del 1891. Unica aggiunta \u00e8 la dichiarazione austro-ungarica relativa alla Tripolitania.\nTesto.\nDichiarazione.\nIl Governo austro-ungarico, non avendo interessi speciali da salvaguardare nella Tripolitania e nella Cirenaica, \u00e8 deciso a non intraprendere nulla che possa ostacolare l'azione dell'Italia nel caso che, in conseguenza di circostanze fortuite, lo stato di cose attualmente stabilito in queste regioni subisse un'alterazione qualunque e costringesse il Governo Reale [italiano] a ricorrere a misure che gli fossero dettate dai suoi propri interessi. Resta inteso che la presente dichiarazione rester\u00e0 segreta e che non potr\u00e0 essere prodotta che in virt\u00f9 di un accordo preventivo fra i due Governi.\nRoma, 30 giugno 1902.\nBarone Pasetti, M.P.\nQuinto Trattato della Triplice alleanza (1912).\nIl quinto Trattato della Triplice alleanza fu firmato a Vienna il 5 dicembre 1912. Il preambolo, il testo degli articoli e il protocollo finale sono identici a quelli del trattato del 1902. Unica aggiunta \u00e8 il protocollo con il quale Germania e Austria riconoscono la sovranit\u00e0 dell'Italia sulla Libia. Il 18 ottobre 1912 si era, infatti, conclusa la Guerra italo-turca con la sconfitta dell'Impero ottomano che cedeva la Libia e alcune isole del Dodecanneso all'Italia. Il protocollo riconosceva, inoltre, la validit\u00e0 di alcuni accordi italo-austriaci su questione specifiche dell'area dei Balcani.\nTesto.\nProtocollo.\nBerchtold, von Tschirschky, Avarna"}
{"id": "2495842", "revid": "640389", "url": "https://it.wikipedia.org/wiki?curid=2495842", "title": "Franz Pagliani", "text": "Fu dirigente fascista di Bologna e Modena.\nBiografia.\nNacque a Concordia sulla Secchia il 5 settembre 1904. Si iscrisse ai Fasci italiani di combattimento dal 1 marzo 1920, partecip\u00f2 alla Marcia su Roma e divent\u00f2 poi esponente di spicco del Fascismo bolognese, entrando nel 1929 nel direttorio federale (1929-1930) e divenendo nello stesso anno presidente del comitato provinciale dell'Opera nazionale balilla. Nel 1933 fu tra i pochi dirigenti bolognesi a sopravvivere all'epurazione dei fedelissimi di Leandro Arpinati, divenendo capo della segreteria amministrativa della provincia di Bologna. Contemporaneamente prosegu\u00ec la sua carriera medica e dopo essersi laureato in medicina venne nominato ordinario di patologia chirurgica all'Universit\u00e0 di Bologna, venendo successivamente nominato direttore del relativo istituto.\nNel 1934 fu eletto deputato e poi nel 1939 venne nominato consigliere nazionale nella Camera dei fasci e delle corporazioni per la corporazione delle professioni e delle arti. Dopo un'esperienza da tenente medico di complemento nella campagna d'Etiopia, dove otterr\u00e0 anche una medaglia di bronzo al valor militare, nel 1938 ritorn\u00f2 in Emilia, stavolta nella natia Modena, prima come responsabile delle corporazioni fasciste e poi, dal 1940, anche come federale, ricoprendo entrambe le cariche fino alla caduta del fascismo.\nNella Repubblica Sociale Italiana.\nNell'agosto 1943 venne arrestato e condannato a tre anni per detenzione abusiva di armi e bombe, ma venne liberato dai tedeschi dopo l'8 settembre 1943. Esponente dell'ala dura del fascismo repubblicano, successivamente partecip\u00f2 al congresso di Verona ed organizz\u00f2 il Partito Fascista Repubblicano a Bologna, venendo nominato delegato regionale per l'Emilia-Romagna, oltre che membro del direttorio nazionale del PFR. Nel novembre 1943 affianc\u00f2 Enrico Vezzalini e il console Riggio durante l'eccidio del Castello Estense. Fece parte del collegio giudicante del Tribunale Speciale Straordinario nel Processo di Verona che giudic\u00f2 i firmatari dell'Ordine del giorno Grandi del 25 luglio 1943.\nAlla costituzione delle Brigate Nere nel luglio 1944, ne divent\u00f2 ispettore regionale e soprattutto comandante della III Brigata Nera Mobile Attilio Pappalardo di stanza a Bologna. Il reparto di Pagliani fu cacciato dal capoluogo emiliano il 28 gennaio 1945 su pressione del comandante della 14\u00aa Armata tedesca Fridolin von Senger und Etterlin perch\u00e9 accusata di essere troppo violento, composto da delinquenti e di operare al di fuori di qualsiasi legalit\u00e0. La brigata si spost\u00f2 nella bassa modenese e reggiana dove continu\u00f2 la sua opera devastatrice, compiendo atrocit\u00e0 come l'eccidio della Righetta e di Reggiolo, rastrellamenti e saccheggi.\nDopoguerra.\nCatturato a Cremona poco dopo la Liberazione venne processato nel 1948 a Perugia. Fu condannato a 24 anni, sedici dei quali condonati, la pena sar\u00e0 in seguito ridotta, venendo scarcerato nel 1950 e riabilitato nel 1957. Dopo la liberazione si stabil\u00ec a Perugia, dove svolse la professione di chirurgo e divent\u00f2 un dirigente locale del Movimento Sociale Italiano. Mor\u00ec a Perugia nel 1986."}
{"id": "2495846", "revid": "599013", "url": "https://it.wikipedia.org/wiki?curid=2495846", "title": "Brian Viloria", "text": "Soprannominato \"The Hawaaian Punch\", \u00e8 probabilmente ispirato ad un altro campione del pugilato, Jesus Salud."}
{"id": "2495852", "revid": "1702319", "url": "https://it.wikipedia.org/wiki?curid=2495852", "title": "Pieve di Somma", "text": "La pieve di Somma o pieve di Sant'Agnese di Somma (in latino: \"Plebis Sommensis\" o \"Plebis Sanctae Agnetis Sommensis\") era il nome di un'antica pieve dell'arcidiocesi di Milano e del Ducato di Milano con capoluogo Somma.\nLa santa patrona era sant'Agnese, alla quale \u00e8 ancor oggi dedicata la chiesa prepositurale di Somma Lombardo.\nStoria.\nAntica e rinomata, la pieve di Somma venne costituita con tutta probabilit\u00e0 nel XII secolo, anche se le prime notizie certe che ci pervengono relativamente ad essa risalgono al 1398 quando apprendiamo che la canonica comprendeva sette canonici ed un prevosto. Nel medesimo periodo le cappelle plebane erano quelle di San Michele di Golasecca, Sant'Eusebio di Sesona, San Martino di Vergiate, San Giorgio di Corgeno, Santa Maria di Golasecca. Col Rinascimento poi, la pieve assunse anche una funzione amministrativa civile, come ripartizione locale della provincia del Ducato di Milano.\nDal punto di vista civile, la pieve amministrativa fu oggetto di un esperimento riformatore di stampo illuminista da parte dell'imperatore Giuseppe II, che nel 1786 la incluse nella neocostituita provincia di Varese, ripartizione cancellata dopo soli cinque anni dal fratello Leopoldo II, imperatore ben pi\u00f9 conservatore. La pieve fu poi soppressa nel 1797 in seguito all'invasione di Napoleone e alla conseguente introduzione di nuovi e pi\u00f9 moderni distretti.\nPer quanto riguarda la pieve religiosa invece, nel corso del Cinquecento si assistette ad un singolare caso di smembramento del territorio plebaneo, all'interno del quale si eressero a prepositurali separate le chiese di Mezzana e Arsago, quest'ultima destinata a portarsi via buona parte delle parrocchie gi\u00e0 dipendenti da Somma. Nel frattempo, con i decreti del Concilio di Trento alla struttura plebana si affianc\u00f2 quella vicariale, ambito nel quale Somma Lombardo rimase sino ai decreti che portarono alla soppressione delle pievi milanesi nel 1972. Le parrocchie della ex-pieve, ad ogni modo, vennero integrate nel nuovo decanato di Somma Lombardo, incluso nella zona pastorale II di Varese.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "2495853", "revid": "226458", "url": "https://it.wikipedia.org/wiki?curid=2495853", "title": "Suffisso aggettivale", "text": "In grammatica, il suffisso aggettivale \u00e8 un suffisso derivativo che permette di derivare un aggettivo da una base nominali, aggettivali, o verbali.\nI principali suffissi aggettivali sono:\nBibliografia.\nLuca Serianni. \"Italiano\". Garzanti, Milano, 1997. Cap. XV La formazione della parola."}
{"id": "2495856", "revid": "45927", "url": "https://it.wikipedia.org/wiki?curid=2495856", "title": "Suffisso derivativo", "text": ""}
{"id": "2495857", "revid": "1086846", "url": "https://it.wikipedia.org/wiki?curid=2495857", "title": "Club de F\u00fatbol Barcelona 1973-1974", "text": "Questa voce raccoglie le informazioni riguardanti il Futbol Club Barcelona nelle competizioni ufficiali della stagione 1973-1974."}
{"id": "2495859", "revid": "436907", "url": "https://it.wikipedia.org/wiki?curid=2495859", "title": "Dance, Dance", "text": "Dance, Dance \u00e8 il secondo singolo estratto dall'album \"From Under the Cork Tree\" dei Fall Out Boy. Pubblicato nel 2006, il singolo raggiunse la # 9 negli Stati Uniti, diventando il secondo Top 10 singole. Ha inoltre raggiunse la # 6 su Pop 100. Il singolo ha raggiunto la # 8 su UK Singles Chart, diventando il secondo Top 10.\nQuesta canzone \u00e8 stata inserita in pi\u00f9 videogiochi: Burnout Revenge, Madden 2006, , la versione home di Dance Dance RevolutionSuperNova, SingStar Pop Hits, la versione statunitense di SingStar Rocks!, E come contenuti scaricabili per il Karaoke Revolution Presents American Idol Encore 2 per PlayStation 3. \u00c8 anche apparso nella versione brasiliana di \"Infinity on High\", l'album successivo. .\nLa demo include il brano di un versetto che \u00e8 stato poi tagliato fuori dall'originale.\nVideo.\nIl video mostra i membri del gruppo suonare in una danza di bentornato, e contemporaneamente interpretare il ruolo nerd.\nIl videoclip \u00e8 stato girato presso il famoso Salesian High School, che si trova a New Rochelle, un sobborgo della citt\u00e0 di New York. Un cammeo \u00e8 stato composto da Ben Jorgensen degli Armor for Sleep cos\u00ec come Travis McCoy dei Gym Class Heroes.\nIl video di \"This Ain't a Scene, It's an Arms Race\" \u00e8 la continuazione di questo video.\nTracce.\nCD 1:\nCD 2:\n7\" vinile"}
{"id": "2495861", "revid": "599013", "url": "https://it.wikipedia.org/wiki?curid=2495861", "title": "Leon Cort", "text": "\u00c8 fratello di Carl Cort e fratellastro di Ruben Loftus-Cheek\nCarriera.\nNato nel sud di Londra cresce nelle giovanili del Dulwich Hamlet. Nel 1998 cominci\u00f2 la sua carriera nel Millwall, con cui per\u00f2 non gioc\u00f2 mai nessuna partita, visto che fu, successivamente, prestato al Forest Green Rovers e allo Stevenage Borough. Nel 2001 si trasfer\u00ec a parametro zero al Southend United. Gioc\u00f2 nella sua nuova squadra 130 partite consecutive, senza mancare, n\u00e9 per infortunio, n\u00e9 per squalifica. Nel 2004 un dirigente dell'Hull City dichiar\u00f2 di essere interessato ad acquistare Cort, trasferimento che infatti si verific\u00f2 ancora a parametro zero. Curiosa fu la partita in cui si affrontaveno la squadra di Leon e quella del fratello Carl, il Wolverhampton Wanderers, in cui entrambi i fratelli andarano a segno. Nel 2006 torn\u00f2 a Londra, con la maglia del Crystal Palace. La stagione seguente si accas\u00f2 allo Stoke in prestito. L'anno successivo i \"Potters\" lo riscatteranno.\nStatistiche.\nCronologia presenze e reti in nazionale.\n "}
{"id": "2495871", "revid": "1305772", "url": "https://it.wikipedia.org/wiki?curid=2495871", "title": "Tommaso Lisi", "text": "Biografia.\nLaureato in filosofia a Roma con una tesi sul pensiero linguistico di Benedetto Croce, intraprende la carriera di insegnante. A vent'anni pubblica il suo primo libro di poesie intitolato semplicemente \"Parole\" (Bologna, Ed. Sia, 1955), ma raggiunge un primo successo solo sei anni pi\u00f9 tardi con \"Un mignolo d'aria\" (Firenze, Vallecchi, 1961), seguito da \"Liturgia familiare\", (Padova, Rebellato, 1969). Redattore di \"Stato Democratico\" e \"Il Cannocchiale\", sue poesie sono apparse su \"Cenobio\", \"La Fiera Letteraria\", \"Prove di letteratura e arte\", \"Galleria\"; saggi di critica letteraria su \"Paese Sera\", \"La Voce Repubblicana\" e \"Avvenimenti\". \n\u00c8 autore di opere di narrativa, tra le quali si segnala la \"privata trenodia\" de \"Il probandato\", costituita dai romanzi \"La vocazione\" (Firenze, CDA libri, 1969), \"Rodolfo\" (Roma, L'officina libri, 1976) e \"Pensieri Cattivi\" (Marina di Minturno, Caramanica Editore, 1995), \"che distilla in controtempo il dolore per i genitori scomparsi in forme brevi di universale trasparenza e cantabilit\u00e0 levigata, giocate su correctiones ed epanortosi\".. \nI dattiloscritti di alcune sue raccolte poetiche sono conservati, insieme a sue lettere, nell'archivio del Gabinetto Vieusseux."}
{"id": "2495876", "revid": "767487", "url": "https://it.wikipedia.org/wiki?curid=2495876", "title": "La bocca", "text": "La bocca \u00e8 un film commedia italiano del 1990 diretto da Luca Verdone, e con protagonisti Tahnee Welch e Rodney Harvey.\nTrama.\nLa restauratrice Alessandra viene inviata dal Ministero dei Beni Culturali a restaurare un antico affresco, sito nella maestosa villa della famiglia nobile Rospigliosi. Qui Alessandra si trover\u00e0 di fronte ad una situazione decisamente complicata e fuori da ogni sua immaginazione. La famiglia Rospigliosi infatti \u00e8 in attesa che la contessa Bianca, matriarca della famiglia e proprietaria della villa, muoia, per poter spartire la cospicua eredit\u00e0 e liberarsi della villa, nonostante l'altissimo valore storico. Intanto l'avvocato Picchi, figlio della contessa, ha una tresca con una domestica, mentre la sorella Veronica, nasconde al mondo esterno il figlio Giulio, perch\u00e9 sordomuto, che \u00e8 cresciuto come un selvaggio. Alessandra, senza neppure rendersene conto finisce coinvolta nelle dinamiche famigliari e negli intrighi dei Rospigliosi e si innamora di Giulio, nonostante sia gi\u00e0 fidanzata.\nLuoghi.\nIl film \u00e8 stato girato a Villa Arceno, in localit\u00e0 Arceno nel comune di Castelnuovo Berardenga in provincia di Siena.\nCritica.\n\"\u00abattenzione formale... suggestioni pittoriche e paesaggistiche... bella confezione priva di vita.\u00bb\" *\u00bd"}
{"id": "2495877", "revid": "100552142", "url": "https://it.wikipedia.org/wiki?curid=2495877", "title": "Zakros", "text": "Zakros (greco \u0396\u03ac\u03ba\u03c1\u03bf\u03c2) \u00e8 un sito sulla costa orientale dell'isola di Creta (attuale Grecia) che dimostra rovine appartenenti alla civilt\u00e0 minoica. Il sito \u00e8 spesso noto agli archeologi come Zakro o Kato Zakro. Si crede che esso fosse stato uno dei quattro principali centri amministrativi dei minoici; ed il suo porto, protetto ed in posizione strategica, ne fece un importante centro per il commercio verso l'Oriente.\nLa citt\u00e0 era dominata dal Palazzo di Zakro, originariamente costruito intorno al 1900 a.C., ricostruito verso il 1600 a.C., e distrutto nel 1450 a.C. circa, insieme agli altri maggiori centri della civilt\u00e0 minoica. Le estese rovine del palazzo sono una popolare meta turistica.\nGeografia.\nZakros viene talvolta divisa in \"Pano Zakros\" (\"Zakros superiore\"), la porzione pi\u00f9 alta sul pendio collinare, \"Kato Zakros\" (\"Zakros inferiore\"), la parte pi\u00f9 vicina al mare. Un calanco noto come \"burrone della morte\" corre attraverso le due zone dell'antico sito, cos\u00ec chiamato per le numerose sepolture trovate nelle grotte lungo le sue pareti.\nPano Zakros \u00e8 38\u00a0km da Sitia. La strada passa attraverso Paleocastro dove svolta indietro verso sud. Un villaggio relativamente grande, Zakros include nella sua comunit\u00e0 i seguenti villaggi minori: Kato Zakros, Adravasti, Azokeramos, Kellaria, Klisidi e i piccoli casolari di Ayios Georgios, Sfaka, Kanava e Skalia. La strada asfaltata finisce a Kato Zakros.\nArcheologia.\nZakro venne per prima scavata da D.G. Hogarth della Scuola Britannica Archeologica ad Atene e 12 case furono portate alla luce prima che il sito venisse abbandonato. Nel 1961, Nikolaos Platon riprese gli scavi scoprendo cos\u00ec il Palazzo di Zakro. Questo sito ha fruttato molte tavolette d'argilla con iscrizioni in Lineare A. Un antico labirinto \u00e8 stato scoperto in questo sito simile a quelli di Cnosso e Festo."}
{"id": "2495879", "revid": "271907", "url": "https://it.wikipedia.org/wiki?curid=2495879", "title": "L'Homme qui regardait passer les trains", "text": ""}
{"id": "2495882", "revid": "767487", "url": "https://it.wikipedia.org/wiki?curid=2495882", "title": "These New Puritans", "text": "I These New Puritans (a volte abbreviati come TNP) sono un gruppo art rock inglese di Southend-on-Sea. Hanno sinora pubblicato tre album, \"Beat Pyramid\" (2008), \"Hidden\" (2010) e \"Field of Reeds\" (2013), nonch\u00e9 diversi singoli.\nIl gruppo \u00e8 composto dai gemelli Jack e George Barnett, Sophie Sleigh-Johnson e Thomas Hein. Il sound dei TNP si rif\u00e0 a molti gruppi come Sonic Youth, Yo La Tengo e Underworld, ma anche alla scena elettronica di Sheffield e Berlino e a quella rock alternativa degli anni 90.\nNegli anni il gruppo ha fatto da spalla a vari artisti tra cui Crystal Castles, British Sea Power, The Kills, Blood Red Shoes e Klaxons.\nStoria.\nL'esordio ufficiale \u00e8 avvenuto nel 2006 con l'EP \"Now Pluvial\", un 7\" in tiratura limitata (500 copie) contenente tre tracce. Il primo album ufficiale su lunga distanza \u00e8 invece \"Beat Pyramid\", uscito nel gennaio 2008 ad opera della label Angular in collaborazione con la Domino Records.\nDue anni dopo esce invece \"Hidden\", realizzato con il significativo aiuto di Graham Sutton dei Bark Psychosis. Il disco miscela post punk ed hip hop.\nNel giugno del 2013 esce il terzo lavoro, ossia \"Field of Reeds\". Nel frattempo il gruppo \u00e8 diventato un trio, dopo l'addio di Sophie Sleigh-Johnson. \n\"Field Of Reeds\" \u00e8 stato selezionato come disco del mese secondo ondarock.it/ per il mese di giugno e disco dell'anno per il 2013.\nIspirazioni.\nI testi del primo album si ispirano a John Dee, scienziato inglese alla corte di Elisabetta I d'Inghilterra."}
{"id": "2495884", "revid": "599013", "url": "https://it.wikipedia.org/wiki?curid=2495884", "title": "Georgi Aleksandrov Ivanov", "text": ""}
{"id": "2495885", "revid": "1935652", "url": "https://it.wikipedia.org/wiki?curid=2495885", "title": "Pieve di Trenno", "text": "La pieve di Trenno (in latino: \"Plebis Trennensis\" o \"Plebis Sancti Johannis Baptistae Trennensis\") era il nome di un'antica pieve dell'arcidiocesi di Milano e del Ducato di Milano con capopieve Trenno.\nIl santo patrono era san Giovanni Battista, al quale \u00e8 ancor'oggi dedicata la chiesa prepositurale di Trenno.\nStoria.\nLa chiesa di San Giovanni Battista viene testimoniata per la prima volta nella storia in un atto del 1017, mentre da un'annotazione di Giorgio Giulini apprendiamo che alla fine del XII secolo essa aveva giurisdizione su Lorenteggio, Figino, Lampugnano, San Leonardo, Arese, Quarto Cagnino, Quarto Uglerio, Quinto Romano e San Romano.\nFu a partire dal XIV secolo che la pieve di Trenno, data la sua posizione particolare, inizi\u00f2 a risentire dei primi ridimensionamenti territoriali: alcune sue parrocchie vennero divise tra la pieve di Bollate e quella di Cesano Boscone a tal punto che nel 1398 il capitolo constava di appena due canonici con a capo un prevosto, status confermato ancora nel XV secolo dallo \"Status ecclesiae mediolanensis\". Nel frattempo comunque, come le altre pievi del ducato, la pieve di Trenno cominci\u00f2 ad assumere anche una funzione civile, venendo sottoposta ad un podest\u00e0.\nDalla fine del XVI secolo sino alla met\u00e0 del XVIII secolo, il titolo di prepositurale pass\u00f2 alla chiesa di Santa Maria, soprattutto da quando la pieve divenne anche sede di vicariato dopo le disposizioni del concilio di Trento.\nAlla met\u00e0 del XVIII secolo, l'arcidiocesi decise di razionalizzare il territorio plebaneo ordinando la cessione della parrocchia di San Pietro e Paolo di Arese alla pieve di San Martino di Bollate, e vicendevolmente l'acquisizione della parrocchia di San Martino di Villapizzone; tuttavia, solo il secondo atto fu riconosciuto ai fini civili dal governo dell'imperatrice Maria Teresa, giovando l'aumento dell'estensione della pieve secolare. L'invasione francese del 1796 comport\u00f2 l'estinzione delle pieve secolare, dapprima sostituita con effimeri distretti, e poi quasi totalmente annessa a Milano poco dopo la proclamazione del Regno d'Italia.\nIl 15 febbraio 1930 l'arcivescovo milanese Alfredo Ildefonso Schuster decise di sopprimere anche la pieve ecclesiastica, aggregandola al comprensorio urbano di Milano. Il suo antico territorio corrisponde oggi in buona parte al Municipio 8 di Milano, popolata da quasi 200.000 persone.\nTerritorio.\nNella seconda met\u00e0 del XVIII secolo, dopo l'aggregazione della Cassina San Leonardo a Trenno e l'annessione di Quarto Oggiaro a Musocco, il territorio della pieve era cos\u00ec suddiviso:"}
{"id": "2495887", "revid": "6923", "url": "https://it.wikipedia.org/wiki?curid=2495887", "title": "Scrub Island (Anguilla)", "text": "Scrub Island \u00e8 un'isola disabitata situata vicino alla punta orientale di Anguilla (sono separate da un canale largo circa 600 metri), la sua superficie \u00e8 di 3,48 km\u00b2.\nDescrizione.\nL'isola \u00e8 facilmente raggiungibile grazie ad un servizio di noleggio barche e offre ai visitatori due spiagge di sabbia bianca; in particolare quella situata nella parte ovest ha la caratteristica di essere completamente riparata dai venti, mentre quella nella parte sud (\"Souse Bay\") \u00e8 esposta alle raffiche provenienti dal Mar dei Caraibi. Nei pressi delle sue coste c'\u00e8 Deadman's Cay, una piccola isola raramente visitata. Il territorio interno \u00e8 composto da basse colline ricoperte da arbusti e vegetazione. Tra la fauna dell'isola \u00e8 da segnalare la presenza di capre selvatiche.\nNei pressi di Scrub Island sono comuni gli avvistamenti di balene, soprattutto a ovest dell'isola, lungo la costa meridionale.\nL'isola \u00e8 per la maggior parte propriet\u00e0 privata della famiglia Hodge, solo le spiagge sono considerate suolo pubblico, come del resto tutte le spiagge del territorio di Anguilla, tuttavia ai turisti \u00e8 permesso di visitare l'entroterra senza dover richiedere autorizzazioni o permessi.\nStoria.\nUn tempo era presente sull'isola un complesso turistico abbastanza ampio costituito da alcuni cottage, oggi non pi\u00f9 utilizzati; sono inoltre ancora visibili i resti di una vecchia pista di atterraggio privata, anch'essa abbandonata.\nL'isola in passato fu anche uno scalo utilizzato dai trafficanti di droga per le loro attivit\u00e0 illecite: nel 1983 la DEA, l'agenzia anti-droga statunitense, fece un blitz per porre fine alle attivit\u00e0 legate al traffico di stupefacenti.\nSul fondale dell'isola giacciono i resti di un galeone spagnolo, il \"Prusiano\" (noto anche come \"Concordia\") che fece naufragio nella notte dell'8 luglio 1772 dopo essere stato sorpreso da una tempesta."}
{"id": "2495892", "revid": "599013", "url": "https://it.wikipedia.org/wiki?curid=2495892", "title": "Fabrizio Schembri", "text": "Biografia.\n1992-2003: gli inizi, i titoli italiani giovanili, l'esordio in Nazionale seniores ed il bronzo ai Mondiali militari.\nInizia la sua carriera sportiva tra le file dell'Atletica Rovellasca nel 1992 nella categoria Esordienti, con il salto in alto (praticato fino al 2005 con record personali di 2,18 m e 2,17 m indoor), diventando ben presto una promessa nella specialit\u00e0.Ma \u00e8 nel salto triplo (dal 2006, portato avanti insieme al salto in lungo con personali di 7,82 m e 7,63 m indoor) in cui trova la sua vera realizzazione che lo porta al professionismo ed infatti prima si arruola nell'Arma dei Carabinieri nel 2000 e poi dal 2001 viene tesserato per il Centro Sportivo Carabinieri (mantenendo comunque il doppio tesseramento con l'Atletica Rovellasca).\nNel 1996 ha vinto la gara di salto in alto ai campionati italiani cadetti.\nTra il 1997 ed il 1999 ha vinto altri quattro titoli italiani giovanili (tra alto e triplo).\nNel 1998 ha vinto l'argento nel salto in alto ai Giochi mondiali under 18 svoltisi in Russia a Mosca.\nNel 2000 vince il titolo italiano juniores nell\u2019alto (sia indoor che all\u2019aperto) e poi ottiene anche l'argento nel triplo.\nAi nazionali promesse del 2001 vince l'argento nel triplo.\nNel 2002 si laurea campione promesse indoor nel triplo e vince il bronzo nell'alto, inoltre ottiene l'argento nel triplo agli italiani under 23.\nIn occasione degli assoluti di Viareggio \u00e8 giunto ad un solo centimetro dall'oro del campione Salvatore Morello (16,07 a 16,06 m).\n2003, vince un doppio titolo italiano promesse indoor (alto e triplo) e poi agli assoluti indoor di Genova chiude a 5\u00a0cm dall'argento di Morello (16,09 a 16,04 m) ed all'aperto si laurea campione nazionale promesse di salto triplo.\nIn ambito internazionale prima in luglio raggiunge la finale (chiusa al 7\u00ba posto) negli Europei under 23 di Bydgoszcz in Polonia e poi il 9 agosto esordisce con la Nazionale seniores vincendo la gara di salto triplo in un incontro internazionale contro la rappresentativa d'oltralpe in Francia a Clermont-Ferrand. Verso la fine dell'anno, vince proprio in Italia la medaglia di bronzo ai Giochi mondiali militari tenutisi a Catania.\n2004-2008: il secondo bronzo ai Mondiali militari, i due bronzi in Coppa Europa e le Olimpiadi di Pechino 2008 sfiorate.\nNel 2004 vince il bronzo agli italiani assoluti indoor.\nDopo due piazzamenti in finale ad entrambi gli assoluti del 2005, l'anno seguente prima si laurea vicecampione nazionale assoluto a Bressanone e poi prende parte agli Europei di G\u00f6teborg (Svezia), non riuscendo per\u00f2 a raggiungere la finale.\n2007, col suo terzo posto (a soli 3\u00a0cm dal secondo del bielorusso Aliaksandr Varabei) nel triplo nella First League di Coppa Europa a Milano, contribuisce al ritorno in Super League della rappresentativa assoluta italiana; affronta le Universiadi di Bangkok in Thailandia (7\u00ba posto) e vince la medaglia di bronzo ai Giochi mondiali militari di Hyderabad (India).\nIn Italia ottiene l'argento sia agli assoluti indoor che ai nazionali universitari (secondo ad un centimetro dal campione Michele Boni, 16,61 contro 16,60 m).\nAd entrambi gli assoluti (al coperto ed outdoor) del 2008 vince l'argento; in continente prima giunge quinto nella Coppa Europa indoor a Mosca e poi terzo nella Coppa Europa di Annecy in Francia.\nNel mese di luglio pur avendo gi\u00e0 il minimo B (17,01 metri saltati, prima volta in carriera oltre i 17 m, a giugno in Francia nella Coppa Europa di Annecy) per le Olimpiadi di Pechino, viene comunque lasciato a casa, non avendo confermato l'efficienza prestativa in vista dell'Olimpiade.\n2009-2011: la stagione pi\u00f9 performante e la vittoria agli Europei a squadre.\nIl 2009 \u00e8 stato decisamente il suo anno migliore sia come misure saltate che per i risultati raggiunti: ha stabilito i personali nel salto triplo sia outdoor (17,27 metri, miglior piazzamento in carriera nel ranking mondiale a fine stagione con l'11\u00ba posto) che indoor (17,12 metri 7\u00ba posto finale nel ranking mondiale), ha vinto i Giochi del Mediterraneo di Pescara, ha esordito in Germania a Berlino nei Mondiali (15\u00ba posto), \u00e8 stato terzo nella Super League degli Europei a squadre di Leiria, ha partecipato in Grecia allo IAAF Grand Prix Final di Salonicco (5\u00aa posizione) ed ha vinto a Milano il suo primo titolo italiano assoluto nel triplo con la misura di 17,24 metri.\nA causa di un infortunio ad una coscia subito in allenamento, ha dovuto saltare gli Europei indoor di Torino 2009.\nNel 2010 in Spagna disputa gli Europei di Barcellona finendo ottavo, mentre ad entrambi campionati italiani assoluti chiude al secondo posto.\nA marzo del 2011 in Francia non riesce ad approdare nella finale degli Europei indoor di Parigi.A giugno vince (con ampio margine, +14\u00a0cm sul secondo il bielorusso Dzmitry Platniski) la gara degli Europei a squadre di Stoccolma (Svezia), che sar\u00e0 poi l'unico successo italiano nella competizione continentale.A settembre nei Mondiali in Corea del Sud a Taegu non accede alla finale a otto.\nIn Italia invece diventa campione nazionale per la prima volta agli assoluti indoor di Ancona ed agli assoluti di Torino finisce secondo.\n2012-2018: le due Olimpiadi mancate di pochissimo ed il bronzo ai Giochi del Mediterraneo.\n2012, diventa vicecampione assoluto indoor.Agli assoluti di Bressanone vince il titolo italiano di salto in lungo; dopo aver vinto il bronzo nel triplo, nella stessa rassegna nazionale, con 17,23 metri pur superando il minimo A vede sfumare il sogno di partecipare alle Olimpiadi di Londra, per il troppo vento in pedana (+2,5\u00a0m/s).\nGareggia per\u00f2 agli Europei di Helsinki in Finlandia, terminando al decimo posto.\nIl 2013 lo vede nell'ordine concludere sesto agli Europei a squadre di Gateshead (Gran Bretagna), vincere la medaglia di bronzo ai Giochi del Mediterraneo di Mersin in Turchia, laurearsi campione italiano assoluto a Milano e poi finire ottavo ai Mondiali di Mosca.\nCentra l'accoppiata di titoli nazionali assoluti (indoor ad Ancona ed outdoor a Rovereto) nel 2014 e partecipa in Svizzera agli Europei di Zurigo chiudendo la finale in dodicesima posizione.\nNel febbraio del 2015 ha vinto a Padova il titolo italiano assoluto al coperto ed il mese dopo ha rappresentato l'Italia in Repubblica Ceca agli Europei indoor di Praga, dove per\u00f2 non ha ottenuto la finale; a giugno del 2015 dopo essere stato convocato come lunghista per gli Europei a squadre in Russia a \u010ceboksary, non \u00e8 stato reputato in condizione e quindi \u00e8 stato lasciato a casa, sostituito da Emanuele Catania.\nA luglio a causa del ripresentarsi di un dolore al tallone sinistro, \u00e8 stato assente agli assoluti di Torino.\nNel mese di agosto ha rinunciato per infortunio al ripescaggio da parte dalla IAAF per il raggiungimento del target number nella gara di salto triplo ai Mondiali cinesi di Pechino.\nNel marzo del 2016, agli italiani assoluti al coperto di Ancona, ha vinto il suo ottavo titolo italiano assoluto.\nNel mese di luglio avendo gi\u00e0 ottenuto in precedenza il minimo B (16,86 metri saltati al Meeting di Savona nel luglio del 2015) per le Olimpiadi di Rio de Janeiro, ha affrontato il XXX Meeting internazionale \"Citt\u00e0 di Padova\" con l'intento di dare dimostrazione di efficienza ai tecnici FIDAL; purtroppo per\u00f2 in gara ha dimostrato di aver ancora problemi fisici legati ad una coscia, dovendo quindi abbandonare il sogno olimpico.\nNel 2017, reduce da un intervento chirurgico subito verso la chiusura della precedente annata sportiva, ha prima saltato la stagione indoor e poi ha partecipato agli assoluti di Trieste chiudendo in nona posizione.\nIl 9 settembre del 2018 ha vinto a Pescara il suo quarto titolo italiano assoluto, laureandosi campione nazionale all\u2019ultimo turno di salti (prima del quale era quinto in classifica).\nCresciuto a Rovellasca, risiede ora nella vicina Cascina Nuova ed il suo attuale allenatore ai Carabinieri \u00e8 Franco Alberio dopo aver avuto come guida tecnica all'Atletica Rovellasca, Ezio Franzini.\nTraguardi agonistico-sportivi raggiunti in carriera.\nDurante la sua carriera, ha partecipato a sei diverse rassegne internazionali seniores: in ordine di rilevanza, Mondiali, Europei, Europei indoor, Universiadi, Giochi mondiali militari e Giochi del Mediterraneo.\nHa dovuto saltare tre edizioni consecutive dei Giochi olimpici, pur avendo ottenuto uno dei due minimi (A oppure B) richiesti dalla IAAF per la qualificazione: aveva raggiunto il minimo B sia per Pechino 2008 (17,01 m) che per Rio 2016 (16,82 m indoor), ma non ha superato entrambi i test preolimpici di verifica di efficienza; aveva ottenuto il minimo A (17,10 m) per Londra 2012, ma la misura saltata di 17,23 metri non era stata omologata, essendo stata realizzata con un vento superiore ai 2 metri al secondo (+2,5\u00a0m/s); ha dovuto saltare per infortunio i Mondiali di Pechino 2015 ed inoltre non ha mai preso parte ai Mondiali indoor.\nQuando nel 1998 ha vinto a Mosca l'argento nel salto in alto ai Giochi mondiali under 18, le tre medaglie sono state assegnate tutte alla stessa misura di 2,12 metri; oltre questo argento mondiale giovanile, sempre nella capitale russa, \u00e8 stato quinto in Coppa Europa indoor nel 2008 ed ottavo ai Mondiali del 2013.\n\u00c8 complessivamente il quarto miglior triplista italiano di sempre, essendo quarto all time sia all'aperto con un personale di 17,27 metri che indoor con 17,12 metri.\nHa chiuso sempre nella top ten italiana stagionale outdoor dal 2001 al 2018: leader 2008-\u201809, secondo 2006-\u201810-\u201811-\u201813-\u201815, terzo 2003-\u201807-\u201812-\u201814-\u201818, quinto 2005, sesto 2002, settimo 2004, ottavo 2016, nono 2001, decimo 2017.\nHa terminato sempre nella top ten italiana stagionale indoor dal 2002 al 2018 (quella 2017 non l'ha disputata): leader 2014-\u201816, secondo 2008-\u201809-\u201811-\u201815, terzo 2004-\u201807-\u201810-\u201813-\u201818, quarto 2003-\u201806-\u201812, quinto 2005, sesto 2002.\nIn carriera ha vinto 15 titoli italiani e dal 2011 al 2018, cio\u00e8 per 8 anni di fila, ha vinto ogni anno almeno un titolo italiano assoluto (doppietta indoor-outdoor nel 2014 col salto triplo) tranne a Trieste 2017 in cui \u00e8 stato nono classificato.\nNelle 9 occasioni in cui si \u00e8 laureato vicecampione italiano assoluto nel salto triplo (tra indoor ed all'aperto), \u00e8 stato battuto da: Fabrizio Donato (7 volte), Andrea Chiari (1) e Salvatore Morello (1); inoltre complessivamente, sempre ad entrambi gli assoluti, \u00e8 salito una ventina di volte sul podio."}
{"id": "2495894", "revid": "1104133", "url": "https://it.wikipedia.org/wiki?curid=2495894", "title": "Discografia di Elisa", "text": "La discografia di Elisa, cantautrice italiana in attivit\u00e0 dal 1996, comprende dieci album registrati in studio, due album dal vivo, sei raccolte, una colonna sonora, un extended play, 75 singoli, di cui 47 singoli come artista principale, 18 come artista ospite e 10 singoli promozionali, quattro album video e 63 video musicali.\nNel corso della sua carriera si \u00e8 aggiudicata 1 disco di diamante, 1 disco multiplatino (come membro del gruppo Artisti Uniti per l'Abruzzo), 45 dischi di platino e 10 dischi d'oro per le oltre 5,5 milioni di copie certificate da M&amp;D e FIMI.\nGli album \"Soundtrack '96-'06\", \"Heart\", \"L'anima vola\", \"On\" e \n\"Ritorno al futuro/Back to the Future\" e i singoli \"Luce (tramonti a nord est)\", \"Almeno tu nell'universo\", \"Teach Me Again\", \"Gli ostacoli del cuore\", e \"Ti vorrei sollevare\" sono arrivati alla posizione numero 1 nelle rispettive classifiche di vendita ufficiali italiane stilate dalla FIMI."}
{"id": "2495896", "revid": "767487", "url": "https://it.wikipedia.org/wiki?curid=2495896", "title": "Frist Campus Center", "text": "Il Frist Campus Center \u00e8 un punto focale della vita sociale presso l'Universit\u00e0 di Princeton.\nStruttura.\nIl centro del campus \u00e8 un'unione fra il Palmer, l'ex laboratorio di fisica, e un'aggiunta recente completata nel 2001. \u00c8 stato finanziato con il denaro che la famiglia Frist (della quale un membro \u00e8 Bill Frist, ex Leader di partito al Senato degli Stati Uniti) ha ricavato dal business ospedaliero.\nIl progetto.\nDisegnato da Venturi, Scott Brown &amp; Soci, vanta la firma dei famosi architetti Robert Venturi (un alunno dell'Universit\u00e0) e Denise Scott Brown, la costruzione consiste in una moderna espansione della preesistente Aula del Collegio gotico di Palmer. La nuova struttura si trova nel cortile della precedente struttura a forma di \"C\", estendendosi per il lato aperto e creando in tal modo un'altra facciata, a est.\nNotoriet\u00e0.\nLa stanza 302 \u00e8 un'aula didattica riportata alle condizioni di quando Einstein vi insegnava.\nL'edificio \u00e8 inoltre stato utilizzato per le riprese esterne del fittizio ospedale universitario Princeton-Plainsboro Teaching Hospital in cui hanno luogo le vicende della serie televisiva statunitense \"Dr. House - Medical Division\"; \u00e8 conosciuto anche perch\u00e9 ospita grandi folle, che si raccolgono per vedere eventi sportivi sul canale ESPN o altri canali simili, orientati verso programmi sportivi."}
{"id": "2495897", "revid": "1762097", "url": "https://it.wikipedia.org/wiki?curid=2495897", "title": "Scrub Island", "text": "Geografia.\nTerritori britannici d'oltremare\nStati Uniti"}
{"id": "2495899", "revid": "1603714", "url": "https://it.wikipedia.org/wiki?curid=2495899", "title": "Annunciazione (Jan van Eyck Washington)", "text": "L'Annunciazione \u00e8 un dipinto olio su tavola poi trasferito su tela (93x37 cm) del pittore fiammingo Jan van Eyck, databile al 1434-1436 e conservato nella National Gallery of Art di Washington D.C. Si pensa che l'opera fosse uno scomparto di un trittico perduto.\nStoria.\nLe informazioni antiche sull'opera sono scarse. Viene generalmente attribuita a un periodo vicino al \"Ritratto dei coniugi Arnolfini\", con il quale condivide molti dettagli del procedimento tecnico.\nIl dipinto \u00e8 testimoniato per la prima volta nel 1791 alla Certosa di Champmol, luogo di sepoltura dei duchi di Borgogna per i quali van Eyck fu pittore di corte dal 1425 alla morte nel 1441. Il monastero venne saccheggiato e parzialmente distrutto durante la rivoluzione francese, durante la quale si persero le tracce di molti dei suoi tesori artistici. Nel 1817 il pannello comparve in un'asta a Parigi, in cui un antiquario di Bruxelles lo vendette a Guglielmo II dei Paesi Bassi. Il pannello venne conservato a Bruxelles fino al 1841, poi all'Aia. Nel 1850 venne venduto e acquistato dallo zar Nicola I di Russia, che lo destin\u00f2 al Museo dell'Ermitage. Fu probabilmente in Russia, tra il 1864 e il 1870, che l'originale supporto ligneo venne trasferito su tela per ragioni conservative. Nel 1929 il dipinto venne venduto, con molti altri, in cambio di petrolio, ritrovandosi di nuovo sul mercato parigino. Passati dalle mani dei mercanti Calouste Gulbenkian, del londinese Colnaghi e del newyorchese Knoedler &amp; Co, nel 1930 venne acquistato da Andrew Mellon tramite un consorzio, all'interno di lotto di altri dipinti gi\u00e0 in Russia (tra cui opere di Raffaello, Botticelli, Tiziano, Paolo Veronese, Vel\u00e1zquez e Rembrandt). Mellon li pass\u00f2 poi a un trust (1931), che in seguito fece una donazione in blocco alla National Gallery di Washington, formandone il nucleo originario.\nDescrizione e stile.\nIl classico tema dell'Annunciazione con l'Arcangelo Gabriele e la Vergine Maria (Luca 1:26-38) \u00e8 ambientato nella navata di una chiesa. Tra i due protagonisti \u00e8 in corso un dialogo che, come nella tradizione trecentesca, \u00e8 espresso tramite lettere dorate che escono dalla loro bocca (\"\" ed \"\", all'inverso per seguire la direzione della voce). Sulla Vergine discende, da una finestra sul lato della navata, la colomba dello Spirito Santo, con sette raggi di luce che simboleggiano i sette doni dello Spirito Santo.\nMaria e l'Angelo.\nLe figure di Maria e dell'Angelo sono dipinte con un'estrema ricchezza cromatica, con panneggi voluminosi e pesanti, che accrescono il senso di imponenza e maestosit\u00e0. Soprattutto la veste dell'angelo \u00e8 un capolavoro di virtuosismo, con la decorazione del broccato che varia al piegarsi delle increspature e alla diversa illuminazione. Alcuni ipotizzano che nella Vergine possa essere stata ritratta Isabella del Portogallo, moglie di Filippo il Buono. La veste di Maria \u00e8 invece pi\u00f9 semplice, del tradizionale colore azzurro, con bordatura di ermellino che sottintenderebbe alla sua nobile origine. Nessuna delle due figure ha l'aureola, secondo una consuetudine iniziata nel XV secolo per dare maggiormente un senso di realismo.\nL'ambientazione.\nL'ambientazione architettonica \u00e8 estremamente curata nei minimi dettagli, come tipico della pittura di van Eyck e della scuola fiamminga in generale della quale fu il capostipite. Lo stile dell'edificio \u00e8 il vetusto romanico, con accenni al gotico nella leggera incurvatura a punta degli archi; questa scelta, presenta anche in altri artisti dell'epoca, sottintendeva all'ambiente ebraico in cui avvenne l'annunciazione. Il senso di profondit\u00e0 \u00e8 reso tramite graduali passaggi di luce, che lasciano sapientemente in ombra le zone retrostanti e in alto. Notevole \u00e8 la cura dei dettagli, dal pavimento con \"Storie dell'Antico Testamento\" (si riconoscono in primo piano \"Davide che uccide Golia\" e \"Sansone che distrugge il tempio dei Filistei\", ai capitelli scolpiti, dalla resa del vetro nelle finestre, fino alla cura della descrizione del damasco del cuscino. La parete centrale ha una vetrata dipinta con il \"Dio Padre\", importante presenza nella scena sacra, mentre la triplice apertura pi\u00f9 in basso simboleggia la Trinit\u00e0. Ai lati della vetrata istoriata si trovano, nella penombra, le rappresentazioni di \"Mos\u00e9 trovato dalla figlia del faraone\" e \"Mos\u00e8 che riceve i dieci comandamenti\". Al centro, nei medaglioni tra le colonne, si trovano le raffigurazioni di \"Isacco\" e \"Giacobbe\".\nCome tipico delle opere fiamminghe la linee dell'orizzonte \u00e8 piuttosto alta, e d\u00e0 l'impressione allo spettatore di trovarsi dentro il dipinto, come se ne venisse \"avvolto\".\nTra gli oggetti simbolici si trovano i classici attributi dei gigli (purezza) e del libro (avverarsi delle Sacre Scritture)."}
{"id": "2495900", "revid": "65433", "url": "https://it.wikipedia.org/wiki?curid=2495900", "title": "Julian Plenti", "text": ""}
{"id": "2495918", "revid": "62004", "url": "https://it.wikipedia.org/wiki?curid=2495918", "title": "Retro active", "text": ""}
{"id": "2495920", "revid": "1543377", "url": "https://it.wikipedia.org/wiki?curid=2495920", "title": "Retro Active", "text": "Retro Active \u00e8 un album del gruppo musicale britannico Def Leppard, pubblicato il 5 ottobre 1993 dalla Mercury Records. Si tratta di una raccolta di lati B e tracce alternative, alcune delle quali ri-registrate e ri-arrangiate. L'album raggiunse la posizione numero 9 della Billboard 200 negli Stati Uniti e la numero 6 della Official Albums Chart nel Regno Unito.\nStoria.\nDopo aver pubblicato solo quattro album nel corso di un decennio, i Def Leppard fecero uscire \"Retro Active\" per rompere questa abitudine, per fornire una vera chicca ai fan irriducibili, e per chiudere definitivamente la porta all'era \"Steve Clark\" della band.\nNonostante molti brani inseriti nell'album fossero gi\u00e0 presenti nei singoli pubblicati dal gruppo durante gli anni, alcune parti vennero ri-registrate durante la tourn\u00e9e promozionale di \"Adrenalize\".\n\"She's Too Tough\" e la versione elettrica di \"Miss You in a Heartbeat\" furono originariamente pubblicate come tracce bonus per l'edizione giapponese di \"Adrenalize\".\nDue canzoni incomplete provenienti dalle sessioni di registrazione di \"Hysteria\", \"Desert Song\" e \"Fractured Love\", vennero completate apposta per l'album. \"Two Steps Behind\", una ballata acustica originariamente registrata in versione elettrica, venne consegnata al direttore d'orchestra Michael Kamen per essere inserita nella colonna sonora del film \"Last Action Hero - L'ultimo grande eroe\". Sarebbe diventato poi l'ultimo singolo della band a raggiungere la top 20 negli Stati Uniti, piazzandosi alla posizione numero 12.\nL'album presenta anche una cover degli Sweet, \"Action\" (che nel Regno Unito ebbe poi maggior successo della versione originale), e una di Mick Ronson, \"Only After Dark\". Nonostante sia stata scritta dal chitarrista Phil Collen, \"Miss You in a Heartbeat\" venne originariamente usata sull'omonimo album di debutto del supergruppo The Law, formato da Paul Rodgers e il batterista Kenney Jones degli Who.\nLa versione di \"Ride into the Sun\" contenuta nell'album non \u00e8 la stessa di quella presente nel \"The Def Leppard E.P.\", ma una nuova versione registrata nel 1987. Si differenzia per\u00f2 leggermente anche dalla versione utilizzata come lato B del singolo \"Hysteria\". La versione usata come lato B vede come intro un assolo di batteria di Rick Allen, mentre la nuova si contraddistingue per un intro di pianoforte eseguito da Ian Hunter.\n\"Retro Active\" contiene una traccia nascosta: una versione solo al pianoforte di \"Miss You in a Heartbeat\"\nQuesto \u00e8 il primo album dei Def Leppard a contenere materiale registrato con il nuovo chitarrista Vivian Campbell.\nCopertina.\nLa copertina dell'album, realizzata da Hugh Syme, raffigura una signora seduta a un tavolino, mentre guarda in uno specchio. Tuttavia, la copertina \u00e8 particolare perch\u00e9, se vista da una certa distanza, assume la forma di un teschio (un tipo di arte vanitas): la testa della donna forma l'occhio destro, il suo riflesso nello specchio forma quello sinistro, lo specchio stesso costituisce la forma del cranio, degli accessori sul tavolo formano il naso, le narici e i denti, e la tovaglietta sulla toilette forma la mandibola.\nLa copertina \u00e8 stata ispirata dall'opera pi\u00f9 famosa del pittore statunitense Charles Allan Gilbert, \"All Is Vanity\" (1892).\nTracce.\nDesert Song.\nIdea musicale nata durante le sessioni di \"Hysteria\", questa canzone non venne registrata in quanto priva di testo. Ancora senza liriche, la base musicale venne completata nel 1993, quando a Joe Elliott giunse l'ispirazione per scrivere il testo in un giorno di riposo durante il tour di \"Adrenalize\".\nFractured Love.\nLa prima canzone venuta fuori durante le sessioni compositive di \"Hysteria\" ma lasciata sullo scaffale fino al 1993, quando il gruppo le trov\u00f2 un nuovo arrangiamento e ne riscrisse l'intro.\nAction.\nCover di una canzone degli Sweet, \u00e8 diventata uno dei pezzi forti durante i concerti dal vivo dei Def Leppard.\nTwo Steps Behind (versione acustica).\nNata da una demo registrata da Joe Elliott in versione elettrica, la band intera decise di provare a registrarla acustica quasi per gioco. La nuova versione \u00e8 alla fine emersa come lato b\nsu singolo nel 1992. Gli strumenti ad arco vennero aggiunti un anno dopo, quando la canzone fu scelta per la colonna sonora del film \"Last Action Hero - L'ultimo grande eroe\".\nShe's Too Tough.\nScritta in quindici minuti e registrata in poco pi\u00f9 di tre giorni dal solo Joe Elliott con tutta la strumentazione originale, la canzone fu inizialmente usata dalla band canadese Helix per il loro album \"Wild in the Streets\" del 1987. Venne ripresa dai Def Leppard nel 1992, quando i restanti membri del gruppo (Phil Collen, Rick Savage, Rick Allen) registrarono le loro parti.\nMiss You in a Heartbeat (versione acustica).\nInizialmente composta da Phil Collen in versione elettrica, venne ri-registrata dopo che Collen stesso sent\u00ec Joe Elliott provare la canzone al pianoforte. L'intenzione era quella di farne una versione solo piano e voce, ma si aggiunsero poi la batteria di Rick Allen e il basso di Rick Savage.\nLa versione solo piano e voce appare come traccia nascosta alla fine dell'album.\nOnly After Dark.\nCover di una canzone di Mick Ronson, ri-arrangiata nello stile dei Def Leppard.\nRide into the Sun.\nNuova registrazione della canzone apparsa in \"The Def Leppard E.P.\" nel 1979. Venne registrata di nuovo per il semplice gusto di farlo e perch\u00e9 Phil Collen e Rick Allen, che non suonarono nell'originale in quanto non facenti ancora parte del gruppo, pensarono avesse un buon riff.\nFrom the Inside.\nNata da una jam session di Joe Elliott con altri musicisti, venne inizialmente utilizzata per una serie televisiva britannica, quando fu chiesto ad Elliott stesso di esibirsi con artisti di diverso campo musicale. La canzone tratta della dipendenza da alcol, facendo con molta probabilit\u00e0 riferimento agli ultimi mesi di vita di Steve Clark.\nRing of Fire.\nOriginariamente scritta con Mutt Lange, durante le sessioni compositive di \"Hysteria\", venne alla fine utilizzata come lato B. Il gruppo ha spesso scherzato sul reale significato della canzone.\nI Wanna Be Your Hero.\nOriginariamente intitolata \"Love Bites\", questa canzone fu parte delle sessioni di \"Hysteria\". Il titolo venne poi usato per un'altra traccia dello stesso album. \"I Wanna Be Your Hero\" fu riesumata con un nuovo coro per essere un lato B.\nMiss You in a Heartbeat (versione elettrica).\nIncisa sotto forma di demo durante le sessioni di \"Adrenalize\" con Phil Collen che canta e suona tutti gli strumenti, questa canzone fu originariamente usata dai Law di Paul Rodgers e Kenney Jones. Venne registrata dai Def Leppard nel 1992, quando Rick Savage registr\u00f2 nuove parti di basso, Rick Allen suon\u00f2 la batteria, e Joe Elliott sostitu\u00ec Collen alla voce.\nTwo Steps Behind (versione elettrica).\nOriginariamente incisa durante le sessioni di \"Adrenalize\" con Joe Elliott che suona tutti gli strumenti, questa canzone venne registrata dal resto del gruppo subito dopo il concerto al Don Valley Stadium di Sheffield del 6 giugno 1993 (in cui il pezzo fu presentato per la prima volta dal vivo in versione acustica)."}
{"id": "2495925", "revid": "767487", "url": "https://it.wikipedia.org/wiki?curid=2495925", "title": "Sabrina Esposito", "text": ""}
{"id": "2495929", "revid": "1543377", "url": "https://it.wikipedia.org/wiki?curid=2495929", "title": "Rogue Entertainment", "text": "Rogue Entertainment \u00e8 stata una azienda di sviluppo di videogiochi. Fondata nel 1994 a Dallas da Rich Fleider, Steve Maines e Jim Molinets, la Rogue si trovava nel medesimo edificio della id Software. Con quest'ultima strinsero accordi per utilizzare in licenza diversi motori grafici, con il quale hanno sviluppato diversi titoli; per id Software hanno creato alcune espansioni per la serie \"Quake\". Dopo la sua chiusura, avvenuta nel 2001, molti degli ex dipendenti si sono trasferiti alla Nerve Software."}
{"id": "2495933", "revid": "204391", "url": "https://it.wikipedia.org/wiki?curid=2495933", "title": "VEGF", "text": ""}
{"id": "2495938", "revid": "599013", "url": "https://it.wikipedia.org/wiki?curid=2495938", "title": "Adam Johnson (calciatore)", "text": "Carriera.\nClub.\nAdam Johnson si \u00e8 formato nel settore giovanile del , con cui ha vinto la FA Youth Cup nel 2003. Durante la stagione 2003-2004 \u00e8 stato aggregato alla prima squadra, ma ha fatto il suo esordio soltanto il 17 marzo 2005, in una partita di Coppa UEFA persa per 0-1 contro lo Sporting Lisbona. Il 10 settembre dello stesso anno ha giocato anche la sua prima partita di Premier League, vinta per 2-1 contro l' al Riverside Stadium; il 3 maggio 2006 ha invece siglato la sua prima rete in carriera sul campo del Bolton (1-1).\nNel 2006 e nel 2007 \u00e8 stato ceduto in prestito semestrale, rispettivamente, a Leeds United e Watford.\nIl 31 gennaio 2010 \u00e8 stato acquistato per circa otto milioni di euro dal , con cui ha firmato un contratto quadriennale. Il primo gol con la nuova maglia \u00e8 arrivato il 30 settembre dello stesso anno, nella partita di Europa League pareggiata per 1-1 contro la Juventus all'Etihad Stadium.\nIl 24 agosto 2012 \u00e8 stato acquistato per circa tredici milioni di euro dalla squadra della sua citt\u00e0 natale, il Sunderland, con cui ha firmato un contratto quadriennale. L'11 febbraio 2016 i \"Black Cats\" hanno rescisso il contratto per giusta causa in seguito alle accuse di pedofilia nei suoi confronti.\nNazionale.\nAdam Johnson ha fatto il suo esordio con la nazionale inglese il 24 maggio 2010, in un'amichevole vinta per 3-1 contro il a Wembley. Il 3 settembre dello stesso anno ha realizzato la sua prima rete con la maglia dei \"Tre Leoni\", nella partita vinta per 4-0 contro la , e si \u00e8 ripetuto quattro giorni dopo contro la Svizzera (3-1).\nVita privata.\nAdam Johnson ha avuto una relazione con la modella inglese Stacey Flounders dal 2012 al 2016; nel 2015 la coppia ha avuto una figlia, Ayla Sofia.\nControversie legali.\nIl 2 marzo 2015 Adam Johnson \u00e8 stato arrestato con l'accusa di aver avuto un rapporto sessuale con una ragazza minorenne; il giorno dopo \u00e8 stato liberato su cauzione, ma \u00e8 stato sospeso dal Sunderland per due settimane in attesa di ulteriori accertamenti. Il 10 febbraio 2016 si \u00e8 dichiarato colpevole, davanti alla corte di Bradford (West Yorkshire), per avere adescato la ragazza su internet ed averla baciata, ma ha respinto le accuse di aver avuto un rapporto sessuale con lei; il giorno dopo il Sunderland ha deciso di rescindere il suo contratto per giusta causa. Il 24 marzo seguente \u00e8 stato condannato a sei anni di reclusione, poi ridotti a tre, per adescamento e attivit\u00e0 sessuale con una minorenne; \u00e8 stato rilasciato il 22 marzo 2019."}
{"id": "2495939", "revid": "125703726", "url": "https://it.wikipedia.org/wiki?curid=2495939", "title": "Friburgo in Brisgovia", "text": "Friburgo in Brisgovia (, IPA , in alemanno \"Friburg im Brisgau\", ) \u00e8 una citt\u00e0 extracircondariale della Germania sud-occidentale, la quarta del Baden-W\u00fcrttemberg per popolazione, con abitanti, dopo Stoccarda, Mannheim e Karlsruhe.\nSi trova pi\u00f9 o meno al centro della regione storica di Brisgovia, marca medioevale di frontiera di cui Friburgo (il cui nome in tedesco significa \"citt\u00e0 libera\") era capoluogo.\nSorge a circa dal confine con la Francia e a da quello con la Svizzera, ai limiti di un'area di origine vulcanica e gode di un clima particolarmente favorevole, le zone circostanti sono infatti note per la produzione di vini.\nLe citt\u00e0 pi\u00f9 vicine sono Mulhouse, Colmar e Strasburgo in Francia e Basilea e Zurigo in Svizzera.\nLe citt\u00e0 tedesche pi\u00f9 vicine sono Karlsruhe () e Stoccarda ().\nDal XIV agli inizi del XIX secolo Friburgo fu capoluogo dell'Austria Anteriore e nel 1805 pass\u00f2 sotto lo Stato del Baden, di cui dal 1945 al 1952 fu l'ultima capitale.\nLa popolazione comprende i circa studenti dell'Universit\u00e0 Albertina e degli altri istituti di formazione presenti.\nLa numerosa popolazione studentesca influenza la vita culturale e sociale della citt\u00e0, vi si trova infatti un elevato numero di locali pubblici, teatri, cinema che insieme ai molti monumenti ne fanno una delle mete turistiche pi\u00f9 visitate in Germania.\nGeografia fisica.\nFriburgo si trova sul confine tra la fossa tettonica del Reno Superiore (\"Oberrheingraben\") e la Foresta Nera (\"Schwarzwald\"). Infatti la faglia, la frattura, tra queste due zone geologiche passa proprio attraverso il territorio urbano. I quartieri occidentali si trovano nella pianura, che fa parte della valle del Reno, mentre i quartieri orientali posano sul pendio delle colline della Foresta Nera. Nell'interno del territorio urbano troviamo a sud lo Schauinsland, che con i suoi \u00e8 una delle vette pi\u00f9 alte della Foresta Nera. La citt\u00e0 \u00e8 attraversata dal fiume Dreisam, che nasce nella Foresta Nera e confluisce nel fiume Elz, che a sua volta confluisce nel Reno.\nA ovest della citt\u00e0, si eleva l'unica collina nell'interno della valle del Reno, il \"Kaiserstuhl\" che \u00e8 una formazione geologica a s\u00e9 stante, essendo di origine vulcanica.\nClima.\nLa zona di Friburgo e del \"Kaiserstuhl\" \u00e8 la pi\u00f9 calda e la pi\u00f9 soleggiata della Germania. Di questo sono testimoni il famoso vino del \"Kaiserstuhl\" e le particolari flora e fauna, comprendenti specie solitamente presenti solo in paesi pi\u00f9 caldi (orchidee, gigli, lucertole, mantidi religiose).\nStoria.\nNell'anno 1091 i duchi di Z\u00e4hringen costruirono un castello sullo \"Schlossberg\".\nNell'anno 1120 vennero riconosciuti al piccolo insediamento alle pendici dello \"Schlossberg\" i diritti di mercato, il mercato si espanse rapidamente grazie alla vicinanza di importanti strade commerciali.\nLa posizione geografica molto favorevole e la presenza di numerose miniere di argento nella Foresta Nera garantirono alla citt\u00e0 un certo benessere e una rapida crescita. Nel 1200, sotto Bertoldo V di Z\u00e4hringen cominci\u00f2 la costruzione della chiesa parrocchiale in stile gotico, il \"M\u00fcnster\" di Friburgo.\nNel 1218 Bertoldo V, l'ultimo degli Z\u00e4hringen mor\u00ec. Fino al 1368 dominarono la citt\u00e0 i conti di Urach. I cittadini di Friburgo si affrancarono nel 1368 pagando la cifra di 15.000 marchi d'argento ottenuti in prestito dagli Asburgo, ma quando la citt\u00e0 non fu in grado di restituire il prestito dovette assoggettarsi al loro dominio.\nNel 1457 venne costruita dall'arciduca Albrecht VI l'universit\u00e0 che nel 1620 venne rilevata dai Gesuiti, dai quali fu gestita fino al 1773.\nNel 1507 alla citt\u00e0 venne conferito il diritto di battere moneta. Nel 1520 venne redatto un nuovo statuto cittadino, che un\u00ec in modo equilibrato la tradizione cittadina medievale e elementi di diritto romano.\nFriburgo si oppose alla Riforma protestante e divenne quindi un'importante roccaforte cattolica nella regione dell'Alto Reno. Nel 1520 ospit\u00f2 il vescovo di Berna e nello stesso periodo anche Erasmo da Rotterdam soggiorn\u00f2 per alcuni anni nella citt\u00e0.\nNel corso della Guerra dei trent'anni (1618-1648) la citt\u00e0 pass\u00f2 ripetutamente dal dominio francese a quello austriaco, subendo numerosi assedi da entrambe le parti. Nel 1651 la citt\u00e0, da tempo asburgica, divenne capoluogo dell'Austria Anteriore. Venne occupata dalle truppe francesi del maresciallo Cr\u00e9qui il 16 novembre 1677, durante la guerra d'Olanda (1672-1678); col trattato di Nimega (1678), che pose fine al conflitto, l'imperatore Leopoldo I d'Asburgo dovette accettare l'occupazione francese delle citt\u00e0 di Friburgo (fino al 1697) e Kehl (fino al 1698) sulla riva destra del Reno, considerate come una sezione del sistema di difesa di Strasburgo.\nIn seguito al Trattato di Campoformio la citt\u00e0 viene assegnata ad Ercole III d'Este duca di Modena e Reggio, che rinunci\u00f2 a prenderne possesso a causa del basso reddito cittadino.\nNel 1805 Napoleone Bonaparte annesse Friburgo e con lei gran parte dell'Austria Anteriore al neo costituito Granducato del Baden. Nel 1827 Friburgo divenne sede arcivescovile per l'intero Baden, ed il M\u00fcnster fu elevato a cattedrale.\nNel corso della Seconda guerra mondiale la citt\u00e0 sub\u00ec danni rilevanti, il 27 novembre 1944 un pesante bombardamento rase al suolo l'intera parte settentrionale della citt\u00e0 vecchia e gran parte di quella occidentale. La citt\u00e0 venne successivamente ricostruita rispettando la planimetria originale anche se furono ricostruiti in modo fedele solo gli edifici pubblici o di particolare valore storico.\nDal 1945 al 1952 fu l'ultima capitale dello Stato del Baden, finch\u00e9 questo non fu disciolto nell'attuale Baden-W\u00fcrttemberg.\nNel 2011 Friburgo ha ricevuto per due giorni la visita di Benedetto XVI, la prima di un papa nella citt\u00e0 della Foresta Nera.\nIl santo patrono di Friburgo \u00e8 san Giorgio. La sua croce \u00e8 incorporata nello stemma e nella bandiera della citt\u00e0. Le bandiere di Friburgo e dell'Inghilterra sono identiche.\nInfrastrutture e trasporti.\nIl trasporto pubblico cittadino \u00e8 gestito dalla Freiburger Verkehrs mentre lo scalo ferroviario pi\u00f9 importante \u00e8 la Stazione di Freiburg (Breisgau) Hauptbahnhof.\nAmministrazione.\nI comuni confinanti sono (in senso orario partendo da nord): V\u00f6rstetten, Gundelfingen, Glottertal, Stegen, Kirchzarten, Oberried, M\u00fcnstertal/Schwarzwald, Bollschweil, Horben, Au, Merzhausen, Ebringen, Schallstadt, Bad Krozingen, Breisach am Rhein, Merdingen, Gottenheim, Umkirch e March.\nSport.\nCalcio.\nLa principale societ\u00e0 calcistica di Friburgo \u00e8 il , \u00e8 stata fondata nel 1904 e dal 1978 milita nella prima o seconda lega del campionato tedesco di calcio. Nel 2016 \u00e8 salita per la quinta volta nella sua storia nella massima lega. All'interno dell'ambiente calcistico tedesco la societ\u00e0 \u00e8 nota per una politica di gestione del personale particolarmente stabile, dal 1972 al 2009, anno della sua morte, il presidente \u00e8 stato Achim Stocker, Volker Finke \u00e8 stato allenatore dal 1991 al 2007, a lui si deve la fondazione della scuola calcio. Dal dicembre 2011 l'allenatore \u00e8 Christian Streich. Tra i giocatori pi\u00f9 celebri che hanno giocato nelle file del SC Freiburg vi sono Joachim L\u00f6w, J\u00f6rg Heinrich, Sebastian Kehl, Vincenzo Grifo, Altin Rraklli e il senegalese Souleyman San\u00e9.\nLa squadra femminile milita nella Bundesliga femminile.\nLa seconda societ\u00e0 calcistica \u00e8 il Freiburger Fu\u00dfball-Club, che fu campione tedesco nel 1907.\nAltri sport.\nNell'hockey su ghiaccio la squadra dell'EHC Freiburg (soprannominati \"W\u00f6lfe\", lupi) nella stagione 2016/2017 ha preso parte alla seconda serie nazionale DEL2, nelle stagioni precedenti milit\u00f2 anche nella prima serie. \nLa squadra di pallavolo maschile FT 1844 Freiburg dal 2001 milita nel secondo campionato tedesco. Per quanto riguarda la pallacanestro, la compagine femminile dell'USC Freiburg gioca nella Bundesliga mentre quella maschile gioca nella seconda Bundesliga. \nNel 2000 Friburgo \u00e8 stata per la quarta volta una tappa del Tour de France. "}
{"id": "2495945", "revid": "2099333", "url": "https://it.wikipedia.org/wiki?curid=2495945", "title": "Bergamo", "text": "Bergamo (IPA: , ; \"B\u00e8rghem\", , in dialetto bergamasco, ) \u00e8 un comune italiano di abitanti, capoluogo dell'omonima provincia in Lombardia.\nL'abitato di Bergamo \u00e8 suddiviso in due parti distinte, la \u00abCitt\u00e0 Bassa\u00bb e la \u00abCitt\u00e0 Alta\u00bb; quest'ultima \u00e8 posta in altitudine pi\u00f9 elevata e ospita la maggioranza dei monumenti pi\u00f9 significativi, mentre la Citt\u00e0 Bassa\u00a0\u2013 bench\u00e9 sia anch'essa di antica origine e conservi i suoi nuclei storici\u00a0\u2013 \u00e8 stata resa in parte pi\u00f9 moderna da alcuni interventi di urbanizzazione. Le due porzioni dell'abitato sono separate dalle mura venete, annoverate dal 2017 fra i patrimoni dell'umanit\u00e0 tutelati dall'UNESCO.\nBergamo \u00e8 soprannominata \u00abla citt\u00e0 dei Mille\u00bb per via del cospicuo numero di volontari bergamaschi\u00a0\u2013 circa 180 \u2013 che presero parte alla spedizione dei Mille guidata da Giuseppe Garibaldi, un episodio cruciale del Risorgimento.\nGeografia fisica.\nBergamo si trova in territorio pedemontano, laddove l'alta pianura lascia spazio agli ultimi colli delle prealpi Bergamasche, a met\u00e0 strada tra i fiumi Brembo e Serio. Il nucleo antico della citt\u00e0 \u00e8 stato fondato proprio sui colli. La classificazione sismica della citt\u00e0 \u00e8 zona 3 (sismicit\u00e0 bassa).\nIdrografia.\nIl principale corso d'acqua della citt\u00e0 \u00e8 il torrente Morla che scorre con andamento sinusoidale e per lunghi tratti interrato al di sotto di strade e parcheggi, in seguito all'imponente opera di cementificazione alla quale \u00e8 stata sottoposta la citt\u00e0 nella seconda met\u00e0 del XX secolo. Tra i suoi tributari vi \u00e8 il \"Tremana\", anch'esso quasi totalmente canalizzato, che nasce dalla Maresana e si gonfia d'acqua solo occasionalmente dopo abbondanti piogge.\nInoltre la citt\u00e0 \u00e8 attraversata longitudinalmente da un sistema di rogge che vi porta le acque del fiume Serio a fini di irrigazione e, un tempo, per azionare mulini e filatoi. Tra le principali vi sono la Roggia Serio e la Roggia Morlana, ma degne di nota sono anche la \"Roggia\" \"Guidana,\" la \"Roggia Nuova\", la \"Roggia Curna\" e la \"Roggia Colleonesca.\"\nOrografia.\nIl Canto Alto \u00e8 il primo monte delle Prealpi Bergamasche che si innalza a ridosso della citt\u00e0; esso si trova nel territorio di Sorisole, ed \u00e8 stato un rifugio sicuro per la popolazione durante le guerre mondiali.\nLa Citt\u00e0 Alta poggia inoltre su un sistema di sette colli, estrema propaggine delle stesse prealpi Orobie prima della pianura: \"Colle Aperto\", \"Colle San Giovanni\", \"Colle San Salvatore\", \"Colle di Rosate\", \"Colle di Gromo\", \"Colle Santa Eufemia\" e \"Colle San Michele del Pozzo\".\nClima.\nBergamo, secondo la classificazione dei climi di K\u00f6ppen, gode di un clima tipicamente temperato delle medie latitudini (\"Cfa\"), piovoso o generalmente umido in tutte le stagioni con estati molto calde ed inverni abbastanza rigidi tipici delle zone pedemontane. La sua vicinanza al Lago d'Iseo influisce in modo significativo sulle temperature invernali che si presentano decisamente pi\u00f9 elevate rispetto alla media della Pianura Padana; questo fattore permette inoltre di evitare i fenomeni di nebbia invernale persistente (peraltro in drastica diminuzione) e di afa estiva che caratterizzano la vicina Milano. Il clima favorevole e piuttosto mite ha influito positivamente anche nella produzione di vino e olio, ed alla diffusione di alcune specie tipiche del Clima mediterraneo.\nLe precipitazioni medie annue sono superiori ai , mediamente distribuite su 97 giorni; presentano un picco estivo ed autunnale e minimo relativo invernale. Si concentrano nei periodi compresi tra marzo e maggio e tra ottobre e novembre inoltrato.\nL'inverno \u00e8 compreso generalmente tra met\u00e0 novembre e met\u00e0 marzo, ed \u00e8 caratterizzato da una percentuale di piovosit\u00e0 molto bassa rispetto alla media italiana, mentre l'estate da fine maggio a met\u00e0 settembre, ed \u00e8 caratterizzata da fenomeni temporaleschi soprattutto verso la fine della stagione.\nLa presenza di neve \u00e8 molto discontinua, generalmente arriva ad ogni inverno ma in quantit\u00e0 discrete. Le cause sono di vario tipo come il minimo troppo basso o troppo alto e le precipitazioni che solitamente si concentrano pi\u00f9 a nord ovest rispetto alla citt\u00e0.\nIn base alla media trentennale di riferimento 1981-2010, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, luglio, \u00e8 di .\nOrigini del nome.\nNumerose sono le ipotesi avanzate per spiegare l'origine del toponimo \"Bergamo\". In latino classico il toponimo \u00e8 attestato come \"Bergomum\", mentre nel latino tardo \"Bergame\". Quindi \u00e8 stata proposta un'origine indoeuropea del nome, accostandola al greco \u03a0\u03ad\u03c1\u03b3\u03b1\u03bc\u03bf\u03bd (\"P\u00e9rgamon\") \"cittadella, rocca\" (in riferimento ad abitazioni fortificate in cima a un colle), ma anche alla base prelatina \"barga\" \"capanna\" o a nomi liguri quali \"Bergima\", localit\u00e0 nei dintorni di Marsiglia, da una radice *\"bherg\", \"alto\".\nLo storico e politico bergamasco Bortolo Belotti ha accostato il toponimo a precedenti nomi preceltici, dai quali deriverebbe il nome \"B\u00e8rghem\", di cui \"Bergomum\" sarebbe poi stata solo la latinizzazione.\n\u00c8 da notare che nel tedesco moderno \"Berg\" significa \"montagna\", e la parola \"Heim\" \"casa\", cos\u00ec come in svedese \"berg\" significa \"monte\" e \"hem\" \"casa\"; ma l'ipotesi di una derivazione germanica di \"Bergamo\" (che deriverebbe quindi dal germanico *\"berga(z)\" \"monte\" e *\"haima(z)\", \"insediamento\" ma anche \"mondo\") si scontra con l'assenza di documenti riguardo a insediamenti germanici nella zona prima della conquista romana.\n\"B\u00e8rghem\" \u00e8 il toponimo utilizzato in dialetto bergamasco.\nStoria.\nLa prima occupazione \u00e8 quella dei Liguri, pi\u00f9 precisamente gli Orobi, seguita da quella dei Cenomani e Senoni. In latino \u00e8 conosciuta come \"Bergomum\". La Gallia Transpadana viene quindi annessa alla Repubblica romana in espansione, e dal 49 a.C. anche \"Bergomum\" diviene un Municipio romano. I romani riedificano il centro secondo gli assi cardo-decumano.\nA seguito della caduta dell'Impero, \"Bergomum\" \u00e8 ripetutamente saccheggiata, fino all'arrivo dei Longobardi nel 569, che vi insediano un Ducato. Spodestati nel 774 dai Franchi, la citt\u00e0 viene retta da una serie di vescovi-conti. In questo periodo a Bergamo fiorirono le seguenti potenti famiglie longobarde: Suardi, Colleoni, Crotti, Rivola, Mozzi, Martinengo. Nel 904 re Arnolfo, confer\u00ec al vescovo Adalberto piena giurisdizione politica e civile sulla citt\u00e0, e furono anni di migliorie e rifacimenti, ma nel 1098 la giurisdizione vescovile, dopo una lotta sulle investiture, venne deposta. Dal 1098 Bergamo \u00e8 Libero comune, e dopo un paio di guerre contro Brescia si unisce alla Lega Lombarda contro l'imperatore Federico Barbarossa. A partire dal XIII secolo, nell'ambito delle lotte tra guelfi e ghibellini, Bergamo cade sotto l'influenza dei Visconti di Milano, che fortificano la Cittadella.\nDal 1428 Bergamo entra a far parte dei domini della Repubblica di Venezia. I veneziani ricostruiscono la citt\u00e0 vecchia, erigendo possenti mura difensive. Il dominio veneto continua fino all'epoca napoleonica quando, dopo la breve esperienza della Repubblica Bergamasca, della Repubblica Cisalpina e del Regno d'Italia, con la Restaurazione Bergamo cade nella sfera austriaca del Regno Lombardo-Veneto. Gli austriaci sono i fautori della prima industrializzazione del territorio bergamasco, con l'impianto di manifatture tessili. Bergamo prende parte al Risorgimento fornendo buona parte dei Mille. Giuseppe Garibaldi stesso entra in citt\u00e0, con i suoi Cacciatori delle Alpi, l'8 giugno 1859. Dal 1860 Bergamo \u00e8 parte del Regno, e poi della Repubblica Italiana.\nLa citt\u00e0 fu risparmiata da devastazioni durante la seconda guerra mondiale; ebbe la fortuna di non subire alcun bombardamento (se non nella vicina zona industriale di Dalmine).\nNel 1958 il cardinale Angelo Giuseppe Roncalli, nato a Sotto il Monte, fu eletto al soglio pontificio assumendo il nome di papa Giovanni XXIII.\nDal 9 luglio 2017 le mura venete di Bergamo sono entrate a far parte dell'UNESCO, come patrimonio dell'umanit\u00e0, nel sito seriale transnazionale \"\". Ad ottobre dello stesso anno si tiene a Bergamo il 43\u00b0 vertice del G7 sull'agricoltura nell'ambito del pi\u00f9 ampio meeting internazionale organizzato a Taormina. La \"Carta di Bergamo\", un impegno internazionale firmato durante il vertice, mira a ridurre la fame nel mondo entro il 2030, rafforzare la cooperazione per lo sviluppo agricolo in Africa e garantire la trasparenza dei prezzi.\nNel 2020, durante la prima fase della pandemia di COVID-19, la citt\u00e0 di Bergamo e la sua provincia attirano tristemente l'attenzione della cronaca mondiale in quanto uno dei territori italiani ed europei maggiormente colpiti dal contagio. Le immagini della lunga fila di camion dell'Esercito che trasportano i feretri delle vittime del COVID-19 fuori dalla citt\u00e0 ebbero visibilit\u00e0 mondiale.\nSimboli.\nLo stemma di Bergamo \u00e8 contraddistinto dai colori giallo e rosso, dalla raggiera e dalla corona cittadina; la blasonatura ufficiale \u00e8 la seguente:\nIl gonfalone moderno, concesso con D.P.R. del 20 gennaio 1960, \u00e8 un drappo di color rosso.\nOnorificenze conferite alla citt\u00e0.\nCitt\u00e0 benemerita del Risorgimento.\nLa citt\u00e0 di Bergamo \u00e8 la XVIII tra le 27 citt\u00e0 decorate con medaglia d'oro come \"benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento, stabilito dalla casa Savoia come quello compreso tra i moti insurrezionali del 1848 e la fine della prima guerra mondiale nel 1918.\nCitt\u00e0 dei Mille.\nBergamo e la sua provincia contribuirono alla spedizione dei Mille con un notevole numero di cittadini, 174, appartenenti a tutte le classi sociali escluso il mondo rurale. Alcuni di essi assunsero statura storica e rilevanza nazionale non solo come garibaldini ma anche come patrioti per la loro partecipazione agli avvenimenti del 1848.\nSi distinsero particolarmente Gabriele Camozzi (Bergamo, 1823 - Dalmine, 1869) e la moglie Alba Coralli (Casteggio, 1818 - Venezia, 1886), Francesco Nullo (Bergamo, 1\u00ba maggio 1826 - Krzykawka, Polonia, 5 maggio 1863), Francesco Cucchi (Bergamo, 17 dicembre 1834 - Roma, 2 ottobre 1913), Daniele Piccinini (Pradalunga, 3 giugno 1830 - Tagliacozzo, 9 agosto 1889), Vittore Tasca (Brembate, 7 settembre 1821 - Seriate, 1891) e altri meno noti, specialmente nella campagna garibaldina che valse a Bergamo il titolo ufficiale di \"Citt\u00e0 dei Mille\" (D.P.R. 20 gennaio 1960).\nAdolfo Biffi fu il caduto pi\u00f9 giovane dei Mille e aveva, probabilmente, l'incarico di portaordini. A Bergamo esiste una scuola intitolata a suo nome.\nMonumenti e luoghi d'interesse.\nCitt\u00e0 Alta.\nBergamo Alta (detta anche \"Citt\u00e0 Alta\" o, in passato, \"la citt\u00e0\", in contrapposizione ai \"borghi\") \u00e8 una citt\u00e0 medioevale, circondata da bastioni eretti nel XVI secolo, durante la dominazione veneziana, che si aggiungevano alle preesistenti fortificazioni al fine di renderla una \"fortezza\" inespugnabile.\nLa parte pi\u00f9 conosciuta e frequentata di Bergamo Alta \u00e8 Piazza Vecchia, con la fontana Contarini, il Palazzo della Ragione, la Torre civica (detta \"il Campanone\"), che ancora alle ore 22 scocca 100 colpi - quelli che in passato annunciavano la chiusura notturna dei portoni delle mura venete - e altri palazzi che la circondano su tutti i lati. Imponente, sul lato opposto al Palazzo della Ragione, il grande edificio bianco del Palazzo Nuovo che ospita la Biblioteca civica Angelo Mai.\nAl di l\u00e0 del palazzo della Ragione si trovano il duomo di Sant'Alessandro, la cappella Colleoni dell'architetto Giovanni Antonio Amadeo con i monumenti funebri al condottiero Bartolomeo Colleoni e a sua figlia Medea, il battistero eretto da Giovanni da Campione e la basilica di Santa Maria Maggiore con i suoi bei portali laterali nord e sud, pure di Giovanni da Campione. Quest'ultima chiesa, cittadina, gi\u00e0 antica chiesa battesimale, non pi\u00f9 della diocesi, all'interno reca i segni architettonici dei vari periodi che si sono susseguiti dall'epoca della sua costruzione. Degni di nota gli intarsi raffiguranti scene bibliche realizzate in legni di vari colori, i cui disegni sono quasi tutti opera di Lorenzo Lotto, e un imponente confessionale barocco scolpito da Andrea Fantoni. La chiesa ospita la tomba del musicista Gaetano Donizetti che a Bergamo ebbe i natali nel 1797.\nVia Colleoni, nota anche come \"Corsar\u00f6la\", collega Piazza Vecchia a piazza della Cittadella ed \u00e8 il cuore di citt\u00e0 alta.\nIn piazza della Cittadella si trovano il Civico museo archeologico e il Museo \"Enrico Caffi\" di scienze naturali, poco lontano dai quali si pu\u00f2 visitare la Fontana del Lantro, posta presso la chiesa di San Lorenzo. Tra le altre architetture religiose, la chiesa di San Michele al Pozzo Bianco, che conserva gli affreschi con \"Scene della vita di Maria\" di Lorenzo Lotto (1525).\nCitt\u00e0 Alta, oltre a ospitare un Orto botanico sito in via Colle Aperto, \u00e8 anche sede della Facolt\u00e0 di Lingue e Letterature straniere dell'universit\u00e0 di Bergamo, \nSi pu\u00f2 salire in citt\u00e0 Alta a piedi attraverso gli \"scorlazzini\" (scalinate che da pi\u00f9 punti la collegano alla parte bassa della citt\u00e0), in automobile (anche se \u00e8 vietato durante i fine settimana estivi e tutto l'anno la domenica pomeriggio), con la funicolare o con l'autobus.\nLe \"mura venete\".\nBergamo \u00e8 una delle poche citt\u00e0 capoluogo italiane, assieme a Ferrara, Lucca, Verona, Padova, Treviso e Grosseto, il cui centro storico \u00e8 rimasto completamente circondato dalle mura che, a loro volta, hanno mantenuto pressoch\u00e9 intatto il loro aspetto originario nel corso dei secoli.\nI bastioni vennero costruiti tra il 1561 e il 1588 su ordine del doge in quanto Bergamo, come citt\u00e0 posta alla frontiera ovest della Repubblica Veneta, poteva essere facile preda degli stati confinanti. In effetti a met\u00e0 del Cinquecento, con la scoperta dell'America, la Repubblica Veneta stava iniziando il suo inesorabile declino nel dominio dei commerci marittimi, a causa di ci\u00f2, rivolse una sempre maggiore attenzione per commerci che avvenivano verso il centro d'Europa, per cui il passaggio per la Val Brembana (via Priula) poteva diventare la via del pepe verso tali stati. Il senato veneziano, a questo punto decise di investire milioni di ducati d'oro, per rinforzare i confini ovest della repubblica.\nDal 9 luglio 2017 le \"mura venete\" sono entrate a far parte dell'UNESCO, come patrimonio dell'umanit\u00e0, nel sito seriale transnazionale \"\".\nCitt\u00e0 Bassa.\nLa citt\u00e0 Bassa, attraversata dal torrente Morla per ben 8 chilometri, nasce dallo sviluppo di alcuni borghi disposti lungo le principali vie di comunicazione che scendendo dai colli portavano al piano; i borghi sono Borgo Canale, Borgo Sant'Alessandro, Borgo San Leonardo, Borgo Pignolo, Borgo San Tomaso, Borgo Santa Caterina, Borgo Sant'Antonio e Borgo Palazzo. Questa particolare conformazione urbanistica si era soliti chiamare semplicemente \"sit\u00e0\" la citt\u00e0 vecchia e \"i borgh\", Bergamo bassa.\nBergamo bassa \u00e8 sede del comune, della Prefettura, della Provincia e dell'ufficio postale centrale. L'arteria principale di Bergamo bassa \u00e8 viale Papa Giovanni XXIII (gi\u00e0 viale Roma), che va dalla stazione ferroviaria a Porta Nuova.\nNei primi anni del Novecento venne creato il quartiere che \u00e8 il centro della citt\u00e0, realizzato da Marcello Piacentini, nel quale si trovano le sedi istituzionali. Adiacente a questo \u00e8 il Sentierone - viale pavimentato che nei secoli scorsi era la stazione delle carrozze trainate da cavalli. Pure degno di nota, nella zona, \u00e8 il monumento al partigiano di Giacomo Manz\u00f9.\nSul Sentierone si affacciano il Teatro Gaetano Donizetti e la chiesa dei Santi Bartolomeo e Stefano, officiata dai padri Domenicani, che conserva la tavola di Lorenzo Lotto detta \"Pala Martinengo\". Un esempio di completa fusione tra pittura e scultura \u00e8 la rinnovata Cappella della Madonna del Rosario i cui \"stucchi\" di Muzio Camuzio datati 1752 sono firmati su un nastrino nella parete destra \u00ab\u00bb.\nNella Chiesa di Santo Spirito si trova la Pala di Santo Spirito di Lorenzo Lotto, raffigurante la \"Madonna con Bambino con i santi Caterina, Agostino, Sebastiano e Antonio Abate\".\nSito in via Sant'Alessandro \u00e8 il cinquecentesco monastero di San Benedetto, sede di un'attiva comunit\u00e0 claustrale. Anche nella chiesa di San Benedetto da Norcia gli stucchi di Muzio Camuzio vanno a incorniciare gli \"affreschi\" dell'Orelli.\nNella zona nord-orientale della citt\u00e0 bassa si trova l'Accademia Carrara (fondata dal conte Giacomo Carrara nel 1796), sede di esposizioni artistiche. Una delle ultime ad aver avuto risonanza nazionale \u00e8 stata quella dedicata alle opere di Lorenzo Lotto.\nAltri musei cittadini sono il Museo donizettiano, la Galleria d'Arte Moderna e Contemporanea (GAMeC), il Museo Diocesano d'Arte Sacra, il Museo storico, il Museo Matris Domini, l'Archeologico, il Museo di scienze naturali, l'Orto botanico.\nLa citt\u00e0 ospita uno stadio, base della locale squadra di calcio, l'Atalanta Bergamasca Calcio, un palazzetto dello sport e un impianto di piscine comunali (Piscine Italcementi).\nOltre alla biblioteca civica Angelo Mai sono presenti numerose biblioteche, tra le quali spicca la nuova Biblioteca comunale centrale Antonio Tiraboschi situata in via San Bernardino 74, progettata da Mario Botta.\nOltre al centro cittadino (diviso nei rioni di Papa Giovanni XXIII, Pignolo e Sant'Alessandro), nella parte bassa si trovano i quartieri di Boccaleone, Borgo Palazzo - Alle Valli, Campagnola, Carnovali, Celadina, Colognola, Conca Fiorita, Grumello del Piano, Longuelo, Loreto, Malpensata, Monterosso, Redona, San Paolo, San Tomaso de'Calvi, Santa Caterina, Santa Lucia, Valtesse - San Colombano, Valverde con Valtesse - Sant'Antonio e Villaggio degli Sposi. Molti di questi erano frazioni distinte prima che l'espansione urbana degli anni sessanta e settanta li inglobasse nella citt\u00e0. Francesco Domenico Camuzio e la sua bottega sono documentati nella ristrutturazione guidata dall'architetto Giovan Battista Caniana del palazzo del conte Carrara in via Pignolo, realizzata nel periodo 1720-1731, poi anche nella chiesa del borgo Santa Caterina.\nAree naturali.\nOltre a un'estesa rete di parchi cittadini, la citt\u00e0 vanta il Parco dei Colli di Bergamo, riconosciuto a livello regionale come area protetta. Il simbolo del parco \u00e8 un riccio rosso. Caratteristica di questo parco \u00e8 l'avere al suo interno la Citt\u00e0 Alta e quindi svolgere azione di tutela e salvaguardia non solo delle grandi aree collinari boscate ma anche del costruito storico.\nSociet\u00e0.\nEtnie e minoranze straniere.\nIn base all'annuario demografico 2012, solo il 31% della popolazione residente in citt\u00e0 \u00e8 nata nel comune di Bergamo. Il restante 69% proviene dalla provincia, dalla regione, da altre regioni italiane o dall'estero.\nSecondo le statistiche ISTAT al 1\u00ba gennaio 2018 la popolazione straniera residente nel comune era di persone, pari al 16,50% della popolazione. Bergamo \u00e8 il settimo capoluogo di provincia in Italia per percentuale di stranieri (dopo Prato, Milano, Brescia, Piacenza, Reggio Emilia e Parma).\nLe nazionalit\u00e0 maggiormente rappresentate in base alla loro percentuale sul totale della popolazione residente erano al 2018:\nLa prevalenza dei boliviani in Italia \u00e8 da far risalire al gemellaggio tra la Diocesi di Bergamo e l'Arcidiocesi di Cochabamba a partire dagli anni ottanta.\nLingue e dialetti.\nL'idioma originario della citt\u00e0 di Bergamo \u00e8 il dialetto bergamasco della lingua lombarda, classificato appunto come lombardo orientale. Al pari delle altre lingue gallo-italiche, deriva dal latino.\nReligione.\nLa maggior parte della popolazione di origine italiana \u00e8 di religione cattolica, organizzata nella Diocesi di Bergamo.\nSono presenti diverse comunit\u00e0 protestanti di lunga data, di cui la comunit\u00e0 evangelica risale al tempo del Regno Lombardo-Veneto, ha una chiesa nel centro della citt\u00e0 ed \u00e8 affiliata al culto valdese. Altre denominazioni dotate di un luogo di culto in citt\u00e0 includono i mormoni (circa 400), i pentecostali e i testimoni di Geova.\nAltre comunit\u00e0 religiose sono cresciute di numero grazie all'immigrazione. Tra queste, gli ortodossi (romeni e ucraini), con una chiesa in Borgo Canale affiliata al patriarcato rumeno, e i musulmani (marocchini, tunisini e senegalesi) con una sala di culto in via Cenisio.\nIstituzioni, enti e associazioni.\nLa citt\u00e0 \u00e8 sede dell'Accademia della Guardia di Finanza e dell'Ospedale Papa Giovanni XXIII\nCultura.\nTradizioni.\nTroviamo nella commedia dell'arte maschere di origine bergamasca come Arlecchino, Brighella e Gioppino.\nIstruzione.\nBiblioteche.\nNel luglio 2020 Bergamo ha ottenuto il riconoscimento di \"Citt\u00e0 che legge\" 2020-2021.\nScuole.\nNel comune sono presenti istituzioni prescolastiche, scolastiche di primo grado e di secondo grado, inferiore e superiore. Quelle pubbliche di secondo grado superiore comprendono 1 liceo delle scienze umane e musicale, 1 liceo classico, 3 licei scientifici, 2 licei linguistici, 2 licei artistici, 5 istituti tecnici, 2 istituti I.S.I.S., 1 istituto tecnico per il turismo. Spicca in citt\u00e0 il Liceo scientifico statale Lorenzo Mascheroni, che nel 2019 risulta al quinto posto tra i licei scientifici dell'intera nazione, secondo la classifica stilata da Eduscopio.\nUniversit\u00e0.\nNata l'11 dicembre del 1968, l'Universit\u00e0 degli Studi di Bergamo \u00e8 andata a occupare crescente spazio all'interno del tessuto urbano, dapprima con l'insediamento in Piazza Vecchia, e poi con lo sviluppo dei Campus Umanistico (citt\u00e0 alta) ed Economico-giuridico (citt\u00e0 bassa). Nel territorio comunale sono presenti: Dipartimento di Scienze aziendali, economiche e metodi quantitativi e il Dipartimento di Giurisprudenza (sedi di Via dei Caniana), e Dipartimento di Lingue, letterature e culture straniere collocato nell'edificio quattro-cinquecentesco dell'ex pensionato delle Suore di Carit\u00e0. Il Dipartimento di Ingegneria \u00e8 invece collocato nel comune di Dalmine.\nSempre a Bergamo alta, nel secentesco palazzo Terzi, risiedono il Rettorato e i Centri di Ateneo. Il Dipartimento di Scienze umane e sociali si trova invece nel piazzale S. Agostino, il Dipartimento di Lettere, Filosofia, Comunicazione, \u00e8 collocato in via Pignolo, all'interno di un edificio ottocentesco originariamente adibito a convitto (ex collegio Baroni).\nTeatro.\nIl principale teatro cittadino \u00e8 il Teatro Gaetano Donizetti; altro teatro storico \u00e8 il Teatro Sociale, in Citt\u00e0 Alta.\nPi\u00f9 moderna \u00e8 la tensostruttura che ospita il \"Creberg Teatro Bergamo\" con 1536 posti a sedere che ne fanno uno dei teatri della provincia pi\u00f9 grandi.\nAltra struttura teatrale \u00e8 l'Auditorium di piazza della Libert\u00e0. L'edificio che ospita l'Auditorium \u00e8 stato realizzato nel 1937, come sede della locale Federazione fascista e noto come \u201cCasa della libert\u00e0\u201d.\nTra le compagnie teatrali operanti a Bergamo vi sono il TTB (teatro tascabile di Bergamo), la Compagnia Stabile di Teatro, Erbamil, Pandemonium Teatro, Teatro Prova, Ambaradan e Slapsus, Luna e Gnac, il CUT (Centro Universitario Teatrale) e La Gilda delle Arti - Teatro Bergamo.\nMusica.\nL'Istituto superiore studi musicali Gaetano Donizetti (conservatorio della citt\u00e0), di cui fu illustre allievo Gaetano Donizetti, fu fondato nel 1806 da Johann Simon Mayr con il nome di \"Lezioni caritatevoli di musica\" e fu fin dall'inizio improntato a moderni criteri didattici e culturali. Malgrado ci\u00f2, negli ultimi cinquanta anni non vi sono stati elementi di spicco nel campo della musica classica di provenienza della scuola bergamasca; se si esclude la presenza del direttore d'orchestra Gianandrea Gavazzeni, di origini bergamasche ma allievo di Ildebrando Pizzetti, di scuola milanese e diplomato al Conservatorio Verdi di Milano.\nIn tempi moderni, diversi gruppi musicali sono nati a Bergamo: tra questi, i Pooh e i Madrugada negli anni 1970 e 1980, e pi\u00f9 recentemente i Verdena e i Pinguini Tattici Nucleari. Sulla scena musicale cittadina ska sono presenti, tra gli altri, La Famiglia Rossi e gli Arpioni. Molto florida \u00e8 dagli anni 1990 la scena underground metal, forte di nomi come i Folkstone e i Methedras, questi ultimi milanesi d'origine ma comprendenti numerosi innesti bergamaschi in formazione.\nDa citare anche il pianista e compositore bergamasco Corrado Rossi, vincitore nel 2011 del premio internazionale Hollywood Music in Media Awards nella categoria Ambient/New Age, e Andrea Tonoli, anche lui pianista e compositore bergamasco, che nel 2015 ha ricevuto una candidatura allo stesso premio nella medesima categoria.\nCucina.\nBergamo \u00e8 una citt\u00e0 molto ricca dal punto di vista culinario, le sue ricette variano dai primi ai dolci; fra questi si ricordano:\nNel 2017 Bergamo e la sua provincia, insieme alle province di Brescia, Cremona e Mantova, rappresentarono la Lombardia orientale per il progetto Regione Europea della Gastronomia.\nGeografia antropica.\nSuddivisioni storiche.\nIl Comune vedeva un tempo la contrapposizione tra \"la citt\u00e0\" (Citt\u00e0 Alta) e \"i borghi\" (parti storiche della citt\u00e0 bassa). Al di fuori si trovavano le \"vicin\u00ece\" e i \"corpi santi\". Tali distinzioni sono state annullate dalla crescita demografica e urbanistica del XX secolo.\nAlcuni quartieri della citt\u00e0 (Colognola, Grumello del Piano, Longuelo, Redona, Valtesse), inoltre, erano un tempo comuni autonomi, poi inglobati dalla conurbazione.\nI quartieri.\nIn seguito all'abolizione delle circoscrizioni, il Comune di Bergamo ha previsto la ridefinizione dei quartieri che, facendo riferimento alla delibera n. 25 del 1 febbraio 2018, sono venticinque.\nLe ex circoscrizioni.\nNegli anni settanta, alla loro nascita, le circoscrizioni della citt\u00e0 di Bergamo erano nove, poi scesero a sette. L'8 aprile 2009 il consiglio comunale, per ottemperare alla direttiva della legge finanziaria 2008, ha accorpato le sette circoscrizioni della citt\u00e0 in tre sole. Con le elezioni del 2014 sono state abolite, in virt\u00f9 della Legge del 26 marzo 2010, n. 42, dal momento che Bergamo risulta al di sotto del nuovo limite di abitanti.\nLe tre circoscrizioni dal 2009 al 2014.\nGli ultimi presidenti dei consigli delle Circoscrizioni sono stati (rispettivamente per le tre circoscrizioni): Alessandro Trotta (PdL), Giuseppe Epis (lega Nord) e Daniele Lussana (PdL)\n\"Grande Bergamo\".\nDal 2009 il comune di Bergamo ha avviato il progetto \"Grande Bergamo\" di coordinamento con i comuni dell'Hinterland, della Bassa Val Seriana, della Bassa Valle Imagna, dell'Isola orientale e della Bassa bergamasca settentrionale sui temi di sicurezza, pianificazione territoriale, trasporti pubblici ed energia. Tale progetto coinvolge altri 48 comuni attorno al capoluogo, di cui 40 hanno aderito formalmente:\nEconomia.\nUn proverbio inserito in alcuni testi del Cinquecento indica la presenza di numerose attivit\u00e0 a Bergamo e nel suo territorio: \"...nec passerem avem, neque Bergomatem hominem ulli provinciae deesse\", diventato poi \"Ne uccel passero, ne uom bergamasco manca ad alcun paese\".\n&lt;br&gt;Come gran parte dell'economia del nord Italia, il complesso bergamasco \u00e8 costituito soprattutto da piccole-medie imprese, con la presenza di grandi industrie, che vanno dal settore alimentare a quello metalmeccanico.\nAgricoltura.\nGli spazi agricoli rimasti nell'area del comune di Bergamo sono pochi, e prevalentemente dedicati alla produzione di mais e di foraggio. Sono presenti alcune aziende di apicoltura.\nArtigianato.\nSono presenti in citt\u00e0 alcuni artigiani del legno, del ferro, e dei tessuti.\nIndustria.\nIn passato, nel comune di Bergamo avevano sede numerose industrie, quasi tutte trasferite nel circondario. La maggior parte si basava sull'uso dell'acqua delle rogge per la produzione tessile, installate in citt\u00e0 nel periodo austroungarico (1814-1859).\nLe aziende principali residenti in citt\u00e0 sono:\nServizi.\nNegli ultimi quaranta anni \u00e8 aumentata l'importanza dei settori bancario, commerciale e della comunicazione. Il settore dei servizi \u00e8 trainante in citt\u00e0, come in ogni economia del terziario avanzato.\nTurismo.\nL'attrattivit\u00e0 turistica della citt\u00e0 ha fortemente beneficiato del boom del vicino aeroporto di Bergamo-Orio al Serio grazie alle compagnie low-cost (Ryanair), pertanto i flussi turistici, pressoch\u00e9 di transito per le grandi mete del nord Italia, si caratterizzano per un target medio.\nConsiderando i redditi dichiarati nel 2010, Bergamo \u00e8 risultata essere la seconda citt\u00e0 pi\u00f9 ricca d'Italia, dopo Milano.\nInfrastrutture e trasporti.\nStrade.\nLa citt\u00e0 \u00e8 attraversata dall'Autostrada A4, che la collega a Milano e Brescia.\nBergamo \u00e8 circondata su tre lati (ovest, sud ed est) da un sistema di strade tangenziali, collegato all'autostrada, da cui partono le strade provinciali e statali dirette verso le valli e verso i capoluoghi delle province confinanti. La principale via di comunicazione tra la Val Brembana, il capoluogo orobico e il settore orientale della provincia \u00e8 la Tangenziale Sud di Bergamo. Altre importanti infrastrutture stradali del capoluogo sono la tangenziale ovest, la tangenziale est, la circonvallazione e l\u2019asse interurbano.\nIl \"Rond\u00f2 delle Valli\", altro nome del Largo Decorati al Valor Civile, \u00e8 una rotatoria importante nel sistema viabilistico della citt\u00e0. Situato a nord-est, collega le strade statali e provinciali delle valli Seriana e Brembana con la circonvallazione che si snoda a sud del capoluogo, nonch\u00e9 con il centro cittadino.\nFerrovie e tranvie.\nLa stazione di Bergamo \u00e8 servita da treni regionali operati da Trenord nell'ambito del contratto di servizio stipulato con la Regione Lombardia e collegamenti a lunga percorrenza svolti da Trenitalia.\nDalla Stazione di Bergamo partono inoltre treni Frecciarossa e Frecciargento verso la stazione di Roma Termini.\nDal 2019 Italo Treno ha inaugurato una nuova linea che collega la citt\u00e0 di Bergamo alla stazione di Roma Termini e successivamente a Napoli Centrale passando per:\nBergamo \u00e8 inoltre servita da un'altra stazione minore chiamata Stazione di Bergamo Ospedale.\nNelle adiacenze della Stazione di Bergamo ha capolinea la tranvia Bergamo-Albino, inaugurata nel 2009.\nQuesta tranvia, chiamata T1, \u00e8 l'unica linea di tram presente in citt\u00e0 e collega la citt\u00e0 di Bergamo alla Val Seriana.\nLa societ\u00e0 che gestisce la tranvia \u00e8 la Tramvie Elettriche Bergamasche, posseduta per il 55% da ATB (azienda trasporti Bergamo).\nIn passato la citt\u00e0 era al centro di una estesa rete costituita da ulteriori relazioni ferrotranviarie:\nAeroporti.\nBergamo \u00e8 servita dall'aeroporto di Bergamo-Orio al Serio, da cui partono frequenti collegamenti con numerose citt\u00e0 d'Italia e d'Europa. Dal 2015 \u00e8 il terzo scalo italiano, dopo Roma-Fiumicino e Milano-Malpensa. L'aeroporto, dal 23 marzo 2011, \u00e8 intitolato al pittore Michelangelo Merisi da Caravaggio in onore del 400\u00ba anniversario della morte dell'artista, prendendo il nome di \u00abAeroporto Internazionale Il Caravaggio di Bergamo Orio al Serio\u00bb. Formalmente l'aeroporto \u00e8 comunque identificato dal traffico aereo nazionale e internazionale con il nome commerciale \"Milano Orio\" o \"Milano Bergamo\".\nL'aeroporto \u00e8 inoltre servito da compagnie di bandiera quali: Lufthansa, Alitalia e British Airways.\nMobilit\u00e0 urbana.\nIl trasporto pubblico urbano \u00e8 gestito da Azienda Trasporti Bergamo mediante una rete costituita da:\nAltre aziende (Locatelli, SAB) costituiscono il consorzio \"Bergamo Trasporti\", che gestisce il collegamento con i comuni della provincia che non vengono raggiunti dal servizio di trasporto pubblico.\nFra il 1884 e il 1957 era attiva in citt\u00e0 un'estesa rete tranviaria urbana, progressivamente sostituita con una rete filoviaria che a sua volta oper\u00f2 fra il 1950 e il 1978.\nAmministrazione.\nConsolati.\nBergamo \u00e8 sede dei seguenti consolati onorari:\nGemellaggi.\nBergamo \u00e8 gemellata con:\nInoltre \u00e8 in partenariato con:\nSport.\nCalcio.\nLa societ\u00e0 sportiva pi\u00f9 seguita a Bergamo \u00e8 la squadra di calcio della citt\u00e0, l'Atalanta, che milita in Serie A.\nAltre squadre minori di Bergamo militano nei campionati FIGC a livello dilettantistico.\nPallavolo.\nLa squadra bergamasca pi\u00f9 titolata \u00e8 il Volley Bergamo femminile - conosciuta fino al 2018 come \"Foppapedretti Bergamo\" e dall'11 maggio 2018 con il nome di \"Zanetti Bergamo\" - che, con un palmares di 8 scudetti, 7 Champions League, 1 Coppa CEV, 6 Coppe Italia, 6 Supercoppe italiane, \u00e8 considerata una delle squadre pi\u00f9 forti del continente.\nIn campo maschile l'Olimpia Pallavolo, societ\u00e0 maschile professionistica fondata nel 1945, milita in serie A2. Nel suo passato vanta varie stagioni in serie A2 con il nome \"SAV\" (sponsor dell'epoca) e una promozione sfiorata in A1 nel 1986.\nPallacanestro.\nLa maggior squadra cittadina \u00e8 la Bergamo Basket 2014 (Serie A2), seconda solo alla Special Bergamo Sport (promossa nel 2014 in A1) di basket in carrozzina.\nLa squadra maschile Alpe Bergamo, allenata da Carlo Recalcati, dopo aver vinto il campionato di serie A2\u00a01982-83 sponsorizzata SAV ha partecipato, come Binova, al campionato di serie A1 della stagione 1983/84 subendo la retrocessione.\nFootball americano.\nLa squadra di Football americano, i Lions Bergamo, \u00e8 tra le pi\u00f9 vincenti d'Italia. Vanta 12 titoli nazionali (di cui 11 vinti tra il 1998 e il 2008), 3 titoli di campioni d'Europa e 1 Champions League. Le partite casalinghe vengono disputate al Campo di Via Monte Gleno.\nAtletica leggera.\nDiverse affermazioni in campo nazionale ed europeo negli , , nei 110 hs e nei sono arrivate dal vivaio. In citt\u00e0 ha sede l'Atletica Bergamo 1959.\nCiclismo.\nBergamo \u00e8 stata diverse volte sede di arrivo di tappa del Giro d'Italia, la prima nel 1912, l'ultima nel 2017.\nIl 29 giugno 2008 ha ospitato il Campionato italiano di ciclismo su strada categoria Professionisti con la vittoria di Filippo Simeoni.\nInoltre Bergamo \u00e8 spesso sede della partenza oppure dell'arrivo del Giro di Lombardia, l'ultima delle cinque Classiche Monumento in programma ogni anno.\nTennis.\nDal 2006 Bergamo ospita gli \"Internazionali di Tennis di Bergamo\"; la prima edizione del torneo \"challenger\" \u00e8 andata al tennista inglese Alex Bogdanovi\u0107 che ha battuto in finale l'italiano Simone Bolelli, complice anche il ritiro di quest'ultimo; l'edizione 2007 ha di nuovo visto la sconfitta di Bolelli in finale ad opera del veterano francese Fabrice Santoro. Notevoli le partecipazioni del veterano olandese Sjeng Schalken e del futuro semifinalista degli Australian Open Jo-Wilfried Tsonga mentre Matteo Berrettini si \u00e8 aggiudicato l'edizione del 2018 e Jannik Sinner quella del 2019.\nA Bergamo hanno inoltre sede due Club di rilevanza regionale: il Tennis Club Bergamo e il Tennis Club Citt\u00e0 dei Mille.\nHockey su ghiaccio.\nLa squadra di hockey su ghiaccio, l'HC Bergamo, milita nel campionato italiano di Serie C interregionale e disputa le partite casalinghe al palaghiaccio della Malpensata.\nDello stesso girone \u00e8 l'H.C. Tecnochem Bergamo, che gioca al palaghiaccio di Zanica, poi chiuso.\nRugby.\nLa formazione seniores milita in serie B.\nLe partite in casa si giocano nello Stadio Sghirlanzoni.\nPallanuoto.\nDue le squadre di pallanuoto: Bergamo Nuoto e Bergamo Alta. Bergamo Alta ha conquistato nel 2008 la promozione al campionato di serie A2; Bergamo Nuoto milita invece in serie C. Le partite casalinghe vengono disputate nella piscina Italcementi."}
{"id": "2495948", "revid": "1669436", "url": "https://it.wikipedia.org/wiki?curid=2495948", "title": "Storia di Bergamo", "text": "Storia di Bergamo e del suo territorio.\nOrigini del nome.\nNumerose sono le ipotesi avanzate per spiegare l'origine del toponimo \"Bergamo\". In latino classico il toponimo \u00e8 attestato come \"Bergomum\", mentre nel latino tardo \"Bergame\".\nUn'ipotesi plausibile lo accomuna alla base prelatina \"barga\" \"capanna\" o a nomi liguri quali \"Bergima\" (localit\u00e0 nei dintorni di Marsiglia) da una radice *\"bherg\", \"alto\".\nLo storico e politico bergamasco Bortolo Belotti ha accostato il toponimo a precedenti nomi preceltici (\"barra\"?) a cui sarebbe seguito il nome \"B\u00e8rghem\", di cui \"Bergomum\" sarebbe stata solo la latinizzazione.\nAntonio Tiraboschi ha invece sostenuto l'ipotesi di una derivazione germanica di \"Bergamo\" da *\"berga(z)\" \"monte\" e *\"haima(z)\", \"insediamento\" ma anche \"mondo\"; tuttavia tale ipotesi si scontra con l'assenza di documenti riguardo a insediamenti germanici nella zona prima della conquista romana.\n\u00c8 stata infine proposta un'origine indoeuropea del nome, accostandola all'area linguistica mediterranea orientale e a toponimi quali Praga, Parga, Barga, Pergamo, Bergamo, derivanti dall'accadico \"parakkum\", posto alto nel tempio, cella, santuario, Le Origini \"cittadella, rocca\" (in riferimento ad abitazioni fortificate in cima a un colle), ma anche in questo caso l'ipotesi non \u00e8 attestata.\n\"B\u00e8rghem\" \u00e8 ancor oggi il toponimo utilizzato in bergamasco.\nGli Orobi popolazione primigenia.\nL'area della provincia di Bergamo sarebbe stata abitata, sin dall'et\u00e0 del ferro, dalle popolazioni degli Orobi, popolazione di Celto-Liguri formatasi attraverso la penetrazione di genti provenienti dalle regioni del Reno e del Danubio nell'Italia nord-occidentale in et\u00e0 molto pi\u00f9 antica delle invasioni celtiche storiche del IV secolo a.C. e stanziatisi tra l'Oglio ed il Ticino, collegate alla Cultura di Golasecca.\nPlinio il Vecchio, riportando le parole di \"Origines\", un'opera di Catone il Censore andata dispersa, attribuisce loro la fondazione di Como, Bergamo, Licini Forum e Parra: \nNei numerosi manoscritti della \"Naturalis Historia\" pervenutici ed ora conservati nelle biblioteche europee, generalmente viene trascritto il nome \"Orobii\". In quello maggiore del 1469, considerato il pi\u00f9 antico, compare \"Orumbovii\" ed in quello leidense, pure ritenuto tra i pi\u00f9 antichi, \"Orumobii\". Una volta compare \"Orumbivi\".\nGli storici classici, come Plinio stesso, li ritengono di origine greca, facendo risalire l'etimologia del nome dal greco \"\u039f\u03c1\u03c9\u03bd \u03b2\u03b9\u03bf\u03bd\" (\u00d2ron b\u00econ, \"abitanti della montagna\"). Differente \u00e8 l'interpretazione moderna.\nUna migliore analisi del nome, rivela una pi\u00f9 probabile origine ligure: \"or\" \u00e8 un termine preindoeuropeo che significa acqua e \"bo\" \u00e8 un termine indoeuropeo dato alle abitazioni. Considerando che il nome \"Orumbovi\" venne trasmesso ai Romani dai Galli, nulla di pi\u00f9 logico che interpretarlo come \"coloro che abitano sull'acqua\" o \"palafitticoli\".\nI miti fondativi: \"Barra\" ligure ed etrusca.\nUn primo abitato, denominato \"Barra\", sarebbe stato fondato da Cydno, figlio di Ligure, capostipite della popolazione dei liguri. Cydno tracci\u00f2 un solco quadrato con l'aratro dall'attuale colle della Fara (S. Agostino) fino al colle di S. Eufemia.\nUna diversa ipotesi fa risalire la fondazione o il consolidamento del primo abitato alle popolazioni etrusche dilagate nella pianura padana nel VI secolo a.C., che avrebbero fortificato \"Barra\" con mura di grandi massi.\nLe incursioni celtiche: Cenomani e Senoni; la sconfitta di Brenno.\nVerso il 550 a.C. la citt\u00e0 venne conquistata, assieme a Brescia e Verona, dai Galli Cenomani che si abbandonarono a uccisioni e devastazioni, com' era la consuetudine.\nSuccessivamente, poco dopo il 390 a.C. secondo la leggenda, Bergamo fu teatro della sconfitta dei Galli Senoni che capeggiati da Brenno erano reduci del sacco di Roma e della battaglia di Fiesole. Ritenendo che la citt\u00e0 rappresentasse un'ottima base strategica per il controllo delle valli e dei commerci che da l\u00ec si sviluppavano, Brenno ne chiese la sottomissione. Reag\u00ec al rifiuto espugnandola e radendola al suolo; fatta propria la citt\u00e0, fece erigere un castello nella zona che oggi porta il nome di Breno, nel contiguo comune di Paladina.\nRoma, ancora scossa per l'invasione e saccheggio subiti di recente e considerando Brenno una pericolosa spina nel fianco, invi\u00f2 un esercito per sconfiggere il Gallo una volta per tutte. Tuttavia il console romano anzich\u00e9 dare battaglia e contro le intenzioni di Roma, propose al capo Gallico un duello, risparmiando cos\u00ec i due eserciti.\nIl duello fu vinto dal condottiero romano che, in segno di vittoria, prese dal Gallo il suo collare (torque) e fu da allora ricordato infatti come Torquato.\nLa leggenda ci narra che Brenno - umiliato dal disonore della sconfitta personale e di avere avuto ciononostante la vita risparmiata - si suicid\u00f2 annegandosi nel fiume Brembo il quale fu detto di averne acquistato il nome; benche' tale tradizione sia affascinante, l'evidenza fornita da seri studi pare dimostrare la provenienza del toponimo da origini linguistiche e, guarda caso, pur sempre Celtiche.\n\"Bergomum\" municipio romano.\nDa quel momento i bergamaschi, secondo questa leggenda, sarebbero diventati sudditi di Roma, anche se in realt\u00e0 la conquista romana avvenne due secoli pi\u00f9 tardi, attorno al 200 a.C. La vecchia societ\u00e0 muore e viene sostituita da nuove leggi, nuovi ordinamenti amministrativi e nuove religioni. Inizia un periodo piuttosto lungo di benessere e prosperit\u00e0 e il nuovo insediamento di \"Bergomum\" diviene un fiorente municipio fortificato.\nInsieme a tutti gli abitanti dei territori \"transpadani\", anche i bergamaschi divengono cittadini romani nel 49 a.C., in seguito ad un editto di Giulio Cesare. Attorno all'anno 100, nell'epoca di Traiano, viene costruito il ponte di Lemine, sulla strada militare che collega Bergamo a Como. Rester\u00e0 in funzione (conosciuto come \"ponte della Regina\") fino al 1493. Poco pi\u00f9 avanti anche a Bergamo appaiono i primi cristiani e secondo la leggenda nel 290 d.C. Sant'Alessandro, oggi patrono della citt\u00e0, viene decapitato.\nBergamo nelle invasioni barbariche.\nA partire dall'inizio delle invasioni barbariche del V secolo, che provocarono la caduta dell'Impero romano d'Occidente, la citt\u00e0 viene ripetutamente invasa e saccheggiata.\nNel 402 iniziano i Visigoti di Alarico I e nemmeno circa cinquant'anni dopo \u00e8 la volta degli Unni di Attila. Quindi tocca a Eruli, Ostrogoti e infine ai Bizantini.\nL'Italia non si era ancora ripresa dalla disastrosa Guerra gotica (535-553), vinta dai Bizantini contro gli Ostrogoti, che un'altra invasione, quella longobarda, si abbatt\u00e9 su un territorio semidistrutto e su una popolazione rarefatta e ridotta alla fame. Anche Bergamo e il suo contado, reduci dai precedenti eventi bellici, subirono le dure condizioni della conquista longobarda.\nIl Ducato longobardo.\nCon l'invasione del 568 guidata da Alboino anche Bergamo cadde sotto il dominio longobardo, assumendo un'importanza notevole per la sua posizione geopolitica. Bergamo, infatti, costituiva il crocevia tra le strade militari che congiungevano il Friuli alla parte occidentale della Pianura padana e a Pavia, capitale del regno.\nIl Ducato di Bergamo fu una delle entit\u00e0 territoriali che formarono il regno longobardo. Creato intorno al 570, poco dopo l'invasione guidata da Alboino, cess\u00f2 di essere sede ducale nel 702.\nDurante il decennio di anarchia longobarda (Periodo dei Duchi) a seguito dell'uccisione di Alboino e di Clefi, Bergamo fu governata da Wallari, primo duca di Bergamo e del suo territorio nel tumultuoso periodo della conquista longobarda non ancora consolidata.\nTra il 590 e il 594, il secondo duca di Bergamo, Gaidulfo, si ribell\u00f2 al nuovo re longobardo Agilulfo. Il ducato di Bergamo, inteso come complesso politico-militare, ma non ancora territoriale, era infatti tra i pi\u00f9 importanti e agguerriti ducati longobardi. Nel 594 Agilulfo sconfisse definitivamente la ribellione, giustiziando Gaidulfo e altri duchi ribelli.\nNella seconda met\u00e0 del VII secolo la dinastia Bavarese garant\u00ec l'affermazione della religione cattolica, a discapito di altre scelte religiose, ormai minoritarie dei Longobardi (paganesimo, arianesimo, Scisma tricapitolino). A Bergamo si evidenzi\u00f2 la forza nascente del vescovo nella persona di Giovanni, figura particolarmente carismatica, che riport\u00f2 al culto cattolico la Basilica autarena di Fara Gera d'Adda, fino ad allora dedicata al culto ariano.\nIl passaggio tra il VII e l'VIII secolo fu un momento di grave anarchia nel regno longobardo. L'ultimo duca di Bergamo, Rotarit, alla morte di re Cuniperto si schier\u00f2 al fianco dell'erede al trono minorenne, Liutperto, e del suo tutore Ansprando. Sconfitto una prima volta da Ragimperto (700) e una seconda da Ariperto II (702), si rinserr\u00f2 nella sua Bergamo e si proclam\u00f2 anti-re. Ariperto marci\u00f2 contro di lui, lo sconfisse dopo un sanguinoso assedio e, dopo avergli fatto rasare il capo e la barba in segno di disprezzo (era il trattamento applicato a schiavi e prigionieri di guerra), lo releg\u00f2 a Torino dove lo fece uccidere. Il ducato venne soppresso e ridotto a gastaldato governato direttamente dal re attraverso propri uomini di fiducia.\nI franchi, la contea gisalbertina e i vescovi-conti.\nBergamo e il suo territorio riacquisirono una struttura politica autonoma soltanto dopo la conquista dell'Italia settentrionale da parte di Carlo Magno, nel 774. L'imperatore eresse infatti Bergamo a sede di una contea, insediandovi un grande mercato commerciale.\nAgli amministratori longobardi, i gastaldi, si sostituirono i conti, pur sopravvivendo la precedente aristocrazia longobarda bench\u00e9 privata, almeno all'inizio, di ogni potere politico.\nNell'894 la citt\u00e0 \u00e8 distrutta dall'esercito dell'imperatore Arnolfo, sceso in Italia su invito di Papa Formoso e di passaggio, proveniente da Verona e diretto a Milano.\nUn nuovo saccheggio avviene nel 902: il re d'Italia Berengario del Friuli e i mercenari ungari occupano la citt\u00e0, che si era ribellata.\nNel 904 Berengario concede al vescovo Adalberto la piena giurisdizione civile e militare sulla citt\u00e0. I vescovi-conti governano la citt\u00e0 per due secoli, fino alla deposizione dell'ultimo vescovo nel 1098 e la nascita del libero comune.\nNel 923 con l'ascesa politica di Gisalberto, conte di Bergamo (\"Comes civitatis bergomensis\"), la contea acquista un carattere personale e patrimoniale. Il suo titolare agiva in nome e per conto proprio, a volte anche in contrasto con il sovrano a cui avrebbe dovuto essere legato da un rapporto di fedelt\u00e0 personale,\nBergamo sotto il conte Gisalberto I e il vescovo Adalberto ebbe uno sviluppo non solo demico ed economico ma anche e soprattutto politico. La citt\u00e0 si distinse dal resto del territorio acquistando una sempre maggiore individualit\u00e0 che, tuttavia, non sconfinava ancora in autonomia.\nSi rafforz\u00f2 progressivamente la posizione dell'Episcopato di Bergamo, impersonato dal vescovo Adalberto, che assumeva sempre maggiore forza e valenza politica divenendo spesso arbitro nelle controversie, specialmente nel periodo successivo della dinastia imperiale degli ottonidi.\nLo stesso episcopato avrebbe eroso la posizione dei Gisalbertini, spostandone la sfera d'influenza fuori della citt\u00e0, prima nei suburbi poi sempre pi\u00f9 a sud verso Cremona, fino alla loro scomparsa dalla scena politica, trasformatisi da titolari di poteri pubblici in signori feudali e terrieri.\nSar\u00e0 l'affermazione del Comune a prevalere definitivamente sui Gisalbertini e poi anche sull'Episcopato che prima aveva sostenuto.\nBergamo libero comune.\nBergamo viveva nel corso dell'XI e XII secolo una forte evoluzione politica sotto la spinta del cambiamento socio-economico della propria comunit\u00e0. Accanto al sempre pi\u00f9 potente vescovo si stava formando una nuova classe di \"cives\" che supportava l'episcopato e da questi era tutelata in una linea di condotta filoimperiale. Essi, attraverso propri \"consules\", assunsero la gestione politica della citt\u00e0.\nIl potere cambi\u00f2 solamente titolare passando dal Vescovo a quei maggiorenti che erano stati la stampella politica della sua gestione: nacque cos\u00ec il Comune di Bergamo.\nNel 1098 il vescovo Arnolfo, gi\u00e0 scomunicato da papa Gregorio VIII per simonia, viene dichiarato deposto dal Concilio di Milano ed \u00e8 cacciato anche da Bergamo, che si proclama libero comune.\nNel 1137, come ex voto dei bergamaschi a Maria per essere scampati ad un lungo periodo di siccit\u00e0, iniziano i lavori di rifacimento e ingrandimento di una piccola chiesa risalente all'VIII secolo dedicata a Maria. Nasce la Basilica di Santa Maria Maggiore.\nNel 1156 Federico Barbarossa concede alla citt\u00e0 il diritto di battere moneta ma l'11 marzo dello stesso anno scoppia, per questioni di predominio territoriale, la prima guerra contro il libero comune di Brescia.\nNel 1155 tale Giovanni Brusati (od un suo erede) possedeva in feudo il Castello di Volpino. Brescia desiderava unire questo al suo territorio, ma il feudatario lo concesse, dietro compenso, a Bergamo. Questo fu causa di una guerra vinta nel 1156 dai bresciani, che trafugarono lo stendardo di Sant'Alessandro.\nNel 1161 per\u00f2 i bergamaschi lo recuperarono, ed a seguito di questo evento venne stipulata una pace, con la mediazione dell'Imperatore, che prevedeva la distruzione del castello di Volpino, l'attribuzione a Brescia del Castello di Ceratello e del Castello di Qualino e la spartizione della terra lasciando a Bergamo quella prospiciente il Lago d'Iseo e Lovere\nTuttavia nel 1162 Barbarossa distrugge Milano; cinque anni dopo, Bergamo \u00e8 tra i comuni che il 7 aprile 1167, nel monastero benedettino di Pontida, fondano la Lega Lombarda. Quando questa, il 29 maggio 1176, sconfigge a Legnano l'esercito imperiale, i bergamaschi festeggiano per giorni.\nPoi per\u00f2 si torna alla vita di tutti i giorni e allora accade che, nel 1184, lo stesso imperatore entri in citt\u00e0 salutato, secondo le cronache dell'epoca, da vere e proprie manifestazioni di entusiasmo.\nAccade anche che, il 7 luglio 1191, con la Battaglia di Rudiano, i bresciani sconfiggano i bergamaschi, alleati con Cremona, obbligandoli a lasciare sul campo di battaglia di Cividate al Piano, sulle rive del fiume Oglio, oltre tremila cadaveri.\nNel 1198, a Bergamo, viene terminato il Palazzo della Ragione e la citt\u00e0 comincia ad espandersi fuori dalle mura, gettando le basi dell'odierna \"citt\u00e0 bassa\".\nNel 1206 scoppia una vera e propria battaglia tra le fazioni bergamasche dei Suardi (alfieri dei nobili e ghibellini) e dei Rivola (alfieri della fazione popolare e guelfi). Con la costituzione del comune si formarono due societ\u00e0 in armi, quella sotto il nome di \"societ\u00e0 di San Salvatore\" e la seconda nel 1289 di Santa Maria Maggiore: \"Ordo militiae gloriosae Virginis Maiae\" gestita dalla famiglia Suardi che in pratica occuparono militarmente la chiesa mariana, che era comunale. Ebbe cos\u00ec inizio un forte scontro tra i Suardi e il podest\u00e0 che chiese la collaborazione delle altre famiglie nobili di Bergamo. La societ\u00e0 di san Salvatore divenne una vera societ\u00e0 militare e il 20 luglio 1320 fu messo a capo di questi Giacomo del Zoppo..\nL'istituto comunale bergamasco \u00e8 in profonda crisi e, quasi come reazione, nascono numerose sette religiose (in particolare quella dei Poveri Lombardi). Il papa bolla Bergamo come citt\u00e0 eretica.\nTra gli inquisitori papali, per fanatismo e numero di vittime, si distinguono tali padre Lanfranco e padre Fontana.\nSul fronte politico interno i Suardi si alleano con i Colleoni, e il 18 maggio 1226 la battaglia tra queste due famiglie e la famiglia dei Rivola dura pi\u00f9 di una giornata.\nI bergamaschi per\u00f2, stanchi di tante uccisioni, il 14 febbraio 1230 festeggiano la nascita della Societ\u00e0 del Popolo, creata con speciale statuto e forte di circa duecento fanti, con il fine di provvedere al bene della citt\u00e0 senza distinzioni tra cittadini.\nIl tempo passa e Bergamo, nel novembre 1237, si schiera con le truppe imperiali contro la Seconda Lega Lombarda.\nNella battaglia di Cortenuova le perdite dei nemici dell'imperatore Federico II sono altissime: circa seimila morti e quattromila prigionieri.\nBergamo, nel timore di subire vendette da parte dei comuni traditi, arriva ad affidarsi alla protezione di altri, inizialmente dei Visconti di Milano, protettori dei ghibellini. Numerosi guelfi vengono giustiziati ed i cittadini bergamaschi pagano i costi di tale alleanza in termini di nuove tasse e tributi.\nNel 1265 nasce, su iniziativa del Vescovo e di Pinamonte da Brembate, il Consorzio di Misericordia, grossa organizzazione assistenziale ancora oggi operante.\nIl 10 marzo 1296 scoppia in citt\u00e0 una furiosa battaglia tra il partito dei Guelfi (capeggiati dai Colleoni, ormai ex alleati dei Suardi) e il partito dei Ghibellini, capeggiati dai Suardi.\n\u00c8 l'epilogo di una sanguinosa guerra civile che si conclude con la fuga dei Suardi a Milano, dove chiedono la protezione dei Visconti. Costoro inviano un piccolo esercito sotto le mura di Bergamo e allora tocca ai Colleoni sgomberare il campo. I Suardi rientrano in citt\u00e0 e l'esercito visconteo, raggiunto lo scopo, ritorna a Milano.\nAllora gli alleati dei Colleoni, i Rivola e i Bonghi, attaccano i Suardi nuovamente e questi, sconfitti, devono fuggire una seconda volta. I Colleoni allora ritornano ma, incredibilmente, si alleano con i Suardi e a lasciare Bergamo sono ora i Rivola.\nLe Signorie: Visconti e Malatesta.\nTutte queste lotte intestine indeboliscono ulteriormente l'istituzione comunale: il 4 febbraio 1331 i Bergamaschi spalancano le porte a Giovanni I di Lussemburgo, Re di Boemia e di Polonia, acclamandolo come liberatore e signore perpetuo, il quale emana nuovi statuti cittadini e avvia la costruzione della Rocca sul colle di Sant'Eufemia.\nL'illusione dura appena un anno e mezzo: il 27 settembre 1332, il milanese Azzone Visconti con l'appoggio dei soldati dei Gonzaga e di Mastino II della Scala, sconfigge il presidio di re Giovanni dopo una sanguinosa battaglia e si impadronisce di Bergamo, aiutato dalla sollevazione di una parte della popolazione stessa. Divenuto signore al posto del re di Boemia, Azzone porta a compimento la Rocca nel 1336.\nDurante il dominio di Milano, viene costruita a scopo difensivo e di controllo la Cittadella fortificata, mentre nel 1335 viene completata la fortificazione del castello di San Vigilio.\nLa citt\u00e0 viene conquistata da Pandolfo III Malatesta nel 1407, cui dodici anni dopo segue una rivolta ghibellina capitanata da Filippo Maria Visconti, riportando a Bergamo il goderno visconteo.\nNel XIV secolo Raimondo da Bergamo traduce in volgare bergamasco il Tr\u00e9sor di Brunetto Latini.\nBergamo nella \"Serenissima\" Repubblica di Venezia.\nBergamo diviene infine parte della Serenissima Repubblica di Venezia il 6 maggio 1428, a seguito della vittoria del conte di Carmagnola nella battaglia di Maclodio. La repubblica istitu\u00ec un palio annuale che ogni anno ricordasse questo importante evento gi\u00e0 dall'anno successivo. Questo risulta inserito negli statuti del 1430 e del 1453, e negli editti stampati e pubblici del 1491 e 1727. \nBergamo, citt\u00e0 di confine e sulla strada per la Svizzera (via Priula e via Mercatorum), ebbe da Venezia ampie autonomie: la Serenissima lascia sopravvivere le antiche magistrature locali e le istituzioni politiche, con la supervisione di un reggente veneziano.\nVenezia fa completare la fortificazione della citt\u00e0 bassa con la costruzione delle Muraine (1431-1453), che non dovevano solo proteggere i borghi che si erano sviluppati fuori dalle mura medievali, ma diventavano una tassazione con il pagamento del dazio per chi entrava in citt\u00e0. Nel 1437 subisce un attacco da parte di Francesco Piccinino condottiero al servizio di Filippo Maria Visconti, che attacc\u00f2 la citt\u00e0 attraversando borgo Pignolo per giungere in Sant'Agostino, ma la citt\u00e0 fu presto riconsegnata a Venezia da Bartolomeo Colleoni. Questi nel 1472, dopo la demolizione delle sagrestie di Santa Maria Maggiore, inizi\u00f2 la costruzione della sua cappella funebre. Durante la dominazione Veneziana la citt\u00e0 subisce importanti modifiche: il Palazzo comunale viene ricostruito; per ospitare il mercato viene realizzata l'attuale piazza Mascheroni e viene sistemata l'attuale piazza Pontida. Vengono riunificati gli undici ospedali che avevano una gestione autonoma, nell'ospedale di san Marco, e fu aperto il porticato del Palazzo della Ragione (1452). Queste opere portarono in Bergamo artisti e architetti famosi come il Filarete per la riedificazione del Duomo di Bergamo, e Giovanni Antonio Amadeo per la Cappella Colleoni, e il Bramante per i dipinti sul palazzo comunale.\nLa Lega di Cambrai che cercava di arrestare l'avanzata veneziana sui territori di terra, il 10 dicembre 1508, decise di invadere la repubblica veneta, e con la vittoria della Guerra della Lega di Cambrai si decise di dividere i territori veneziani, Bergamo sarebbe stata territorio occupato dai francesi, i quali entrando in citt\u00e0 la devastarono iniziando un periodo di soprusi e distruzione.\nNei primi anni del XVI secolo Bergamo sub\u00ec numerosi attacchi, le famiglie si divisero tra favorevoli a Venezia come i Colleoni, e quelli favorevoli al re francese Luigi XII come gli Albani o i Sacco, mentre le valli erano a favore dei veneziani, e la notte del 2 febbraio 1512, a seguito della ribellione dei bresciani alcuni abitanti delle valli e di Martinengo entrarono in citt\u00e0 liberandola dai francesi. Ma la citt\u00e0 venne nuovamente occupata da Gastone de Foix, per poi ritornare sotto il dominio veneto nel il 9 giugno del medesimo anno. Tutto questo port\u00f2 a una distruzione di molte parti della citt\u00e0 ponendola allo stremo economico. \nSolo dopo il Trattato di Noyon del 13 agosto 1516 a Bergamo si raggiunse un periodo di pace dopo tanta devastazione tornando definitivamente sotto il dominio veneziano, diventando cos\u00ec terra di confine e soggetta a incursioni d'oltralpe.\nLa costruzione delle Mura venete e della via Priula.\nAll'inizio del XVI secolo la citt\u00e0 subisce due invasioni francesi e sette spagnole, alternate alla riconquista veneziana. \u00c8 la Repubblica di Venezia, nel 1561, a dare inizio alla costruzione delle mura di citt\u00e0 alta.\nErano tempi in cui, con la recente scoperta delle Americhe, la Serenissima stava iniziando il suo inesorabile declino nel dominio dei commerci marittimi e, a causa di ci\u00f2, rivolgeva una sempre maggiore attenzione ai commerci che avvenivano verso il centro d'Europa. A tal riguardo la terra bergamasca cominci\u00f2 a rivestire un ruolo strategico di primissimo piano, accresciuto dal progetto di costruire la via Priula, una strada che avrebbe collegato, tramite la val Brembana, la citt\u00e0 di Bergamo (e quindi tutti i territori della Repubblica di Venezia) con il Canton Grigioni, considerato alleato e fino ad allora raggiungibile soltanto passando attraverso territori dominati dagli Spagnoli, e quindi soggetti a fortissimi dazi commerciali.\nQuesti interessi della Repubblica di Venezia vennero sovente attaccati e messi in discussione dal vicino Ducato di Milano, gestito dal ramo spagnolo della potente famiglia degli Asburgo, ma anche dalle truppe francesi. Le cronache riportano di numerose battaglie nella citt\u00e0 bergamasca nei primi due decenni del XVI secolo, la pi\u00f9 cruenta delle quali si verific\u00f2 tra il 1515 ed il 1516, con un grande utilizzo di cannoni e colubrine da parte di entrambi i contendenti.\nI veneziani decisero allora di adottare provvedimenti volti a proteggere la citt\u00e0, che in quel tempo rivestiva appunto una notevole importanza strategica.\nMolti progetti furono esaminati, ma quello finale e definitivo prevedeva la costruzione di un'imponente cinta muraria che avrebbe interessato la parte collinare della citt\u00e0 stessa, trasformandola in una vera e propria fortezza.\nTuttavia la decisione di dotare Bergamo di una cos\u00ec ardita opera aveva una valenza politica piuttosto che militare: difatti le dimensioni della cinta muraria erano si imponenti, ma non sufficientemente da comprendere tutta la citt\u00e0 bassa che, rimanendo quindi esclusa, la rendeva di fatto un'opera utilizzabile soltanto per fini difensivi, e non per organizzarvi un attacco ai vicini domini spagnoli. Era quindi una tacita ammissione di rinuncia da parte della Serenissima ad ampliare i propri domini in Lombardia, anche a causa dei sempre maggiori impegni bellici profusi contro l'esercito turco: le dimensioni ridotte difatti non potevano permettere l'ammassamento di grandi contingenti militari al punto di farne una testa di ponte per attaccare la citt\u00e0 di Milano ed i territori limitrofi.\nNel 1592-1593 Alvise Priuli, podest\u00e0 di Bergamo, ordina la costruzione di una strada lastricata tra Bergamo e Morbegno, lungo la val Brembana: \"Ho fatto tagliare una strada nel sasso vivo..\" La via Priula garantisce i commerci tra la Serenissima e il Canton Grigioni svizzero (di cui la Valtellina era parte) attraverso il passo di San Marco, permettendo di evitare i territori milanesi e spagnoli del Lago di Como. Il passaggio dalla valle alla citt\u00e0 \u00e8 permesso dalle \"chiavi della Botta\" (toponimo del quale ancora oggi non \u00e8 chiara l'origine ma cos\u00ec descritto \"un pezzo di strada sostenuta da archi appoggiati sopra macigni eminenti sul Brembo, che vi passa ad una spaventosa profondit\u00e0\"\", nelle parole di Giovanni Maironi da Ponte. La strada continua poi solcando l'antico ponte di Sedrina, gi\u00e0 allora esistente e tuttora visibile, proseguendo poi per Zogno, San Pellegrino Terme, San Giovanni Bianco, Piazza Brembana, Olmo al Brembo, Mezzoldo e Passo San Marco. Manufatti antropici ancora esistenti e degni di nota sono: la casa cantoniera di San Marco, voluta e costruita dallo stesso Priuli, e la Dogana Veneta di Mezzoldo.\nLa carestia prima e l'epidemia di peste poi (quella descritta da Alessandro Manzoni ne I promessi sposi) mietono circa diecimila vittime a Bergamo nel 1630.\nVerso la fine del 1700 Alvise Contarini, podest\u00e0 di Bergamo, fece realizzare i ponti in pietra oltre le porte di Citt\u00e0 Alta, eliminando i ponti levatoi, e inaugur\u00f2 una fontana leonina (che oggi porta il suo nome) in piazza Vecchia. Allo stesso tempo, nell'area del \"Sentierone\" in citt\u00e0 bassa, si sviluppava la fiera di Sant'Alessandro.\nIl 1789 port\u00f2 in citt\u00e0 la notizia della rivoluzione francese. I giornali francesi, bench\u00e9 proibiti, circolavano, mentre il dominio veneziano cadeva di prestigio e consenso a causa dei continui aumenti dei prezzi e delle tasse.\nLa Rivoluzione e la Repubblica Bergamasca.\nNel 1796 le truppe rivoluzionarie francesi entrano in citt\u00e0 ponendo fine al lungo dominio veneziano e fondando la \"Repubblica Bergamasca\", la cui breve vita si conclude con la sua inclusione nella Repubblica Cisalpina (trattato di Campoformio) e nel regno d'Italia di Napoleone, nel 1805.\nLa Repubblica nacque a seguito dell'occupazione militare francese delle citt\u00e0 di Brescia e Bergamo allora appartenenti alla Repubblica di Venezia, e conflu\u00ec infine nella Repubblica Cisalpina.\nLe truppe francesi a Bergamo fecero ingresso a Bergamo il giorno di Natale del 1796, senza combattimenti, in accordo con il podest\u00e0 Ottolini, che aveva concordato il ritiro delle truppe veneziane.\nIl 12 marzo 1797 veniva cos\u00ec proclamata la Repubblica Bergamasca. Ottolini, minacciato di arresto, partiva per Brescia, mentre veniva eletta la nuova municipalit\u00e0, formata da 24 persone, che istituiva anche una parvenza di esercito.\nDue giorni dopo la Repubblica votava l'annessione alla Repubblica Cispadana, e venivano rimossi i simboli veneti dalle porte delle Mura. L'Albero della libert\u00e0 veniva eretto in Piazza Vecchia, oltre che nelle contrade.\nNelle valli prendeva per\u00f2 forma una sorta di contro-rivoluzione: la Repubblica sembrava infatti essere anti-religiosa, e soprattutto nei paesi il carisma del clero riusciva a mantenere la popolazione dalla parte dei veneziani. La rivolta veniva tuttavia sedata nel giro di un mese.\nIl 24 aprile del 1799, mentre Napoleone era impegnato nella campagna d'Egitto, l'esercito austro-russo entr\u00f2 a Bergamo dalla Porta Broseta e vi fu una breve scaramuccia con i pochi soldati francesi rimasti e i pochi volontari; i morti furono una decina in tutto. La sera di quel giorno venne celebrato un \u201cTe Deum\u201d di ringraziamento, ma ben presto i nuovi venuti iniziarono a saccheggiare e fare violenze.\nBergamo rientra nei domini napoleonici, come parte del Regno d'Italia a seguito della battaglia di Marengo.\nNapoleone sfruttava le 200 miniere e le 268 ferriere attive nella bergamasca per fornire le armi al suo esercito in vista anche della Campagna di Russia. Dopo la disfatta in Russia e la Battaglia di Waterloo, vi fu il Congresso di Vienna.\nIn questo periodo nacquero i primi giornali bergamaschi:\nBergamo nel Lombardo-Veneto.\nIl Congresso di Vienna, nel 1815, rende Bergamo parte del Regno Lombardo-Veneto, e capoluogo dell'omonima provincia.\nInizialmente gli austriaci vennero accolti come i restauratori dell'ordine, la citt\u00e0 ricevette nel 1816 e nel 1825 la visita di Francesco I.\nQuando nel 1838 Ferdinando I d'Austria venne in visita alla citt\u00e0, accompagnato da oltre 200 fra duchi e nobili di ogni genere, vi fu una festa durata tre giorni con luminarie, spettacoli e cerimonie.\nIn ricordo di questa visita furono innalzati i propilei di Porta Nuova e la strada che dalla stazione (non ancora esistente) saliva fino a Porta S. Agostino, fu chiamata \"Via Ferdinandea\".\nAll'epoca la citt\u00e0 contava 30.000 abitanti.\nOrmai Bergamo era costituita da due citt\u00e0: quella alta abitata dai nobili in ricchi palazzi e nella parte bassa i borghi: S. Leonardo, abitato dai commercianti, S. Antonio, Pignolo, S. Tommaso, S. Caterina.\nNei quattro secoli di dominazione veneta l'arte, la pittura, la scultura, il gusto del bello erano di casa, ma solo nei palazzi dei ricchi, nelle chiese e negli edifici pubblici.\nPer quello che riguardava invece il popolo i problemi erano molti: l'acqua potabile, i pozzi neri, le fognature che non esistevano e il problema dei rifiuti di ogni genere che causavano frequentemente il colera per colpa del quale ci furono 915 morti nel 1836 e 723 nel 1849. La popolazione aveva paura; non ci furono pi\u00f9 feste, le osterie restavano vuote, la gente restava chiusa in casa. Gli ufficiali sanitari passavano con le carrette a ritirare i cadaveri e la campana a morto suonava in continuazione.\nIl periodo di dominazione asburgica vede l'industrializzazione del territorio, anche grazie agli investimenti di famiglie austriache che si trasferiscono a Bergamo (Legler, Fritz, Von Wunster), introducono la coltivazione del baco da seta e impiantano filande e manifatture.\nNel marzo 1848, in contemporanea con le cinque giornate di Milano, oltre all'invio di aiuti a Milano, anche a Bergamo vi furono dei moti. La sera di venerd\u00ec 17 marzo, alcuni dimostranti si diressero verso il Sentierone fino alla caserma di Santa Marta (oggi presso la Torre dei Caduti), ma furono subito dispersi. La manifestazione si ripropose, pi\u00f9 grande ancora, il giorno successivo, e la guarnigione austriaca dovette allontanarsi. In citt\u00e0 arrivarono Garibaldi, per prepararne le difese, e Mazzini, che tenne un discorso in Piazza della Legna (piazza Pontida). Tornarono per\u00f2 anche gli austriaci in numero maggiore: i patrioti bergamaschi dovettero rifugiarsi in Svizzera, coloro che rimasero furono fatti prigionieri e giustiziati nel cortile della Rocca o alla Fara.\nLa ferrovia arriva a Bergamo nel 1857. La via Ferdinandea (oggi viale Vittorio Emanuele II) collega la stazione con la Citt\u00e0 Alta.\nL'Unit\u00e0 d'Italia e Bergamo Citt\u00e0 dei Mille.\nL'8 giugno 1859 Giuseppe Garibaldi fa il suo ingresso nella citt\u00e0, ponendo fine al dominio austriaco. Porta San Lorenzo, da cui pass\u00f2, venne ribattezzata Porta Garibaldi.\nNel 1859, in seguito alla seconda guerra d'indipendenza, la Pace di Zurigo dispose l'annessione di Bergamo e di gran parte della Lombardia al Regno di Sardegna.\nIl governo sardo eman\u00f2 il Decreto Rattazzi, che ridisegnava la suddivisione amministrativa del regno. La provincia di Bergamo fu ridotta, con il passaggio della Val Camonica alla provincia di Brescia.\nIl 22 agosto 1859 Vittorio Emanuele II visitava Bergamo: Citt\u00e0 Alta fu illuminata a giorno da ben 50.000 fiaccole.\nL'anno successivo 174 bergamaschi partono con Garibaldi nella \"Spedizione dei Mille\", dando ottima prova di s\u00e9, come testimoni\u00f2 lo stesso Garibaldi con una lettera da Caprera del 10 febbraio 1864 indirizzata all'allora sindaco Camozzi \nLe cronache dell'epoca raccontano che i preti delle valli dissuasero molti altri giovani dal partire con le camicie rosse di Garibaldi.\nNel 1872 la sede del comune viene trasferita nella citt\u00e0 bassa, ormai diventata un centro urbano; nel 1887 entra in funzione la Funicolare di Bergamo Alta, che attraversa le mura, seguita nel 1912 dalla seconda Funicolare di Bergamo - San Vigilio\nNel 1901 vengono demolite le \"Muraine\", che svolgevano la funzione di dogana fino a pochi anni prima e viene costruita la strada di circonvallazione. Con il materiale recuperato si costruisce il Famedio del Cimitero monumentale di Bergamo. Un varco viene anche aperto nelle mura venete all'altezza di Castagneta (via Beltrami), per permettere la comunicazione con i colli.\nXX secolo.\nNegli anni della prima guerra mondiale sono molti i bergamaschi arruolati tra le truppe alpine ed impegnati al fronte.\nTra 1912 e 1927 viene realizzato il progetto di trasformazione urbana del 1907 di Marcello Piacentini: la fiera di Sant'Alessandro, rimossa, si trasforma nel nuovo centro cittadino, sull'asse tra la stazione ferroviaria e Citt\u00e0 Alta, con la costruzione del Palazzo della Banca d'Italia (1912-14), del Palazzo della Camera di Commercio (1924), della Torre dei Caduti (1924) e del Palazzo di Giustizia (1927). Nel 1928 viene costruito lo stadio comunale, terreno di gioco dell'Atalanta (squadra fondata nel 1907). Le trasformazioni urbane continuano durante il periodo fascista con la costruzione del Palazzo Littorio (1938) e della torre dell'autostrada (1939). Del 1934 \u00e8 il piano di risanamento di Citt\u00e0 Alta. Bergamo ingloba amministrativamente alcuni comuni circonvicini: Longuelo, Redona, Colognola.\nLa citt\u00e0 fu risparmiata da devastazioni durante la seconda guerra mondiale; ebbe la fortuna di non subire alcun bombardamento (se non nella vicina Dalmine).\nNel 1958 il cardinale Angelo Giuseppe Roncalli, nato a Sotto il Monte, fu eletto al soglio pontificio assumendo il nome di Giovanni XXIII.\nIl primo piano regolatore generale della citt\u00e0 \u00e8 del 1951-56, a firma di Giovanni Muzio e Morini, intende sbloccare la citt\u00e0 verso oriente nella direzione delle valli, verso occidente nella direzione di Ponte San Pietro e soprattutto (ma l'idea viene accantonata in fase di realizzazione) verso Sud oltre le linee ferroviarie. Il piano prevede uno sviluppo per azzonamento, con un'espansione a 180.000 abitanti entro il 1981, attraverso la costruzione di quartieri periferici autonomi e limitati quali citt\u00e0 satellite.\nGi\u00e0 nel 1961-1964 si provvede alla revisione del piano regolatore, per conciliarne le previsioni con l'effettivo sviluppo della citt\u00e0, avvenuto verso ovest e nord-est (Longuelo e Valtesse) piuttosto che verso sud, oltre la ferrovia, secondo una \"urbanizzazione a mezzaluna\". Il nuovo piano prevede un centro direzionale sull'area oltre la ferrovia ma, nuovamente, la realizzazione \u00e8 compromessa dalla mancanza di accordo con le FS.\nIn concomitanza con il Piano Regolatore Intercomunale del 1963, il nuovo programma di revisione del PRG del 1965 prevede uno sviluppo lineare dell'abitato lungo l'asse della ferrovia Brescia-Milano. Il piano regolatore di Bergamo, steso tra 1965 e 1969 da Giovanni Astengo e Dodi e approvato nel 1972, introduce un modello di sviluppo \"per poli\", basato sullo sviluppo dei paesi dell'hinterland, di cui Bergamo si pone come centro motore dell'area metropolitana (\"effetto citt\u00e0\"), per uno sviluppo totale fino a 150.000 abitanti per il comune e 400.000 per l'hinterland. Il piano prevede anche il recupero di Citt\u00e0 Alta e dei Borghi, e dell'ambiente naturale della citt\u00e0, attraverso il Parco dei Colli di Bergamo. Un\"'autostrada urbana\" sopraelevata avrebbe dovuto collegare la Briantea, la Stazione e il rond\u00f2 delle valli, mentre a sud della Stazione, al solito, si sarebbe dovuto sviluppare un centro direzionale.\n\u00c8 del 1972 l'apertura dell'aeroporto civile di Orio al Serio e del 1985 il primo trapianto di cuore, eseguito presso gli Ospedali Riuniti.\nGli anni settanta e ottanta vedono l'espansione dell'area urbana, con la costruzione delle case popolari \"167\" in diversi quartieri, tra cui Loreto (Bergamo) e Celadina. Vengono inoltre introdotte le circoscrizioni cittadine: inizialmente 9, quindi 7, dal 2009 solo tre.\nNegli anni novanta Bergamo approva un terzo piano regolatore, su progetto di Bernardo Secchi e Vittorio Gandolfi, elaborato tra 1995 e 1999, un piano di conservazione e trasformazione della citt\u00e0 intensa come insieme di sistemi. Il piano indica il posizionamento del nuovo ospedale prima alla Martinella e quindi alla Trucca, dell'universit\u00e0 nel polo ospedaliero, della nuova fiera alla Celadina e del palazzo di giustizia nei pressi della stazione, mentre individua un sistema di parchi di contorno (parco sud, parco est, parco ovest).\nXXI secolo.\nDal 9 luglio 2017 le mura venete di Bergamo sono entrate a far parte dell'UNESCO, come patrimonio dell'umanit\u00e0, nel sito seriale transnazionale \"\". Ad ottobre dello stesso anno si tiene a Bergamo il 43\u00b0 vertice del G7 sull'agricoltura nell'ambito del pi\u00f9 ampio meeting internazionale organizzato a Taormina. La \"Carta di Bergamo\", un impegno internazionale firmato durante il vertice, mira a ridurre la fame nel mondo entro il 2030, rafforzare la cooperazione per lo sviluppo agricolo in Africa e garantire la trasparenza dei prezzi.\nDurante la prima fase della pandemia di COVID-19 del 2020 la citt\u00e0 di Bergamo e la sua provincia attirano tristemente l'attenzione della cronaca mondiale in quanto uno dei territori italiani ed europei maggiormente colpiti dal contagio. Le immagini della lunga fila di camion dell'Esercito che trasportano i feretri delle vittime del COVID-19 fuori dalla citt\u00e0 ebbero visibilit\u00e0 mondiale."}
{"id": "2495950", "revid": "1603714", "url": "https://it.wikipedia.org/wiki?curid=2495950", "title": "Annunciazione (Jan van Eyck Madrid)", "text": "L'Annunciazione \u00e8 un dittico dipinto a olio su tavola in grisaille, del pittore fiammingo Jan van Eyck, databile a una fase avanzata della sua produzione, verso il 1440. \u00c8 composto da due pannelli che misurano 39x24 cm ciascuno \u00e8 conservato nella Museo Thyssen-Bornemisza di Madrid.\nDescrizione e stile.\nL'opera \u00e8 un esempio significativo della produzione a grisaille di van Eyck, che rinuncia talvolta all'uso dei colori per creare figure ambivalenti come statue viventi, composte dal solo uso del bianco e del nero. Una rappresentazione simile si trova anche, ad esempio, in due scomparti del \"Polittico di Gand\" (1426-1432).\nLe piccole dimensioni dell'opera fanno pensare a un dipinto destinato alla devozione privata, magari da essere portato in viaggio.\nL'iscrizione sulla cornice riporta le parole dell'Angelo e di Maria (Luca 1:26-38). I due protagonisti sono raffigurati su piedistalli e la luce che li colpisce crea effetti di notevole rilievo, con un panneggio frastagliato e dalle pieghe pesanti. La sapienza del Van Eyck nel creare illusioni ottiche si rivela nelle ombre che le figure sembrano gettare sulle cornici di pietra nonch\u00e9 nel loro riflettersi sulla finta superficie lucida e specchiante alle spalle. Maria tiene in mano il tipico attributo del libro (simbolo dell'avverarsi delle Sacre Scritture) ed \u00e8 visitata dalla colomba dello Spirito Santo. Nonostante l'apparenza di statue le figure sembrano pi\u00f9 che mai vive, con una gestualit\u00e0 naturale e con un'apparenza morbida e soffusa delle carni e di dettagli come le ali dell'angelo. Sicuramente il pittore aveva voluto giocare con questa ambivalenza, creando un fine gioco intellettuale che appassionava la committenza. Il retro \u00e8 marmorizzato."}
{"id": "2495951", "revid": "1543377", "url": "https://it.wikipedia.org/wiki?curid=2495951", "title": "Panther Solo", "text": "La Panther Solo \u00e8 un'autovettura prodotta dalla casa automobilistica inglese Panther Car Company dal 1989 al 1990, \u00e8 stata prodotta in un numero di esemplari compreso tra 12 e 25, di cui alcuni a marchio coreano SsangYong che aveva nel frattempo acquisito la societ\u00e0 inglese."}
{"id": "2495954", "revid": "1543377", "url": "https://it.wikipedia.org/wiki?curid=2495954", "title": "Milo Infante", "text": "Biografia.\nFiglio del noto giornalista, scrittore e critico d'arte Massimo Infante, \u00e8 vice direttore di Rai 2. \nI primi passi nell'etere li muove nel 1988 con il regista Riccardo Recchia, realizzando per l'emittente lombarda Telenova reportage e inchieste sulle bande giovanili.\nSin da giovane si occupa principalmente di cronaca, collaborando con \"Corriere della Sera\", \"La Notte\", \"Il Giorno\". Nel 1993 viene scelto da Vittorio Feltri per collaborare a \"L'Indipendente\" (di cui sar\u00e0 inviato speciale). \u00c8 stato anche firma dei settimanali \"Epoca\" ed \"Oggi\" e vicedirettore della rivista \"Il Consulente Artistico\".\nGiornalista professionista dal 1996, prima dell'approdo in Rai, avvenuto nel 2003, lavora dal 1997 a Telelombardia (di cui nel 1998 \u00e8 stato vicedirettore) e, nel 2001, diviene direttore responsabile di Antennatre.\nAutore e conduttore di diversi talk-show di successo, fra cui \"Buoni e cattivi\", \"Iceberg\", \"Orario continuato\" e \"Prima serata\", su Telelombardia e \"Silenzio stampa\" e \"Spazio Disponibile\", su Antennatre, ottiene diversi riconoscimenti fra cui \"l'Oscar per l'Informazione\" di Millecanali e l'Ambrogino d'oro, massima onorificenza del Comune di Milano. Il 10 giugno 2006 si \u00e8 sposato nella chiesa parrocchiale di San Rocco ad Erbanno con Sara Venturi, Miss Padania 1998.\nIl 2 maggio 2008 \u00e8 diventato padre di un bambino.\nNel luglio 2014 ha vinto una causa contro la Rai (per demansionamento). Il 17 giugno 2015 a Roma, presso la Sala della Regina della Camera dei Deputati, ha condotto l'ottava cerimonia di consegna dei \"Premi Tv Moige\" (Movimento Italiano Genitori Onlus - Osservatorio Media): \"Un anno di zapping\" 2014/2015.\nCarriera come conduttore su Rai 2.\nDal 15 settembre 2003 ha condotto con Monica Leofreddi, e dall'8 gennaio 2007 con Roberta Lanfranchi, \"L'Italia sul 2\", talk show pomeridiano di Rai 2 e Rai International. L'8 settembre 2005 ha condotto, con Monica Leofreddi, la finale della decima edizione del \"Festival del Garda\", svoltasi a Limone sul Garda (BS) e trasmessa da Rai 2, in seconda serata. Il 15 ottobre 2005 ha ricevuto, presso il Teatro delle Fonti di Fiuggi, il Premio 80 Anni Radiocorriere TV \"Una vita per...\".\nNell'autunno ed inverno 2005, \u00e8 stato coautore e conduttore del programma pomeridiano d'attualit\u00e0 Dieci minuti, in onda su Rai 2 e Rai International. Sempre con la Leofreddi ha condotto, su Rai 2, le trasmissioni Le ferite d'Italia (in seconda serata), Il pomeriggio di \"Wild West\". Nella finale del 27 maggio 2006, pattinando in coppia con Veronika Ko\u010d\u00ed, ha vinto il terzo premio del reality show \"Notti sul ghiaccio\".\nDal 13 gennaio 2007 ha condotto, il sabato pomeriggio, sempre su Rai 2 ed in coppia con Roberta Lanfranchi, \"L'Italia sul 2 Giovani\". Il 19 luglio del 2007, dal parco antistante la Basilica di Collemaggio a L'Aquila, ha cocondotto il Gran Gal\u00e0 della Croce Rossa Italiana (terza edizione televisiva), trasmesso il 10 agosto su Rai 2, in seconda serata.\nIl 29 settembre 2007, presso l'Auditorium dello \"Ianua Hotel\" di Valenza Po (AL), ha presentato il Gran Gal\u00e0 della trentunesima edizione del concorso \"La Modella per l'Arte-Premio Mazzetti d'Altavilla, distillatori dal 1846\". Dall'8 settembre 2008 al 5 giugno 2009, ha condotto \"Insieme sul Due\", il programma che ha sostituito \"Piazza Grande\" e di cui \u00e8 stato coautore. In diretta su Rai 2, dalle 11 alle 13, dal luned\u00ec al venerd\u00ec.\nIl 3 dicembre 2008 ha condotto, insieme a Monica Leofreddi, presso l'Auditorium Parco della Musica di Roma, il \"Gran Gal\u00e0 del Premio Nazionale per il Lavoro\", andato in onda, su Rai 2, il 16 dicembre, in seconda serata. Il 20 dicembre 2008 ha condotto, insieme a Federica Ferrero, la finale della tredicesima edizione del \"Festival del Garda\", tenutasi a Torbole sul Garda (TN). Il 2 agosto 2009, ad Imperia, gli \u00e8 stato assegnato il settimo \"Premio delle Logge\".\nDal 21 settembre 2009 (sino al 28 maggio 2010) ha condotto \"L'Italia sul 2\", insieme a Lorena Bianchetti, dal luned\u00ec al venerd\u00ec, dalle 14,45 alle 16,00, in diretta su Rai 2. Dal 13 settembre 2010 al 27 maggio 2011 ha condotto, dal luned\u00ec al venerd\u00ec, dalle ore 14, sempre in diretta su Rai 2, il talk-show di successo \"Pomeriggio sul 2\", affiancato da Caterina Balivo. Dal 12 settembre 2011 al 1\u00ba giugno 2012 ha condotto nuovamente il variet\u00e0 \"L'Italia sul 2, \"insieme a Lorena Bianchetti, in diretta su Rai 2, dal luned\u00ec al venerd\u00ec, dalle ore 14 alle 16,15 circa.\n\u00c8 stato coautore ed ha condotto la nuova trasmissione di successo (6,70% di share) \"Senza peccato\", andata in onda su Rai 2, in seconda serata, il 9, il 16, il 23 ed il 30 settembre 2014. Un programma d'inchieste, a 360 gradi, sul mondo giovanile. Tale trasmissione \u00e8 stata confermata nella stagione 2015 (con otto puntate, in onda il venerd\u00ec notte, dal 17 aprile al 5 giugno). \u00c8 ripresa (il 4 novembre 2015, per otto puntate, sempre in seconda serata) con il titolo di \"Generazioni\". \nDalla mattina del 21 ottobre 2018 \u00e8 autore e conduttore della nuova trasmissione \"Generazione Giovani\", trasmesso fino al 17 marzo 2019.\nDal 26 ottobre 2020 conduce, sempre su Rai 2, il talk d'approfondimento \"Ore 14\"."}
{"id": "2495958", "revid": "125732663", "url": "https://it.wikipedia.org/wiki?curid=2495958", "title": "Esseri senzienti (buddhismo)", "text": "Con esseri senzienti nel buddhismo si indicano la totalit\u00e0 degli esseri viventi dotati di almeno un organo di senso che vivono nel \"sa\u1e43s\u0101ra\". Ne consegue che l'accezione generalmente non include le piante. \nNella letteratura canonica in sanscrito si indicano come \u0938\u0924\u094d\u0924\u094d\u0935 \"sattva\" \"esseri\" (ma sono utilizzati anche i termini: \u091c\u0928\u094d\u0924\u0941 \"jantu\", \"esseri animali\"; \u092c\u0939\u0941\u091c\u0928 \"bahujana\", \"pr\u0101\u1e47asameta\", \"che ha respiro\"; e \u091c\u0917\u0924 \"jagat\" \"quanto esiste\"); in p\u0101li come: \u0938\u0924\u094d\u0924 \"satta\"; in cinese come: \u6709\u60c5 \"y\u01d2uq\u00edng\" (\"dotati di sentimenti\"), \u773e\u751f \"zh\u00f2ngsh\u0113ng\" (\"moltitudine dei viventi\") e \u542b\u8b58 \"h\u00e1nsh\u00ed\" (\"in grado di capire\"); in coreano: \uc911\uc0dd \"jungsaeng\"; in giapponese: \u8846\u751f \"sh\u016bj\u014d\"; in tibetano: \u0f66\u0f90\u0fb1\u0f7a\u0f0b\u0f51\u0f42\u0f74 \"skye dgu\" (pr: \"jyeku\") \"totalit\u00e0 dei viventi\" e \u0f66\u0f7a\u0f58\u0f66\u0f0b\u0f45\u0f53 \"sems can\" \"possessore di mente\".\nNel buddhismo gli \"esseri senzienti\" vivono nei tre reami: nel \"K\u0101maloka\", il \"reame del desiderio\"; nel \"R\u016bpaloka\", il \"reame della forma\" e nell\"Ar\u016bpaloka\", il \"reame del senza-forma\". &lt;br&gt;\nUn'altra suddivisione degli \"esseri senzienti\" li distingue in sei \"classi\", o \"mondi\": quello degli \"esseri nel \"Naraka\"\", i \"preta\", gli animali, gli esseri umani, gli \"asura\" e i \"deva\".\nGli \"esseri senzienti\", nel buddhismo Mah\u0101y\u0101na sono inoltre l'oggetto dell'attivit\u00e0 salvifica espressa dal voto dei \"bodhisattva\" ."}
{"id": "2495960", "revid": "262457", "url": "https://it.wikipedia.org/wiki?curid=2495960", "title": "Esseri senzienti", "text": ""}
{"id": "2495973", "revid": "124386440", "url": "https://it.wikipedia.org/wiki?curid=2495973", "title": "NASCAR Sprint Cup Series 2009", "text": "La stagione 2009 \u00e8 la 61\u00aa nella storia del NASCAR, si \u00e8 conclusa con il 4\u00ba successo consecutivo nella Sprint Cup Series di Jimmie Johnson.\nCronaca.\nLa prima gara dell'anno si \u00e8 disputata a Daytona il 7 febbraio aprendo cos\u00ec il campionato ufficiale Sprint Cup composto da 29+2 gare. Al termine della \"regular season\" si \u00e8 disputato una sorta di playoff fra i primi 12 piloti in classifica generale (la Chase), dal 20 settembre al New Hampshire Motor Speedway di Loudon.\nClassifica finale.\nQuesti elencati sono solo i primi dodici piloti in classifica generale."}
{"id": "2495975", "revid": "789897", "url": "https://it.wikipedia.org/wiki?curid=2495975", "title": "Quartieri di Brescia", "text": "La citt\u00e0 di Brescia \u00e8 suddivisa amministrativamente in 33 quartieri in ognuno dei quali si eleggono degli organismi di rappresentanza, a carattere consultivo e propositivo, denominati consigli di quartiere.\nStoria.\nLa suddivisione in quartieri fu riconosciuta dal consiglio comunale cittadino nel luglio 1972 in risposta alle forme spontanee di autogoverno di prossimit\u00e0 nate qualche anno prima in alcune zone della citt\u00e0, come San Polo e Mompiano. Con l'approvazione del regolamento, avvenuto nell'aprile 1975, ai consigli di quartiere venne riconosciuta la consultazione obbligatoria in alcuni ambiti dell'amministrazione cittadina, come il bilancio di previsione, il piano regolatore generale e la concessione di licenze edilizie.\nRecependo la legge 278/1976, nell'aprile del 1977 il comune fu riorganizzato in nove circoscrizioni, mentre i quartieri vennero mantenuti come sottodivisioni con finalit\u00e0 puramente statistiche. I primi consigli di circoscrizione furono nominati dal consiglio comunale e rimasero in carica fino alle amministrative del 1980, quando i nuovi furono eletti direttamente dai cittadini.\nNel 2007, la Giunta Corsini decise di ridurre il numero delle circoscrizioni portandole a cinque, con le seguenti denominazioni: Nord, Centro, Est, Ovest e Sud.\nCon le modifiche apportate dalla legge 42/2010, il comune di Brescia fu costretto a sopprimere le circoscrizioni. I cinque consigli circoscrizionali, eletti nel 2008, rimasero in funzione fino alla naturale scadenza del consiglio comunale, avvenuta nel giugno 2013.\nPer non privare la citt\u00e0 di una forma di governo di prossimit\u00e0, nell'ottobre 2013 la Giunta Del Bono manifest\u00f2 l'intenzione di voler restituire alcune funzionalit\u00e0 ai quartieri dotandoli di consigli, eletti dai cittadini, e di assemblee a partecipazione diretta. Nel luglio 2014 il consiglio comunale vot\u00f2 a favore della proposta ed attu\u00f2 alcune rettifiche di confine. In quell'occasione fu soppresso il quartiere di San Polo che venne sostituito da quattro nuovi quartieri: San Polo Case, San Polo Cimabue, San Polo Parco e Sanpolino. A fini statistici, i 33 quartieri sono stati radunati in cinque zone che riprendono la precedente suddivisione delle cinque circoscrizioni."}
{"id": "2495978", "revid": "1543377", "url": "https://it.wikipedia.org/wiki?curid=2495978", "title": "PNIPPA", "text": "Poli(N-isopropilacrilammide) (noto in letteratura con varie abbreviazioni: PNIPA, PNIPAAm, PNIPAA o PNIPAm) \u00e8 un termo polimero solubile in acqua, che esibisce un punto d'intorbidamento a circa 32 \u00b0C. La sua formula bruta \u00e8 (C6H11NO)n.\nAlle temperature sotto il punto d'intorbidamento il PNIPAA \u00e8 idrofilo, mentre a temperature pi\u00f9 alte la catena polimerica diviene idrofobica (effetto idrofobico) collassando in globuli o aggregati multicatena. Quindi, sopra 32 \u00b0C, le soluzioni di PNIPAA sembrano torbide e presentano una maggiore viscosit\u00e0.\nUtilizzi.\nA causa del gonfiamento (\"swelling\") e del restringimento (\"shrinking\") in risposta al cambiamento della temperatura, il PNIPAA appartiene ad una categoria di polimeri ampiamente esplorati per molte applicazioni biomediche: rilascio di farmaco, ingegneria del tessuto, organi artificiali, interruttori on-off ed altri."}
{"id": "2495980", "revid": "599013", "url": "https://it.wikipedia.org/wiki?curid=2495980", "title": "Villa Borromeo d'Adda", "text": "La Villa Borromeo d'Adda \u00e8 un complesso di edifici circondato da un parco, risalenti al XVII-XVIII secolo, situato ad Arcore.\nNella foresteria e nelle varie costruzioni all'entrata sono attualmente ubicati gli Uffici Municipali del paese; il parco \u00e8 gratuitamente aperto al pubblico.\nStoria.\nLa Villa, fondata dalla famiglia milanese D'Adda, dopo le trasformazioni compiute nel corso del XIX secolo da Giovanni D'Adda ed Emanuele D'Adda, alla morte di quest'ultimo nel 1911 pass\u00f2 per via ereditaria ai Borromeo d'Adda, da qui il nome di \"Villa Borromeo\" con cui divenne in seguito maggiormente nota.\nSi tratta, in realt\u00e0, di un complesso formato da due ville, una risalente a met\u00e0 seicento e l'altra (la \"Montagnola\") fondata dall'Abate Ferdinando D'Adda tra il 1750 e il 1760. Esiste poi un edificio anch'esso pregevole, le scuderie, costruite a fine Ottocento e recentemente restaurate dal Comune di Arcore.\nIn seguito alla scomparsa nel 1979 del Conte Carlo Borromeo d'Adda, dal 1980 tutta la tenuta divenne propriet\u00e0 del Comune di Arcore, il quale da allora utilizza il palazzo d'ingresso al parco quale sede del Comune.\nDal 2010 le scuderie sono sede distaccata del corso accademico di restauro dell'Accademia di Brera.\nNel 2016 sono iniziati i lavori di restauro per adibire la villa come sede per future mostre; il week-end 25-26-27 maggio 2018, a lavori per lo pi\u00f9 ultimati, la villa sulla montagnola \u00e8 stata riaperta al pubblico, con cerimonia di inaugurazione e visite guidate gratuite.\nArchitettura.\nL'edificio pi\u00f9 antico comprende la Cappella Vela, ambiente con sculture di Vincenzo Vela e decorazioni del fratello Lorenzo, eretta per custodire le spoglie di Maria dei marchesi Isimbardi, giovane sposa di Giovanni D'Adda. Ad oggi la Cappella Vela \u00e8 mensilmente visitabile.\nLo stile dell'edificio che sorge sulla \"montagnola\" \u00e8 eclettico, con richiami a diverse ville pi\u00f9 importanti. Un ruolo importante nell'estetica lo giocano le strutture in ferro battuto.\nIl Parco.\nIl parco, riprogettato dal Balzaretto a met\u00e0 ottocento (oggi comunale ed aperto al pubblico gratuitamente ogni giorno dell'anno) contiene numerose essenze esogene ed ha una estensione di circa 30 ettari su terreno ondulato, con piccoli specchi d'acqua artificiali, ed \u00e8 attraversato da sentieri ciclopedonali, percorsi vita e comprende spazi giochi per bambini realizzati dalla pubblica amministrazione.\nCuriosit\u00e0.\nNel 2011, in occasione del centocinquantesimo dell'Unit\u00e0 d'Italia, si \u00e8 tenuta una ricostruzione in costume della battaglia tra l'esercito austriaco e quello sabaudo, con dispiego di divise, armi e vessilli storici attinenti al periodo risorgimentale.\n\u00c8 la location dove \u00e8 ambientata la settima, l'ottava e la nona edizione di \"Bake Off Italia - Dolci in forno\"."}
{"id": "2495981", "revid": "247222", "url": "https://it.wikipedia.org/wiki?curid=2495981", "title": "Poly(N-isopropylacrylamide)", "text": ""}
{"id": "2495990", "revid": "1543377", "url": "https://it.wikipedia.org/wiki?curid=2495990", "title": "Robert Jankel", "text": "Ha inoltre fondato la casa automobilistica Panther Westwinds."}
{"id": "2495993", "revid": "293012", "url": "https://it.wikipedia.org/wiki?curid=2495993", "title": "Crocifissione e Giudizio finale", "text": "Il dittico della Crocifissione e Giudizio finale \u00e8 un dipinto di Jan van Eyck databile agli anni 1430 e conservato nel Metropolitan Museum di New York. Si tratta di un olio su tavola e ciascun pannello misura 56,5\u00d719,7\u00a0cm.\nL'opera \u00e8 un tipico esempio della scuola fiamminga, con una linea dell'orizzonte molto alta e un brulicante insieme di figure trattate con estrema cura fin nei minimi dettagli. Non \u00e8 chiaro se le due tavole facessero parte di un polittico smembrato oppure fossero unite insieme a formare un dittico.\nIl pannello della Crocefissione.\nA sinistra la Crocifissione \u00e8 popolata da un grande numero di personaggi attorno al calvario, tra cui si vedono soldati e dignitari di corte ritratti con impassibile distacco, mentre in primo piano si consuma, per contrasto, il dramma delle Marie dolenti. Maria \u00e8 inginocchiata ed \u00e8 avvolta in un largo abito celeste che lascia scoperto soltanto il volto. Il senso di drammaticit\u00e0 \u00e8 accentuato dalla posizione del ladro sulla destra raffigurato con il corpo piegato sulla croce, come nel tentativo estremo di liberarsi dalle corde, mentre il cielo plumbeo annuncia l'imminente morte del Cristo; la citt\u00e0 che si vede sullo sfondo, con i suoi numerosi edifici che ricordano le costruzioni fiamminghe del tempo, rappresenta la Gerusalemme celeste. Il punto di vista rialzato aumenta il senso di profondit\u00e0.\nIl pannello del Giudizio.\nIl \"Giudizio Universale\" \u00e8 ancora pi\u00f9 elaborato, costruito secondo un modello di derivazione medievale, con una disposizione su tre piani e con le figure di grandezza diversa a seconda del loro grado d'importanza. Il Cristo giudice al centro in alto, accerchiato dalla Vergine, da San Giovanni e dagli angeli coi simboli della Passione. Sotto di lui si dispiegano le tribune del Paradiso, con gli apostoli in primo piano (vestiti di bianco), i santi e i beati. Al centro si vede la terra dove, in un paesaggio marino, i morti risorgono dalle tombe e gli annegati tornano a galla. Al centro di questo livello troneggia l'Arcangelo Michele, che separa i giusti dai malvagi e sta in piedi sulle ali della Morte. Essa \u00e8 un enorme scheletro a gambe e braccia divaricate, sotto il quale i dannati sprofondano nell'inferno, per venire perseguitati da diavoli mostruosi, in un inestricabile groviglio di caos e dolore.\nLa tavola contiene anche delle iscrizioni destinate alla corretta interpretazione delle immagini conferendo una funzione di erudizione all'opera che forse era destinata ad una persona istruita, in grado perci\u00f2 di leggerla e di comprenderne il significato. Tra le citazioni del testo biblico si legge ad esempio \"Venite benedicti patris mei\" sulla veste rossa del Cristo."}
{"id": "2495997", "revid": "2110845", "url": "https://it.wikipedia.org/wiki?curid=2495997", "title": "Arturo Bendini", "text": "Biografia.\nDa Brescia la sua famiglia si era trasferita alla fine dell'Ottocento in Piemonte, dove Arturo Bendini, operaio iscritto al Partito socialista, svolse giovanissimo attivit\u00e0 sindacale. Partecip\u00f2 come sottufficiale alla Prima guerra mondiale e fece parte delle \u00ab Guardie rosse \u00bb, costituite nel 1919: come tale, partecip\u00f2 ai grandi scioperi di Torino e all'occupazione delle fabbriche nel settembre 1920. Fu poi tra i circa 300 \u00ab Arditi del popolo \u00bb torinesi che si costituirono nell'estate del 1921 per opporsi alle squadre fasciste.\nL'11 novembre 1920 fu eletto sindaco socialista di Collegno e ader\u00ec al Partito comunista dalla sua fondazione, il 21 gennaio 1921. Arrestato e condannato a un anno di carcere, scontata la pena si trasfer\u00ec in Francia per sfuggire alle minacce dei fascisti e torn\u00f2 in Italia una volta eletto deputato al Parlamento nell'aprile 1924. Finite le ultime parvenze legali in Italia, nel novembre del 1926 Bendini sfugg\u00ec all'arresto ordinato da Mussolini contro i parlamentari e i dirigenti comunisti riparando in Francia. Fu cos\u00ec imputato, ma latitante, nel processo contro Gramsci, Terracini e gli altri dirigenti comunisti del 28 maggio 1928.\nNel 1941 fu arrestato dalla polizia del governo di Vichy e incarcerato a Gaillac, da dove fu liberato il 17 aprile 1944 da un'azione dei partigiani francesi ai quali si un\u00ec nella Resistenza contro i tedeschi, che lo uccisero in uno scontro a fuoco il 13 luglio 1944. Le sue spoglie furono portate in Italia nel 1950 e sepolte nel cimitero di Collegno.\nIn questa citt\u00e0 gli \u00e8 intitolata una via e il 3 marzo 2008 il partito dei Democratici di Sinistra gli ha intestato una Fondazione che ha per scopo \u00ab la tutela del patrimonio e dei valori della Sinistra \u00bb."}
{"id": "2496003", "revid": "322321", "url": "https://it.wikipedia.org/wiki?curid=2496003", "title": "Tuoro sul Trasimeno", "text": "Tuoro sul Trasimeno \u00e8 un comune italiano di abitanti della provincia di Perugia in Umbria.\nSi affaccia sulla parte settentrionale del lago Trasimeno, dove \u00e8 presente una spiaggia, il lido di Tuoro, con il molo d'imbarco per i traghetti diretti all'Isola Maggiore e all'Isola Polvese.\nNei pressi della spiaggia si trova su di un prato il \"Campo del Sole\", un museo all'aperto costituito da 27 sculture in pietra serena, opere di artisti contemporanei.\nGeografia fisica.\nTuoro sul Trasimeno fa parte di:\nStoria.\nNel suo territorio comunale si combatt\u00e9 la celebre battaglia del Lago Trasimeno fra i Romani e i Cartaginesi capitanati da Annibale. Il paese attuale si form\u00f2 in et\u00e0 medievale: non prima del XIII secolo secondo gli studiosi di storia locale.\nCultura.\nEventi.\nIl paese di Tuoro sul Trasimeno \u00e8 diviso in quattro rioni: Colonna (bianco-azzurro), Malpasso (bianco-rosso), Trasimena (giallo-blu) e Valromana (giallo-rosso).\nI 4 rioni ogni anno si impegnano nel cosiddetto \"Ferragosto Toreggiano\", periodo durante il quale vengono realizzate numerose manifestazioni che hanno inizio con una disputa teatrale tra i rioni denominata \"Lancio della sfida\", e proseguono con la \"Sfilata Storica\", il \"Quarto gioco\" (che coinvolge donne e bambini) e che si concludono con il \"Tiro del Carro\", lo scontro decisivo per la contesa.\nIl Palio, e di conseguenza le iniziative annesse, quali la suggestiva \"Cena Storica\", \u00e8 ispirato allo scontro tra Romani e Cartaginesi avvenuto nel 217 a.C. proprio sulle rive del Trasimeno.\nIl rione pi\u00f9 titolato del paese \u00e8 La Trasimena che ha vinto per ben dieci edizioni l'anfora della vittoria.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la lavorazione del merletto.\nSport.\nCalcio.\nLa principale squadra di calcio della citt\u00e0 \u00e8 l\"'U.P.D. Tuoro 1965 Calcio\" che milita nel girone B umbro di 1\u00aa Categoria.\n\u00c8 nata nel 1965."}
{"id": "2496009", "revid": "114785623", "url": "https://it.wikipedia.org/wiki?curid=2496009", "title": "Ritratto di uomo con turbante rosso", "text": "Il Ritratto di uomo con turbante rosso \u00e8 un dipinto a olio su tavola (25,5x19\u00a0cm) di Jan van Eyck, datato 1433 e conservato nella National Gallery di Londra. Piuttosto diffusa \u00e8 l'ipotesi che si tratti di un autoritratto ancorch\u00e9 nessuna prova sia possibile al riguardo. Tra gli argomenti pi\u00f9 spesso citati a favore di questa ipotesi vi \u00e8 la circostanza che sia nel ritratto dei coniugi Arnolfini che nella madonna del canonico Van der Paele, Van Eyck ha raffigurato il riflesso di se stesso (nel primo caso in uno specchio, nel secondo sulla superficie di uno scudo) con un copricapo rosso. Di qui l'ipotesi che il maestro prediligesse questo indumento e lo abbia indossato anche in occasione del proprio autoritratto.\nStoria.\nL'opera, di provenienza incerta, si trovava nelle collezioni dei discendenti di Thomas Howard, conte di Arundel, il quale l'aveva probabilmente acquistata durante il suo soggiorno ad Anversa tra il 1642 e il 1644. Nel 1851 venne acquistato dalla National Gallery. La cornice \u00e8 originale e riporta la firma e la data: \"\". In alto si trova invece il famoso motto fiammingo \"\" (\"Als Ich Can\"), cio\u00e8 \"Faccio come posso\" (non come voglio), con un probabile gioco di parole Ich/Eyck (\"come Eyck pu\u00f2\"). Le lettere, come in altre opere di Van Eyck, sono dipinte come se fossero incise nel legno.\nDescrizione e stile.\nL'opera \u00e8 forse la pi\u00f9 nota tra i ritratti a mezzo busto di Van Eyck, caratterizzati da una posa di tre quarti, uno sfondo neutro scuro e una profonda indagine fisionomica e psicologica. L'uomo \u00e8 abbigliato con una veste sobria foderata di pelliccia, e con un vistoso turbante rosso (in realt\u00e0 un chaperon, un particolare cappuccio allora in voga), che crea un complesso insieme di pieghe, sulla quale la luce incede rendendo con precisione la morbidezza della stoffa. Lo stesso copricapo si trova in altri ritratti di sua mano - come in quello di Giovanni Arnolfini - e cos\u00ec pure in una figuretta nello sfondo della \"Madonna del cancelliere Rolin\".\nLa testa, come \u00e8 tipico nello stile del maestro, \u00e8 evidenziata tramite un leggero ingrandimento rispetto al torso ed \u00e8 trattata con una pittura estremamente virtuosa, capace di sintetizzare gli elementi pi\u00f9 importanti del soggetto. Grazie alle successive velature a olio, cio\u00e8 a strati di colore traslucidi e trasparenti, la superficie pittorica \u00e8 brillante e lucida, permettendo di definire la diversa consistenza delle superfici fin nei pi\u00f9 minuti particolari. L'artista arriva cos\u00ec a intensificare anche gli aspetti pi\u00f9 minuti della realt\u00e0: dalle vene e le rughe fino alla barba rasata che rispunta.\nLo sguardo \u00e8 particolarmente penetrante, grazie agli occhi dipinti con particolare vividezza: minuscole vene sono state realizzate aggiungendo colore sul bagnato, in modo che sbiadissero sembrando sottopelle; puntini di bianco nelle pupille creano lumeggiature scintillanti. Il naso \u00e8 rappresentato pi\u00f9 di profilo di quanto non suggerisca la posizione degli occhi: si tratta di uno scaltro espediente per dare risalto a tale tratto distintivo, indispensabile per rievocare la somiglianza.\nLa cornice con l'iscrizione, originale, venne realizzata coi lati lunghi in blocco, scolpiti assieme alla tavola principale, mentre quelli brevi sono aggiunti a parte. Ci\u00f2 facilitava la levigazione della superficie ed evitava che si dovesse cesellare margini precisi seguendo la grana del legno. Probabilmente, affinch\u00e9 non si sciupasse la delicata iscrizione, dipinto e cornice erano originariamente protetti da un contenitore o una fodera.\nForse non \u00e8 casuale la realizzazione da parte di Robert Campin di un ritratto caratterizzato dallo stesso copricapo rosso. Vi \u00e8 chi ipotizza che in tal modo Campin possa aver reso omaggio al pi\u00f9 giovane Jan, ormai indiscutibile caposcuola della nuova pittura fiamminga."}
{"id": "2496012", "revid": "125283867", "url": "https://it.wikipedia.org/wiki?curid=2496012", "title": "Premio Sportilia", "text": "Il Premio Nazionale Sportilia \u00e8 un riconoscimento, patrocinato da C.O.N.I., F.I.G.C. e I.C.S., che annualmente viene consegnato a personalit\u00e0 del mondo dello sport, della cultura e della comunicazione che si sono particolarmente distinti durante l'anno o nel corso della loro carriera.\nStoria.\nIl Premio, nato nel 1997 da un'idea del suo organizzatore Franco Aleotti e di Quinto Vecchioni, gi\u00e0 patron del noto Premio La Torretta di Sesto San Giovanni, vede la sua assegnazione nel mese di Luglio a Santa Sofia (provincia di Forl\u00ec-Cesena) a pochi chilometri di distanza dal centro sportivo di Sportilia da cui prende il nome.\nTra i personaggi sportivi premiati spiccano: Marcello Lippi, Arrigo Sacchi, Giovanni Trapattoni, Azeglio Vicini, Alberto Zaccheroni, Claudio Gentile, Marco Tardelli, Roberto Mancini, Michel Platini, Gianni Rivera, Francesco Moser, Paolo Bettini, Fausto Gresini, Dino Meneghin e gli arbitri di calcio Sergio Gonella, Paolo Casarin, Pierluigi Collina, Luigi Agnolin, Tullio Lanese, Marcello Nicchi, Roberto Rosetti, Nicola Rizzoli.\nPer le professioni e la comunicazione il premio \u00e8 andato tra gli altri a Roberto Benigni, Giorgio Celli, Sergio Zavoli, Candido Cannav\u00f2, Italo Cucci, Marino Bartoletti, Bruno Pizzul, Tonino Guerra.\nL'edizione del 2008 \u00e8 stata impreziosita dall'esposizione della Coppa del Mondo di calcio vinta dalla Nazionale Italiana in occasione dei Mondiali di Germania 2006."}
{"id": "2496018", "revid": "287204", "url": "https://it.wikipedia.org/wiki?curid=2496018", "title": "Mihaly Borostyan", "text": ""}
{"id": "2496020", "revid": "287204", "url": "https://it.wikipedia.org/wiki?curid=2496020", "title": "Andras Csepregi", "text": ""}
{"id": "2496022", "revid": "287204", "url": "https://it.wikipedia.org/wiki?curid=2496022", "title": "La sfinge dei ghiacci", "text": "La sfinge dei ghiacci \u00e8 un racconto lungo fantascientifico del 1897 di Jules Verne. Il racconto rappresenta un seguito immaginato dallo scrittore della \"Storia di Arthur Gordon Pym\" di Edgar Allan Poe, ambientato fra i misteri dei ghiacci antartici, e rientra nel filone del \"mondo perduto\".\nVerne era affascinato dai racconti e dal romanzo di Poe, tanto che gli dedic\u00f2 uno studio monografico. Non stupisce che abbia voluto creare un seguito al Gordon Pym, ribaltando il finale onirico dello scrittore statunitense in uno pi\u00f9 razionale, ma conservando l'aura di mistero del predecessore.\nIl racconto fu pubblicato per la prima volta in italiano nel 1899.\nTrama.\nJeorgling, un enigmatico e strano americano \u00e8 nelle isole Kerguelen facendo studi che solo lui conosce. Alla fine, cerca di tornare negli Stati Uniti con qualsiasi mezzo. L'unica nave che passa attraverso l'area \u00e8 comandata dal capitano Len Guy, che rifiuta di riportarlo a Trist\u00e1n de Acu\u00f1a o in un'altra isola. Tuttavia, il fatto che Joerglin sia del Connecticut , vicino a dove viveva il famoso Pym, fa cambiare idea al capitano.\nIl viaggio della \"Halbrane\" inizia senza intoppi, ma in seguito si scontrano con un blocco di ghiaccio in cui il corpo di un sopravvissuto della \"Jane\" di nome Patterson \"avverte dell'esistenza di sopravvissuti sull'isola di Tsalal, incluso il capitano della nave, Willian Guy, che \u00e8 il fratello di \"Halbrane\". Questa nave \u00e8 rinforzata per andare in cerca dei sopravvissuti, e vengono assunti nuovi marinai, tra cui uno strano meticcio di nome Hunt.\nSeguendo l'itinerario tracciato da Pym, i personaggi sembrano destinati ad andare fatalmente al Polo sud. Hunt si rivela essere un sopravvissuto al viaggio di Arthur Gordon Pym: il meticcio Dick Peters. Come nel romanzo di Poe, c'\u00e8 una ribellione che \u00e8 intensamente accentuata dalla collisione della nave contro un \"iceberg\" dopo aver attraversato le Isole Aurora e osservando i resti sommersi dell'isola di Tsalal. Dopo la collisione con l'iceberg, alcuni degli ammutinati fuggono in una scialuppa di salvataggio. Gli eroi riescono a scappare in una sorta di paracadute abbandonato dagli indigeni che seguono la corrente, e una forza misteriosa porta entrambi i gruppi ineluttabilmente in qualche posto enigmatico nel Polo Sud. Il punto di attrazione e di enigma \u00e8 una grande isola montuosa, con un aspetto che ricorda quello di una sfinge . Tale isola ha una somiglianza con la Rigra Nigra: \u00e8 un magnete colossale che attrae tutti gli oggetti metallici che contengono ferro, ed \u00e8 per questo che provoca l'inchiodamento e l'affondamento delle navi. L\u00ec, a quel punto, viene trovato il corpo di Arthur Gordon Pym, che \u00e8 stato trascinato verso l'isola dato che portava un fucile sulla schiena. A quel punto, Dick Peters muore di dolore per aver perduto il suo fedele compagno, mentre gli altri, imbarcandosi di nuovo, stavolta senza metalli, riescono a fuggire in mare aperto e venire soccorsi."}
{"id": "2496024", "revid": "62004", "url": "https://it.wikipedia.org/wiki?curid=2496024", "title": "Gyoergy Freppan", "text": ""}
{"id": "2496025", "revid": "287204", "url": "https://it.wikipedia.org/wiki?curid=2496025", "title": "Karoly Gelei", "text": ""}
{"id": "2496027", "revid": "287204", "url": "https://it.wikipedia.org/wiki?curid=2496027", "title": "Laszlo Kosa", "text": ""}
{"id": "2496028", "revid": "287204", "url": "https://it.wikipedia.org/wiki?curid=2496028", "title": "Janos Mozner", "text": ""}
{"id": "2496029", "revid": "287204", "url": "https://it.wikipedia.org/wiki?curid=2496029", "title": "Sandor Olajos", "text": ""}
{"id": "2496030", "revid": "77990", "url": "https://it.wikipedia.org/wiki?curid=2496030", "title": "Anfigonia", "text": ""}
{"id": "2496031", "revid": "287204", "url": "https://it.wikipedia.org/wiki?curid=2496031", "title": "Laszlo Qiriko", "text": ""}
{"id": "2496032", "revid": "287204", "url": "https://it.wikipedia.org/wiki?curid=2496032", "title": "Laszlo Rozsa", "text": ""}
{"id": "2496033", "revid": "287204", "url": "https://it.wikipedia.org/wiki?curid=2496033", "title": "Zsolt Turi", "text": ""}
{"id": "2496034", "revid": "287204", "url": "https://it.wikipedia.org/wiki?curid=2496034", "title": "Laszlo Zsadanyi", "text": ""}
{"id": "2496035", "revid": "352448", "url": "https://it.wikipedia.org/wiki?curid=2496035", "title": "Kato Zakros", "text": ""}
{"id": "2496046", "revid": "287204", "url": "https://it.wikipedia.org/wiki?curid=2496046", "title": "W (disambigua)", "text": "Linguistica.\nW \u2013 ventitreesima lettera dell'alfabeto latino"}
{"id": "2496048", "revid": "767487", "url": "https://it.wikipedia.org/wiki?curid=2496048", "title": "Palazzo di Galatas", "text": "Il Palazzo di Galatas \u00e8 un sito archeologico minoico scoperto e scavato negli anni '90, sull'isola di Creta, 30 kilometri a sud di Heraklion, nei pressi dei villaggi di Galat\u00e1s e Arkalochori.\nIl sito fu scoperto nel corso di un intervento di emergenza nell'inverno 1991-92 a seguito della segnalazione di scavi clandestini.\nGli scavi iniziarono nel 1995 e nel 1997 l'archeologo responsabile degli scavi, George Rethemiotakis, annuncia che un nuovo palazzo era stato trovato nel mezzo di una citt\u00e0 minoica. A causa dello scavo recente, i ritrovamenti non sono stati ancora completamente pubblicati. \nDescrizione.\nIl grande cortile centrale lastricato del palazzo si estende in direzione nord-sud e misura 16 x 32 metri. Era originariamente circondato da un edificio a quattro ali, di cui quella orientale \u00e8 la meglio conservata, mentre quella occidentale e meridionale lo sono molto meno. L'ala nord \u00e8 ancora in attesa di essere scavata indipendentemente da una piccola sto\u00e0 delimitante il cortile. L'estremo nord del cortile centrale ha una facciata composta da pietre da taglio e circa 50 blocchi portano sopra segni di muratura. Tutti gli affreschi originali sono sfortunatamente andati perduti.\nTuttavia, il luogo \u00e8 importante poich\u00e9 contiene un palazzo costruito durante un dato periodo; altri siti palaziali hanno resti di diversi palazzi costruiti in tempi diversi. Originariamente il sito era occupato nell'AM I/AM II e pi\u00f9 tardi nel MM IB/MM II. Nessun palazzo esisteva qui durante il MM II e l'ala meridionale venne costruita nel MM IIIA. L'ala occidentale risale al MM IIIB/TM IA e copre i resti del MM II. La fase principale del complesso \u00e8 datata al MM IIIB-TM IA, ma era gi\u00e0 in declino prima della distruzione del TM IA. Non ci sono affatto tracce di materiale del TM IB o TM III.\nL'ala orientale misura 70 x 60 metri e fu costruita tra il 1700 e il 1650 a.C. Venne distrutta dal fuoco e ricostruita durante la seconda met\u00e0 del secolo, e infine di nuovo distrutta intorno al 1500 a.C., probabilmente da terremoti.\nVenne scoperto anche un focolare insieme a uno strato di cenere, la cui misura e di 3 x 1.5 metri, situato in una stanza con quattro pilastri. Questo \u00e8 il primo focolare minoico cretese ad essere stato scoperto.\nGeorge Rethemiotakis afferma che:\nNel palazzo \u00e8 stato rinvenuto anche il pi\u00f9 antico frammento di affresco datato di Creta.\nIl frammento, che raffigura un paesaggio roccioso, \u00e8 stato rinvenuto nelle unit\u00e0 stratigrafiche relative alla prima fase del palazzo, databile al XVII secolo a.C..\nIl sito non \u00e8 ancora aperto al pubblico, sebbene ci siano in futuro progetti atti a valorizzarlo come parco archeologico."}
{"id": "2496052", "revid": "30445", "url": "https://it.wikipedia.org/wiki?curid=2496052", "title": "X (disambigua)", "text": ""}
{"id": "2496053", "revid": "1543377", "url": "https://it.wikipedia.org/wiki?curid=2496053", "title": "Princeton (township, New Jersey)", "text": "Princeton \u00e8 un comune degli Stati Uniti d'America, nella contea di Mercer, nello Stato del New Jersey. Posta nella zona centro-occidentale dello Stato, la \"township\" di Princeton (43\u00a0km\u00b2, 16.027 abitanti nel 2000) \u00e8 da distinguersi dal \"borough\" di Princeton (4,8\u00a0km\u00b2, 14.203 abitanti nel 2000), comune che \u00e8 racchiuso al suo interno.\nVa detto comunque che, comunemente, ci si riferisce a Princeton intendendo indifferentemente il \"borough\" o la \"township\".\nLa cittadina \u00e8 famosa soprattutto per essere sede di parte dei campus della Universit\u00e0 di Princeton, una delle pi\u00f9 prestigiose al mondo."}
{"id": "2496054", "revid": "76069", "url": "https://it.wikipedia.org/wiki?curid=2496054", "title": "Princeton (New Jersey)", "text": ""}
{"id": "2496055", "revid": "1305772", "url": "https://it.wikipedia.org/wiki?curid=2496055", "title": "West Orange", "text": ""}
{"id": "2496056", "revid": "767487", "url": "https://it.wikipedia.org/wiki?curid=2496056", "title": "A-One", "text": "Gli A-One [\u7ec4\u5408] sono un gruppo mandopop creato nel 2008. Sono sotto contratto con l'etichetta discografica di Pechino \"Hong Kong Kiss Star Entertaiment\".\nFormazione.\nPer il gruppo sono stati utilizzati diversi nomi.\nStoria.\nAll'inizio Gillian Chung avrebbe dovuto esibirsi nella cerimonia di apertura delle Olimpiadi di Pechino 2008, ma a causa dello scandalo fotografico avvenuto con Edison Chen, il direttore dei giochi olimpici Zhang Yimou ha deciso di rimpiazzare le Twins con gli A-One. Tuttavia, gli A-One non hanno fatto il loro debutto ufficiale l'8 agosto come parte della cerimonia.\nDopo due anni di allenamento, il gruppo ha finalmente debuttato nel programma televisivo \"Happy Camp\" (\u5feb\u4e50\u5927\u672c\u8425) della Hunan Satellite TV.\nMembri.\nI membri del gruppo vengono accreditati come 3+x, che sta a rappresentare i tre membri pi\u00f9 popolari tra loro presenti. Qualche volta la band ha avuto 5 o pi\u00f9 membri insieme, per un totale di 10 membri che si sono avvicendati. Il sito web ufficiale descrive questa modalit\u00e0 di selezione fatta dai fan come democratica (\u6c11\u4e3b), per il XXI secolo."}
{"id": "2496057", "revid": "302985", "url": "https://it.wikipedia.org/wiki?curid=2496057", "title": "The Eagles Greatest Hits, Vol. 2", "text": ""}
{"id": "2496061", "revid": "124123", "url": "https://it.wikipedia.org/wiki?curid=2496061", "title": "Keiko Abe", "text": "Biografia.\n\u00c8 stata una figura primaria nello sviluppo della marimba, in termini sia di tecnica che di repertorio. Dalla sua collaborazione con la Yamaha, \u00e8 nata la marimba da concerto modernamente intesa, da 5 ottave."}
{"id": "2496069", "revid": "599013", "url": "https://it.wikipedia.org/wiki?curid=2496069", "title": "Guillermo Molina", "text": ""}
{"id": "2496072", "revid": "47767", "url": "https://it.wikipedia.org/wiki?curid=2496072", "title": "Vasilik\u012b (Lasithi)", "text": "Vasilik\u012b \u00e8 un villaggio nel comune di Ierapetra, nella prefettura di Lasithi, a Creta, dal quale prese il nome il vicino sito archeologico minoico.\nGeografia fisica.\nVasilik\u012b giace su una collinetta a nord dell'istmo di Ierapetra. L'uscita dell'imponente gola di Ha () \u00e8 situata nei suoi pressi.\nArcheologia.\nVasilik\u012b fu per prima scavato nel 1903-1906 dall'archeologo americano R. B. Seager. Nicolas Platon continu\u00f2 gli scavi nel 1953. Nel 1970, A. A. Zois inizi\u00f2 un meticoloso lavoro che dur\u00f2 fino al 1982, e ritorn\u00f2 al sito di nuovo nel 1990 per continuare gli scavi.\nIl villaggio minoico era in uso dal AMIIA al TMIA. Dal 2500 a.C. ca. in avanti, la cultura di Vasilik\u012b si confronter\u00e0 con gli elementi artistici di altri siti cretesi come Cnosso e Trapezea, basati sui ritrovamenti di reperti in ceramica. Venne anche scoperta una vicina tomba del TMIII, ma la posizione non \u00e8 ancora stata riscoperta.\nIl sito comprende case, molti ritrovamenti di ceramica di Vasilik\u012b e un cortile lastricato."}
{"id": "2496076", "revid": "1543377", "url": "https://it.wikipedia.org/wiki?curid=2496076", "title": "Ythan Wells", "text": "Ythan Wells \u00e8 il sito in cui si trovava nel I secolo un accampamento romano. Si trova nel nord della Caledonia (nome romano della Scozia) e fu utilizzato per la prima volta dal governatore della provincia romana di Britannia, Giulio Agricola al tempo dell'imperatore Domiziano.\nStoria.\nGiulio Agricola nell'83 vinse i Caledoni nella Battaglia del Monte Graupio ed assoggett\u00f2 per un breve periodo tutta la Caledonia settentrionale.\nQuesta battaglia avvenne, secondo alcuni storici , nelle vicinanze dell'accampamento di Ythan Wells, che Agricola aveva creato in quell'anno. Infatti alcuni autori inglesi, come Roy, Surenne, Watt, ed Hogan pensano vada localizzata vicino all'accampamento romano di Raedykes o a quello di Ythan Wells.\nL'accampamento di Ythan Wells fu abbandonato dopo il ritiro di Agricola dalla Britannia romana, ma fu riattivato ed ampliato con il nome di Glenmailen oltre un secolo dopo. Con il definitivo ritiro dei Romani a sud del Vallo di Adriano nel 212, l'accampamento romano \u00e8 rimasto abbandonato per secoli.\nYthan Wells \u00e8 stato riscoperto solo nel 1968, grazie a fotografie aeree.\nCaratteristiche.\nL'accampamento di Ythan Wells non \u00e8 visibile in superficie, essendo stato parzialmente ricoperto da quello severiano di Glenmailen. Rilevamenti aerofotogrammetrici e scavi recenti hanno fatto calcolare che Ythan Wells aveva circa 14 ettari. Era protetto da un piccolo fossato profondo circa 2 piedi e largo 4 piedi. La sua struttura era simile a quella del tipo Stracathro delle campagne di Agricola. Altri accampamenti simili in Caledonia erano quelli di Dalswinton, Castledykes, Menteith, Dalginross, Auchinhove e Inverquharity. La sua localizzazione \u00e8 in funzione di una sorgente di acqua, tuttora esistente vicino agli accampamenti Ythan Wells e Glenmailen, che era necessaria all'approvvigionamento idrico delle legioni romane nei loro spostamenti (su una supposta \"Strada romana\") tra il Gask Ridge ed i forti di Cawdor e Balnageith."}
{"id": "2496094", "revid": "47719", "url": "https://it.wikipedia.org/wiki?curid=2496094", "title": "Max Sartin", "text": ""}
{"id": "2496095", "revid": "1005847", "url": "https://it.wikipedia.org/wiki?curid=2496095", "title": "Carlo Avarna di Gualtieri", "text": "Biografia.\nApparteneva a un'antica famiglia aristocratica siciliana; era infatti marchese di Castania, duca di Gualtieri e barone di Sicamin\u00f2 Grappida.\nFunzionario del Regno di Sicilia durante la permanenza a Palermo di Ferdinando III di Sicilia, il quale si era rifugiato nell'isola dopo aver perso in et\u00e0 napoleonica la parte continentale del regno, Carlo Avarna divenne ministro della Regia Azienda di Messina (26 ottobre 1800) e poi conservatore generale del Real Patrimonio (4 luglio 1810). Nel 1812, quando su pressione dell'ambasciatore inglese Bentinck in Sicilia fu promulgata una costituzione che, sul modello inglese, rafforzava i privilegi dei nobili contro quelli regi, Avarna prese le parti del re contro l'aristocrazia siciliana, attirandosene in tal modo l'odio. Lo giudica infatti cos\u00ec Niccol\u00f2 Palmieri, uno dei pi\u00f9 convinti sostenitori dell'autonomia siciliana e della Costituzione siciliana del 1812:\nAvarna si tenne lontano dalla vita politica durante il governo, imposto da Bentinck, capeggiato dal principe di Belmonte. Tuttavia, nel febbraio 1813, caduto il governo Belmonte e ritornato al potere re Ferdinando, che aveva nominato vicario il figlio Francesco, Carlo Avarna fu nominato Ministro dell'interno, rimanendo in carica fino al 1815. Fu inoltre il primo a reggere il \"Ministero per gli Affari di Sicilia\" nel Regno delle Due Sicilie (1820). Nel 1831 divenne presidente del Consiglio del Regno delle Due Sicilie, succedendo a Donato Tommasi. Mantenne la carica fino alla sua morte, dopo la quale venne nominato presidente del consiglio ad interim Girolamo Ruffo"}
{"id": "2496099", "revid": "520351", "url": "https://it.wikipedia.org/wiki?curid=2496099", "title": "Cosme Rivera", "text": "Soprannominato \"Chino\", \u00e8 stato campione WBF dei welters"}
{"id": "2496102", "revid": "1889234", "url": "https://it.wikipedia.org/wiki?curid=2496102", "title": "Andre Berto", "text": "Ha rappresentato la sua Nazione ai Giochi di Atene nel 2004. Il 21 giugno 2008 ha conquistato la sua prima corona mondiale, la cintura WBC dei pesi welter, per KO tecnico ai danni di Miguel Rodriguez."}
{"id": "2496103", "revid": "124266030", "url": "https://it.wikipedia.org/wiki?curid=2496103", "title": "Amleto Novelli", "text": "Biografia.\nNato a Bologna da Vincenzo e da Anna Pasqui, dopo essersi trasferito con la famiglia a Roma, rimasto orfano appena adolescente, visse con due sorelle. Appassionato di recitazione, mentre lavorava come impiegato in uffici statali, da poco superati i vent'anni, frequent\u00f2 diverse compagnie filodrammatiche, facendosi apprezzare per seriet\u00e0 professionale e versatilit\u00e0. Debutt\u00f2 a teatro nel 1906 come attore. Nel 1909 fu scritturato dalla Cines, la pi\u00f9 grande casa di produzione cinematografica italiana di allora. La moglie era l'attrice Adalgisa Orlandini. Interprete di pi\u00f9 di cento film, mor\u00ec a Torino durante la lavorazione del film di Mario Camerini La casa dei pulcini. Inoltre il film Marco Visconti per la regia di Aldo De Benedetti uscir\u00e0 postumo, nel 1925. \u00c8 sepolto a Roma presso il Cimitero del Verano."}
{"id": "2496105", "revid": "298229", "url": "https://it.wikipedia.org/wiki?curid=2496105", "title": "Nuoto alla XXII Universiade", "text": "Il nuoto alle Universiadi 2003 si \u00e8 svolto dal 24 al 30 agosto a Taegu e ha visto lo svolgimento di 40 gare, 20 maschili e 20 femminili."}
{"id": "2496110", "revid": "1442080", "url": "https://it.wikipedia.org/wiki?curid=2496110", "title": "Heineken Open 2004 - Singolare", "text": "Il singolare dell'Heineken Open 2004 \u00e8 stato un torneo di tennis facente parte dell'ATP Tour.\nGustavo Kuerten era il detentore del titolo.\nDominik Hrbat\u00fd ha battuto in finale Rafael Nadal 4-6, 6-2, 7-5."}
{"id": "2496111", "revid": "357738", "url": "https://it.wikipedia.org/wiki?curid=2496111", "title": "Cheratinociti", "text": ""}
{"id": "2496112", "revid": "1543377", "url": "https://it.wikipedia.org/wiki?curid=2496112", "title": "Fattore di crescita trasformante alfa", "text": "Il fattore di crescita trasformante alfa (TGF-\u03b1, \"Transforming growth factor alpha\" in inglese) \u00e8 un fattore di crescita prodotto dai macrofagi, dalle cellule cerebrali e dai cheratinociti. Tale fattore di crescita risulta iperespresso in alcune neoplasie umane.\nIl TGF-\u03b1 provoca lo sviluppo dell'epitelio ed \u00e8 strettamente legato al fattore di crescita epidermale (EGF). Si pu\u00f2 legare al recettore del fattore di crescita epidermale (EGFR) con effetti simili. Stimola anche la proliferazione delle cellule neuronali nel cervello adulto leso.\nIl TGF-\u03b1 \u00e8 stato citato nel rapporto al Congresso degli Stati Uniti dei National Institutes of Health sulle cellule staminali del 2001 come una dimostrazione promettente dell'abilit\u00e0 delle cellule staminali adulte di ripristinare la funzionalit\u00e0 nelle malattie neurodegenerative.\nInterazioni.\n\u00c8 stato dimostrato che il fattore di crescita trasformante alfa interagisce con GORASP1 e GORASP2."}
{"id": "2496113", "revid": "357738", "url": "https://it.wikipedia.org/wiki?curid=2496113", "title": "TGF alfa", "text": ""}
{"id": "2496114", "revid": "357738", "url": "https://it.wikipedia.org/wiki?curid=2496114", "title": "TGF-alfa", "text": ""}
{"id": "2496115", "revid": "357738", "url": "https://it.wikipedia.org/wiki?curid=2496115", "title": "Transforming growth factor alpha", "text": ""}
{"id": "2496117", "revid": "292162", "url": "https://it.wikipedia.org/wiki?curid=2496117", "title": "Gola di Ha", "text": "La gola di Ha (greco \u03a6\u03b1\u03c1\u03ac\u03b3\u03b3\u03b9 \u03a7\u03ac) \u00e8 una gola posta nella parte orientale dell'isola di Creta in Grecia. Essa \u00e8 situata nel pendio occidentale del monte Thrypti ed esce a est del villaggio Vasilik\u012b nella pianura di Ierapetra. \nLa gola \u00e8 lunga circa 1,5\u00a0km, particolarmente stretta in molti punti e ha pareti alte fino a 300m. Il suo nome deriva dal verbo \"hasko\" che significa aprire, o meglio, spalancare. Ha viene considerata una delle pi\u00f9 selvagge gole di Creta e una delle pi\u00f9 difficili da attraversare. Essendo praticamente inaccessibile alla gente comune, la gola di Ha mantiene una ricca e variegata avifauna. \nFra le strette e impraticabili pareti della gola, accessibile soltanto ad escursionisti esperti, scorre per circa 1800 m un corso d'acqua con 27 cascate."}
{"id": "2496118", "revid": "933835", "url": "https://it.wikipedia.org/wiki?curid=2496118", "title": "Sindaci di Brescia", "text": "Di seguito l'elenco cronologico dei sindaci di Brescia e delle altre figure apicali equivalenti che si sono succedute nel corso della storia."}
{"id": "2496119", "revid": "357738", "url": "https://it.wikipedia.org/wiki?curid=2496119", "title": "TGF-\u03b1", "text": ""}
{"id": "2496121", "revid": "1305887", "url": "https://it.wikipedia.org/wiki?curid=2496121", "title": "Episodi de I segreti dell'isola misteriosa", "text": "Questa \u00e8 una lista degli episodi dell'anime I segreti dell'isola misteriosa."}
{"id": "2496129", "revid": "1442080", "url": "https://it.wikipedia.org/wiki?curid=2496129", "title": "Movistar Open 2004 - Singolare", "text": "Il singolare del Movistar Open 2004 \u00e8 stato un torneo di tennis facente parte dell'ATP Tour.\nFernando Gonz\u00e1lez ha battuto in finale Gustavo Kuerten 6-4, 7-5."}
{"id": "2496135", "revid": "7336", "url": "https://it.wikipedia.org/wiki?curid=2496135", "title": "Sam and Dave", "text": ""}
