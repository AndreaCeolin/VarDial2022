{"id": "2430321", "revid": "1748167", "url": "https://it.wikipedia.org/wiki?curid=2430321", "title": "Taranto", "text": "Taranto (; \"Tarde\" - : - in dialetto tarantino) \u00e8 un comune italiano di abitanti, capoluogo dell'omonima provincia, in Puglia.\nFu fondata dagli Spartani nell'VIII secolo a.C. col nome di Taras. La citt\u00e0, grazie alla sua posizione strategica al centro dell'omonimo golfo, alla fertilit\u00e0 del suo territorio e al commercio, divenne una delle pi\u00f9 importanti p\u00f3leis della Magna Grecia, affermandosi come un fiorente centro culturale, economico e militare, che diede i natali a intellettuali del calibro di Archita, Aristosseno, Livio Andronico, Leonida ed Eraclide di Taranto nonch\u00e9 ad atleti le cui gesta divennero leggendarie in tutto il mondo greco, come Icco e il cosiddetto Atleta di Taranto. Fu l'ultima citt\u00e0 magnogreca a cadere in seguito all'espansione di Roma, non prima di aver ingaggiato con essa le cosiddette guerre pirriche, un conflitto durato 5 anni. Pur sconfitta, continu\u00f2 a esercitare una grandissima influenza culturale sul resto dell'Italia meridionale e sulla stessa Roma, entrando a far parte dell'immaginario collettivo del tempo come luogo contraddistinto da opulenza e da grandi bellezze naturali, celebrate da Orazio e numerosi altri autori.\nNel periodo normanno, divenne capitale del Principato di Taranto, che durante i suoi 377 anni di storia arriv\u00f2 a comprendere la quasi totalit\u00e0 del Salento.\nTaranto d\u00e0 il nome alla specie \"Lycosa tarantula\" (ragno lupo), un tempo molto comune nelle campagne locali, cui si devono i termini tarantella e tarantismo, nonch\u00e9 la parola tarantola, usata oggi per indicare i noti ragni della famiglia Theraphosidae.\n\u00c8 soprannominata la \"Citt\u00e0 dei due mari\", per la sua peculiare posizione a cavallo di mar Grande e mar Piccolo. Nel primo, nei pressi delle Isole Cheradi, antistanti la citt\u00e0, vive e prospera una storica popolazione di delfini e altri cetacei; nel secondo \u00e8 praticata da secoli e in larga scala la mitilicoltura, i cui prodotti sono noti a livello mondiale per la loro unicit\u00e0.\nLa citt\u00e0 \u00e8 sede dell'Arsenale marittimo della Marina Militare, dell'Ilva, uno tra i maggiori complessi industriali d'Europa per la produzione dell'acciaio, e del Museo archeologico nazionale MArTA, che \u00e8 tra i musei pi\u00f9 importanti d'Italia.\nGeografia fisica.\nTerritorio.\nMorfologia.\nTaranto si estende per 249,86\u00a0km\u00b2 e rappresenta il naturale affaccio sull'omonimo golfo dell'arco ionico tarantino. Presentando una\u00a0morfologia\u00a0del territorio\u00a0prevalentemente pianeggiante, la citt\u00e0 si sviluppa lungo tre penisole naturali e un'isola, quest'ultima nucleo storico dell'abitato, formatasi durante la costruzione del fossato del Castello Aragonese. Il comune possiede inoltre sei exclave, tra cui la frazione di San Donato. L'epiteto \"Citt\u00e0 dei due mari\" si deve al mar Grande e al mar Piccolo, attorno ai quali si trovano la maggior parte degli insediamenti abitativi.\nMar Grande e mar Piccolo.\nIl mar Grande bagna la costa esterna, racchiusa nella baia delimitata a nord-ovest da Punta Rondinella e a sud da Capo San Vito. L'arco ideale creato dalla baia naturale si chiude con le Isole Cheradi. Questo mare si congiunge col mar Piccolo in soli due punti, rappresentati dal canale naturale di Porta Napoli e dal canale artificiale navigabile che separa lo storico insediamento urbano dalla parte pi\u00f9 estesa della citt\u00e0.\nIl mar Piccolo, considerabile dunque un mare interno, \u00e8 costituito da due seni idealmente divisi dal Ponte Punta Penna Pizzone, che congiunge la Punta Penna con la Punta Pizzone: il primo seno ha la forma di un triangolo grossolano, i cui vertici meridionali sono rappresentati dall'apertura a est sul secondo seno, e da quella a ovest sul mar Grande; il secondo seno ha invece la forma di un'ellisse, il cui asse maggiore misura quasi 5 km.\nSia i venti sia le maree, insieme alle sorgenti sottomarine con diversa salinit\u00e0, condizionano l'andamento delle correnti di tipo superficiale e di tipo profondo tra i due mari. Sia i due seni del mar Piccolo sia il mar Grande, potrebbero avere antichissime origini vulcaniche. Nel mar Grande e nella parte settentrionale di entrambi i seni del mar Piccolo sono localizzate alcune sorgenti come quella del Tara (a nord del mar Grande), del Galeso (primo seno del mar Piccolo), Riso e del Cervaro o Battemdieri (secondo seno mar Piccolo nei pressi della Palude La Vela) e sottomarine chiamate citri, che apportano acqua dolce non potabile mista ad acqua salmastra, creando una condizione idrobiologica ideale per la coltivazione dei mitili, comunemente chiamati \u00abcozze\u00bb.\nClima.\nPrecipitazioni.\nLa citt\u00e0 di Taranto \u00e8 caratterizzata da precipitazioni prevalenti e organizzate nel periodo ottobre-marzo (autunno, inverno e inizi primavera: 71% delle precipitazioni annue). In estate (luglio-agosto) sono ridotte ai temporali termo-convettivi che prediligono le aree pi\u00f9 interne e raggiungono la costa solo in parte.\nIn primavera le precipitazioni medie variano dai 26,7\u00a0mm di maggio ai 64,1\u00a0mm di dicembre; in estate esse variano da 12,6\u00a0mm di luglio ai 19,1\u00a0mm di giugno; in autunno oscillano dai 36,5\u00a0mm di settembre ai 63,7\u00a0mm di novembre; in inverno infine sono comprese tra i 64,1\u00a0mm di dicembre ai 52,7\u00a0mm di gennaio.\nIn primavera le precipitazioni massime variano dai 101,2\u00a0mm di aprile ai 162,1\u00a0mm di marzo; in estate esse variano dai 126,4\u00a0mm di agosto ai 102,0\u00a0mm di giugno; in autunno oscillano dai 129,2\u00a0mm di settembre ai 295,8\u00a0mm di ottobre; in inverno infine sono comprese tra i 175,4\u00a0mm di dicembre ai 194,4\u00a0mm di gennaio.\nIn primavera le precipitazioni minime variano dai 0,2\u00a0mm di maggio ai 0,6\u00a0mm di aprile; in estate esse corrispondono a 0,0\u00a0mm a giugno, luglio e agosto; in autunno variano da 0,0\u00a0mm di settembre agli 0,2\u00a0mm di ottobre; in inverno infine oscillano dai 0,2\u00a0mm di febbraio ai 1,4\u00a0mm di dicembre.\nTemperature.\nLa temperatura media estiva (giugno-luglio-agosto) si attesta a 25,5\u00a0\u00b0C, quella invernale (dicembre-gennaio-febbraio) a 10,3\u00a0\u00b0C, le massime estive superano quasi sempre i 30\u00a0\u00b0C; talvolta possono verificarsi vere e proprie giornate roventi con valori superiori ai 35-36\u00a0\u00b0C e punte di 38\u00a0\u00b0C (record storico 41,6\u00a0\u00b0C, valore eccezionale); le minime invernali scendono raramente sotto 2-3\u00a0\u00b0C, ma durante le ondate gelide possono scendere a valori prossimi agli 0\u00a0\u00b0C (record storico -3,8\u00a0\u00b0C). Quindi si pu\u00f2 concludere che i mesi estivi sono lunghi e caldi, e quelli invernali miti e umidi. Il clima di Taranto si pu\u00f2 definire un clima mediterraneo.\nIn primavera le temperature medie variano da 12,0\u00a0\u00b0C di marzo a 19,3\u00a0\u00b0C di maggio; in estate esse variano da 26,5\u00a0\u00b0C a 26,6\u00a0\u00b0C di luglio e agosto; in autunno esse oscillano da 18,8\u00a0\u00b0C di ottobre a 14,5\u00a0\u00b0C di novembre; in inverno infine esse sono comprese tra 9,6\u00a0\u00b0C di gennaio e 11,1\u00a0\u00b0C di dicembre.\nFattori climatici.\nIl clima di Taranto dipende da diversi fattori climatici: la latitudine, l'altitudine sul mare, la posizione su due mari e l'orografia.\nOrigini del nome.\nL'inquadramento etimologico del nome della citt\u00e0 di Taranto \u00e8 tutt'altro che facile. Il toponimo \"Taras\" (in greco ), primo nome della citt\u00e0, \u00e8 strettamente collegato alla colonizzazione ellenica della Magna Grecia che si ebbe a partire dall'VIII-VII secolo a.C. con le colonie ioniche e doriche: oltre che sulle monete magno-greche risalenti al periodo di massimo splendore della citt\u00e0, il toponimo compare anche sulla Mappa di Soleto, la pi\u00f9 antica mappa geografica occidentale proveniente dall'antichit\u00e0 classica, incisa su un piccolo frammento di un vaso attico smaltato di nero.Taras era una figura della mitologia greca, figlio di Poseidone e della ninfa Satyria, nonch\u00e9 leggendario fondatore della citt\u00e0 di Taranto, e questa dovrebbe essere tutt'altro che una coincidenza.Tuttavia, non \u00e8 possibile del tutto escludere la derivazione del toponimo dal nome del fiume Tara, oppure dal termine sanscrito taranta-h (cio\u00e8 \"mare\").\nStoria.\nAntichit\u00e0.\nLa cronologia tradizionale assegna la data della fondazione di Taranto al 706 a.C. Le fonti tramandate dallo storico Eusebio di Cesarea, parlano del trasferimento in questa zona dello spartano Falanto, figlio del nobile Arato e discendente di Eracle di VIII generazione, e di altri compatrioti detti Parteni, per necessit\u00e0 di espansione o per questioni commerciali. Questi, approdando sul promontorio di Saturo e fissando i primi insediamenti portarono una nuova linfa di civilt\u00e0 e di tradizioni.\nLa struttura sociale della colonia svilupp\u00f2 nel tempo una vera e propria cultura aristocratica, la cui ricchezza proveniva, probabilmente, dallo sfruttamento delle risorse del fertile territorio circostante, che venne popolato e difeso da una serie di \"phrouria\" tra le quali Pezza Petrosa, piccoli centri fortificati in posizione strategica. Taranto ha quindi origini antichissime. Durante il periodo della colonizzazione greca sulle coste dell'Italia meridionale, la citt\u00e0 fu tra le pi\u00f9 importanti della Magna Grecia. In quel periodo, infatti, divenne una potenza economica militare e culturale, che diede i natali a filosofi, strateghi, scrittori e atleti, diventando anche sede della scuola pitagorica tarantina, la seconda pi\u00f9 importante dopo quella di Crotone. A partire dal 367 a.C., fu la citt\u00e0 pi\u00f9 potente tra quelle che costituirono la Lega italiota. Nel 281 a.C. entr\u00f2 in conflitto con Roma (\"guerra tarentina\") insieme al suo alleato Pirro, Re dell'Epiro, ma capitol\u00f2 definitivamente nel 272 a.C. Durante la seconda guerra punica, Taranto apr\u00ec le porte ad Annibale nel 212 a.C., ma fu punita tre anni dopo con la strage dei suoi cittadini e col saccheggio quando Fabio Massimo la riconquist\u00f2. Nel 125 a.C. vi fu dedotta una colonia romana (\"colonia neptunia\"), mentre nel 90 a.C. fu eretta a \"Municipium\" con la Lex municipii Tarentini. Nel periodo neroniano Taranto viene scelta come meta di stanziamento di una grande quantit\u00e0 di veterani di guerra che militarono in diverse legioni, tra cui la \"V Macedonica\", la \"XII Fulminata\" e la \"IIII Scythica\".\nPrincipato di Taranto.\nIl Principato di Taranto (1088-1465) fu un principato normanno di cui Taranto divenne la capitale.\nIl primo reggente fu il figlio di Roberto il Guiscardo, Boemondo I d'Antiochia, che ottenne il titolo in seguito a una disputa di successione: il padre, dopo aver ripudiato la prima moglie Alberada, madre di Boemondo, prese in moglie Sichelgaita. Con quest'ultima ebbe un figlio, Ruggero Borsa, che design\u00f2 come suo successore al ducato di Puglia. Boemondo fu ricompensato con Taranto e le terre e i castelli della Terra d'Otranto.\nIl Principato di Taranto, durante i suoi 377 anni di storia, fu talora un potente dominio feudale dipendente del Regno di Sicilia (e pi\u00f9 tardi del Regno di Napoli), altre volte si ridusse a mero titolo, spesso concesso all'erede al trono o al marito d'una regina regnante.\nMedioevo ed et\u00e0 moderna.\nNel Medioevo fu conquistata da Totila nel 549 e ripresa da Narsete nel 552. Espugnata dai Longobardi, fu ripresa dall'Imperatore Costantino II nel 663, per poi passare in mano a Romualdo Duca longobardo di Benevento, e tornare ai Bizantini nell'803. Conquistata dai Saraceni nell'846, nell'868 e nel 927, l'Imperatore Niceforo Foca la fece ricostruire nel 967. Occupata nel 1063 da Roberto il Guiscardo, divenne il centro di un potente feudo. Ospitava una cospicua comunit\u00e0 ebraica, quantificabile nel 1167 in 200 famiglie, secondo la cronaca di Beniamino di Tudela. Dal 1301 al 1463 fu un fiorente principato (Principato di Taranto). Divenne poi importante porto militare sotto gli Spagnoli, fino a decadere nel XVII secolo sotto i Borbone. Taranto venne unita al Regno d'Italia nel 1860. Il 21 agosto del 1889, dopo sei anni di lavori, venne inaugurato alla presenza di Umberto I di Savoia l'Arsenale Militare Marittimo, che ne aument\u00f2 la sua importanza sia dal punto di vista economico sia militare, oltre che demografico. Durante la prima guerra mondiale, Taranto fu scelta come base dalle flotte navali italiana, francese e inglese.\nLa notte di Taranto.\nDurante la seconda guerra mondiale, la citt\u00e0 sub\u00ec un bombardamento storicamente ricordato come la notte di Taranto, a seguito del quale si contarono 85 vittime tra civili e militari. \nTra la notte dell'11 e del 12 novembre 1940, per via della sua importanza strategica e militare, la citt\u00e0 sub\u00ec un devastante attacco da parte della Royal Navy britannica. La dinamica dell'azione fu attentamente studiata dai giapponesi per potersene poi avvalere in previsione dell'attacco alla base di Pearl Harbor. Durante quella notte, 21 aerei del tipo \"Fairey Swordfish\" dotati di siluri e bombe, si alzarono dalla portaerei inglese \"Illustrious\", che si trovava a 170 miglia dalla costa scortata dalle navi da battaglia \"Malaya\", \"Ramilies\", \"Valiant\", \"Warspite\", dagli incrociatori \"Gloucester\", \"York\" e da 13 cacciatorpediniere. Al comando vi era l'ammiraglio Andrew Cunningham. Gli aerei inglesi partiti in due ondate successive giunsero indisturbati su Taranto. Grazie a una precedente ricognizione che non fu contrastata dalla difesa italiana, i piloti conoscevano perfettamente le unit\u00e0 da colpire, che erano tra l'altro dotate di reti parasiluri insufficienti e protette da pochi palloni di sbarramento. Nell'attacco la flotta italiana sub\u00ec gravi danni. La corazzata \"Conte di Cavour\" sub\u00ec i danni maggiori, venendo parzialmente affondata. Inoltre furono seriamente danneggiati le corazzate \"Duilio\" e \"Littorio\" e l'incrociatore \"Trento\". Danni vennero riportati anche dai due cacciatorpediniere \"Libeccio\" e \"Pessagno\". Furono anche attaccati vari depositi di carburante sulla terraferma. Alla fine il bilancio fu di 85 morti, di cui 55 civili, e di 581 feriti, nonostante il Bollettino di Guerra del Comando Supremo n. 158 del 12 novembre 1940 affermasse che non vi sarebbe stata alcuna vittima. Uno dei tragici ricordi di quella battaglia per gli abitanti di Taranto, testimoni dell'evento, fu quello di udire dal mare le strazianti urla di sofferenza dei militari italiani imbarcati sulle navi danneggiate, vittime dei siluramenti.\nIl secondo dopoguerra.\nNel 1965 fu inaugurato dal Presidente della Repubblica Giuseppe Saragat il IV Centro Siderurgico Italsider, il pi\u00f9 grande centro per la produzione dell'acciaio in Europa la cui prima produzione furono i tubi che oggi portano il gas dalla Siberia all'Italia. Grazie a questa nuova realt\u00e0 industriale, e disponendo di un grande porto mercantile, la citt\u00e0 conobbe un altro e pi\u00f9 marcato slancio dell'economia locale, con conseguente aumento della popolazione e del reddito pro-capite, e diventando negli anni a seguire zona di insediamento di cementifici, raffinerie e industrie metalmeccaniche. Il 18 ottobre 2005 viene dichiarato ufficialmente il dissesto finanziario del Comune di Taranto. Le passivit\u00e0 accertate ammontano inizialmente a \u20ac 357\u00a0356\u00a0434, ma nel mese di marzo 2007, il capo della commissione di liquidazione del Comune, Francesco Boccia, dichiara una cifra pari a circa 637 milioni di euro.\nSimboli.\nLo stemma civico di Taranto fu riconosciuto ufficialmente il 20 dicembre del 1935:\nIl giovane dio a cavallo del delfino raffigurato sullo stemma si ispira a quello delle monete magno-greche del periodo di massimo splendore della citt\u00e0.\nNel 1589, una precedente versione dello stemma raffigurante un uomo adulto coronato a cavallo di un delfino, reggente nella mano destra un tridente e nella mano sinistra uno scudo con sopra uno scorpione al posto dell'attuale drappo, sostitu\u00ec a sua volta l'antico stemma raffigurante uno scorpione suggerito da Pirro, e che attualmente \u00e8 utilizzato come simbolo della provincia ionica.\nMonumenti e luoghi d'interesse.\nTaranto presenta sul suo territorio architetture che testimoniano la sua importanza storica e culturale: dagli antichi luoghi di culto, tra i quali i resti del Tempio Dorico, i resti archeologici delle necropoli greco-romane e delle tombe a camera, la Cripta del Redentore, ai palazzi appartenuti alle famiglie nobili e alle personalit\u00e0 illustri della citt\u00e0, tra i quali Palazzo Pantaleo e Palazzo d'Ayala Valva. La citt\u00e0 offre uno dei panorami architettonici pi\u00f9 ricchi e vari dell'intera penisola: si va dal romanico-gotico della Chiesa di San Domenico Maggiore ai palazzi in stile rinascimentale del Borgo umbertino, al barocco della Cattedrale di San Cataldo, delle chiese e dei palazzi signorili della citt\u00e0 vecchia, dalle rimanenze di strutture medievali (come la Torre del Gallo nell'agglomerato del centro storico) alle forme decisamente pi\u00f9 eleganti di palazzi e installazioni in stile Liberty e neoclassico. Numerose anche le cripte, i monasteri, i santuari e le edicole votive.\nArchitetture religiose.\nBasilica Cattedrale di San Cataldo.\nLa Cattedrale di San Cataldo (o Duomo di San Cataldo) \u00e8 la pi\u00f9 antica cattedrale pugliese, e si trova nel cuore del centro storico di Taranto, comunemente noto come Citt\u00e0 Vecchia. Dedicata a san Cataldo, vescovo irlandese morto a Taranto nel VI-VII secolo, del quale ospita il sepolcro, fu costruita nella seconda met\u00e0 del X secolo - durante i lavori di ricostruzione della citt\u00e0 voluti dall'imperatore bizantino Niceforo II Foca - sui resti di un edificio religioso paleocristiano risalente almeno all'VII secolo. Nell'XI secolo l'impianto bizantino venne rimaneggiato e si costru\u00ec l'attuale cattedrale a pianta basilicale. Nel 1713 fu aggiunta la facciata barocca per opera dell\u2019architetto leccese Mauro Manieri. Nel XII secolo fu innalzato il campanile normanno, danneggiato dal terremoto del 1456 e sostituito durante i lavori di restauro del 1952 con l'attuale, che riprende le forme di quello pi\u00f9 antico. La cattedrale misura 84 metri di lunghezza e 24 larghezza, ha una navata centrale contornata da colonne dai capitelli tutti differenti tra loro, due laterali e un transetto a una navata. Nella zona antistante la facciata romanica, corrispondente all'attuale pronao, furono accolte le tombe dei personaggi pi\u00f9 illustri della citt\u00e0. Nel Cappellone di San Cataldo sono conservate le spoglie e la statua argentea del santo. \u00c8 una delle pi\u00f9 alte espressioni di barocco, con opere dello scultore Giuseppe Sanmartino, affreschi di Paolo De Matteis e marmi policromi. Nella Cripta Bizantina, a impianto cruciforme, si possono ammirare affreschi del Duecento e del Trecento, bassorilievi e sarcofagi. Nel vano della cripta vi sono le tombe di alcuni arcivescovi di Taranto.\nChiesa di San Domenico Maggiore (gi\u00e0 Chiesa di San Pietro Imperiale).\nUbicata all\u2019estremit\u00e0 nord della citt\u00e0 vecchia, la Chiesa di San Domenico Maggiore poggia le sue fondamenta sui resti di un tempio greco risalente al VI sec. a.C e fa parte dell'ex complesso conventuale omonimo. Edificata nel 1302 su committenza del nobile franco-provenzale Giovanni Taurisano, sub\u00ec nel corso dei secoli numerose ristrutturazioni sino alla pi\u00f9 significativa tra i secc. XVII e XVIII. Ancora intatti in facciata i caratteri trecenteschi, con il portale a sesto acuto sormontato da un protiro pensile e da uno splendido rosone con colonnine pensili laterali. Chiudono il prospetto archetti pensili trilobati posti a coronamento della cuspide. Del XVIII secolo \u00e8 la scala a due rampe attraverso la quale si accede alla chiesa. L\u2019interno, a un'unica navata, presenta lungo il fianco sinistro quattro cappelle tardo cinquecentesche decorate da altari barocchi che risultano essere bilanciate, sul lato destro, da arcate cieche con pregevoli dipinti del Seicento e Settecento. Degni di nota, un dipinto di Leonardo Antonio Olivieri raffigurante il Trionfo dell'Ordine francescano e La Trinit\u00e0 con la Vergine, opera del pittore Giuseppe Mastroleo (1740). \u00c8 particolarmente nota per custodire nella Cappella dell'Addolorata, il simulacro della Vergine Addolorata (XVII secolo), portata in processione il Gioved\u00ec santo dalla Confraternita di Maria Santissima Addolorata e san Domenico, durante i noti Riti della Settimana santa di Taranto, riti secolari che richiamano ogni anno fedeli e turisti da tutto il mondo.\nSantuario della Madonna della Salute (o Monteoliveto).\nIl Santuario della Madonna della Salute la costruzione risale alla seconda met\u00e0 del XVII secolo, grazie all\u2019opera dei Padri Gesuiti che si erano stabiliti a Taranto gi\u00e0 nel 1612 nella chiesa del Salvatore che si trovava a pochi passi dalla Cattedrale e che oggi non \u00e8 pi\u00f9 esistente. La facciata ha due ordini sovrapposti, ambedue cadenzati da lesene con capitelli ionici e compositi nella parte superiore, alleggeriti da quattro nicchie nella parte inferiore e due in quella superiore. Il portale presenta il timpano spezzato al di sopra nel quale \u00e8 incassato lo stemma dell\u2019Ordine dei Domenicani, mentre nell\u2019ordine superiore della facciata in corrispondenza del portale si apre un grande finestrone con vetrata policroma (vetrate analoghe concludono i bracci del transetto). La facciata evidentemente non \u00e8 terminata in quanto manca il coronamento superiore. All\u2019interno, sui timpani dei quattro arconi impostati su grandi pilastri che descrivono chiaramente la pianta a croce greca, svetta la cupola che ha circa 10 metri di diametro e affrescata con un bellissimo cielo stellato; nella lanterna che sovrasta la cupola si pu\u00f2 ammirare il dipinto della colomba dello Spirito Santo. Nei peducci immediatamente sotto la cupola, sono affrescati i quattro evangelisti con i relativi simboli iconografici. Di notevole interesse \u00e8 l\u2019altare maggiore. Il committente gesuita padre Venanzio Maria Barra commission\u00f2 l\u2019opera nel 1571 ad Antonio Di Lucca che collabor\u00f2, almeno nel disegno, con frate Galichio d\u2019Amato, entrambi gesuiti. Purtroppo i Padri Gesuiti non hanno potuto godere a lungo di questo altare posto in loco nel 1752, infatti nel 1767 essi furono soppressi e subentrarono gli Olivetani i quali fecero apporre il loro stemma sul pilastrino destro, lasciando su quello sinistro lo stemma dei gesuiti. L'Altare \u00e8 caratterizzato da un notevole effetto pittorico sia nel paliotto sia nei gradini sotto la mensa, mentre nella parte superiore accanto al tabernacolo \u00e8 presente una decorazione a calice intarsiato che si alterna a un elegante motivo a onda. Sull\u2019altare \u00e8 collocato il dipinto a cui \u00e8 intitolato il santuario, la Madonna della Salute, incastonato all\u2019interno di un rilievo in bronzo realizzato nei primi anni del 1900. Si tratta di un dipinto a olio su tela, copia della celebre icona bizantina della Salus Populi Romani che si venera a Roma nella Basilica di Santa Maria Maggiore.\nChiesa di Maria Santissima del Monte Carmelo.\nLa chiesa di Maria Santissima del Monte Carmelo (comunemente detta chiesa del Carmine) di Taranto \u00e8 una delle chiese del Borgo Nuovo della citt\u00e0. L'anno esatto di costruzione non \u00e8 noto, ma l'esistenza della chiesa \u00e8 attestata fin dal 1577, con il nome di \"Santa Maria della Misericordia\u201d. La stessa chiesa aveva avuto prima altri titoli: Santa Maria Maddalena e prima ancora, San Lazzaro. La gestione dei padri Carmelitani, fu in seguito dedicata alla Beata Vergine del monte Carmelo. La chiesa nel corso dei secoli \u00e8 stata pi\u00f9 volte rimaneggiata, fino ad assumere l'attuale aspetto in stile neoclassico. Il prospetto principale \u00e8 da far risalire a un rifacimento del 1937, e si presenta intervallato da sei elementi verticali aggettanti, sovrastati da capitelli che sorreggono la trabeazione. Tra le semicolonne centrali si apre il portale d'ingresso rettangolare, sormontato a sua volta da una piccola finestra circolare, mentre tra queste ultime e le paraste laterali trovano posto due coppie di nicchie vuote disposte in modo sovrapposto. Al di sopra della trabeazione, in asse con il portale, si trova un'edicola quadrangolare che ospita lo stemma dell'arcivescovo Ferdinando Bernardi, mentre in corrispondenza delle paraste si ergono due piccoli obelischi. Sovrasta il tutto una torre campanaria impreziosita da statue di angeli. All'interno, la chiesa \u00e8 a croce latina con una sola navata, sui cui lati si trovano le cappelle e le nicchie che custodiscono la statue utilizzate nella processione dei Misteri, il Venerd\u00ec Santo, nella Settimana Santa Tarantina. Di importante rilievo, le statue di Ges\u00f9 Morto e dell'Addolorata, donate all\u2019Arciconfraternita del Carmine dal nobile tarantino don Diego Cal\u00f2 nel Settecento. Nella prima cappella alla destra dell'ingresso viene conservato un rocchio di colonna, sul quale la tradizione vuole che san Pietro abbia celebrato la prima Eucaristia della citt\u00e0, come attesta un'epigrafe voluta nel 1651 dall'arcivescovo Caracciolo e posta sulla nicchia insieme con un'icona raffigurante il santo. Nel braccio sinistro del transetto trova posto il quadro della \"Maddalena dei Pazzi\" realizzato da Paolo De Matteis.\nConcattedrale Gran Madre di Dio.\nLa Concattedrale Gran Madre di Dio si trova nella parte moderna di Taranto. Voluta dall'arcivescovo di Taranto, monsignor Guglielmo Motolese, fu progettata dall'architetto milanese Gio Ponti e rappresenta l'opera pi\u00f9 importante dell'architetto assieme alla Torre Pirelli. Costruita tra il 1967 e il 1970, fu inaugurata il 6 dicembre dello stesso anno. Dedicata alla Gran Madre di Dio, protettrice della citt\u00e0 insieme con san Cataldo e l'Immacolata, rappresenta, in omaggio alla tradizione marinara della citt\u00e0, una \"vela\" che si specchia nell'acqua delle tre vasche antistanti l'ingresso, simboleggianti il mare. La facciata \u00e8 composta da due parti: quella anteriore \u00e8 lunga 87 e larga 35 metri, quella posteriore, arretrata di 50 metri rispetto alla prima, \u00e8 costituita da un doppio muro traforato alto 40 metri, che sostituisce la cupola tradizionale. La Concattedrale, \u00e8 stata recentemente protagonista in mostre dedicate all'architetto Gio Ponti in diversi musei nel mondo, tra i quali il Mus\u00e9e des Arts D\u00e9coratifs di Parigi, l'Istituto Italiano di Cultura a Stoccolma e il Maxxi di Roma.\nConventi e chiostri.\nTaranto \u00e8 ricca di conventi e monasteri che custodiscono chiostri secolari. Sino a met\u00e0 Ottocento, momento della nascita del Borgo Nuovo, la citt\u00e0 era ristretta alla odierna parte della citt\u00e0 vecchia: sorgeva su una piccola lingua di terra estesa poco pi\u00f9 di 25 ettari di superficie. Quando nel XVI secolo l'arcivescovo monsignor Brancaccio effettu\u00f2 la sua visita pastorale (1576 - 1578), nei quattro pittaggi della citt\u00e0 vi era un numero davvero notevole di chiese e cappelle: 13 nel pittaggio Baglio, 7 in S. Pietro, 6 in Turripenna e 6 nel pittaggio Ponte. Vi erano \u201cintra moenia\u201d i monasteri di San Domenico, di San Giovanni Battista, dei Francescani, degli Agostiniani e dei Celestini, \u201cextra menia\u201d i Riformati di S. Antonio, i Paolotti, i Carmelitani, i Cappuccini e i Benedettini olivetani di S. Maria della Giustizia.\nConvento e chiostro di San Domenico Maggiore.\nL'ex Convento di San Domenico Maggiore \u00e8 una struttura seicentesca situata nel cuore della citt\u00e0 vecchia di Taranto. Edificato nel XIV sec. d.C., la struttura si sviluppa su tre piani, due fuori terra e uno interrato, che si abbarbicano attorno a una corte centrale piuttosto ampia. La struttura, realizzata in muratura con conci di tufo, consente di verificare tutti cambiamenti effettuati nel corso dei secoli e di accertare la presenza di vari stili architettonici. All\u2019interno del chiostro del convento, che \u00e8 stato ristrutturato l\u2019ultima volta fra il XVII e il XVIII secolo ed \u00e8 caratterizzato da una serie di arcate supportate da colonne con capitelli a foglie angolari, si sviluppa un\u2019area archeologica di considerevoli dimensioni, in connessione con le aree archeologiche di Saturo e Scoglio del Tonno, che presenta tracce di occupazione del sito risalenti al Neolitico a partire dal VI millennio a.C e tracce di frequentazione micenea. Di et\u00e0 successiva (X-VIII secolo a.C) sono i resti dell'insediamento Iapigio, spodestati poi dalla colonia spartana che fond\u00f2 Taras. L\u2019area, abitata sin dalla preistoria, permette di rilevare, inoltre, le strutture di fondazione di un tempio greco sorto sull\u2019acropoli dell'antica Taras nel VI sec. a.C. In pi\u00f9, \u00e8 visibile l\u2019impronta romana nel sito grazie ai resti della cella del tempio, consistente in frammenti di architrave riutilizzati nella facciata gotica del convento. Fin dal 1315, il Complesso fu retto dai padri domenicani e per questo prese il titolo di San Domenico in Soriano o Maggiore. I decreti napoleonici, purtroppo, lo soppressero nel 1801, fu trasformato in caserma di cavalleria e abbandonato dai religiosi. Attualmente \u00e8 sede della Soprintendenza nazionale per la tutela del patrimonio subacqueo, della Soprintendenza Archeologia, Belle Arti e Paesaggio per la provincia di Taranto e della Biblioteca della Soprintendenza Archeologica della Puglia.\nConvento e chiostro di Santa Chiara e la \"ruota degli esposti\".\nFu costruito nel 1621 per volont\u00e0 del medico Raffaele Pesce che volle donare alle giovani appartenenti al ceto medio e popolare la possibilit\u00e0 di intraprendere la vita monastica, prerogativa fino a quel momento soltanto delle famiglie nobili. L'ex monastero di Santa Chiara di Taranto, conserva al suo interno uno dei pochi esemplari di ruota degli esposti ancora intatti in Italia. Il dispositivo era utilizzato da tante donne per abbandonare i propri figli affidandoli alle cure delle suore del convento. Oggi \u00e8 sede del Tribunale dei minori.\nConvento e chiostro di San Francesco.\nDopo il passaggio di san Francesco d\u2019Assisi in ritorno dalla Terra Santa, i fedeli decisero di costruire a Taranto una chiesa e un convento in onore del fraticello d\u2019Italia. Ospit\u00f2 la prima comunit\u00e0 tarantina di frati francescani, l\u2019ex convento di san Francesco, complesso tra i pi\u00f9 grandi dell'intero centro storico di Taranto, ubicato nella centralissima via Duomo. Costruito nel XIV secolo, era originariamente composto oltre che dal convento, da una piccola chiesa, dedicata successivamente a san Lorenzo. Di pregevole fattura il chiostro, articolato su quattro bracci porticati con pregevoli volte a crociera, scanditi da poderosi pilastri. Il convento, ristrutturato nella met\u00e0 del XVII secolo, fu adibito nel corso dei secoli a diverse destinazioni d'uso: sede del Comune durante il Settecento, divenne in seguito sede delle truppe napoleoniche, col nome di Caserma Rossarol. Oggi \u00e8 sede della Facolt\u00e0 di Giurisprudenza dell\u2019Universit\u00e0 degli Studi \u201cAldo Moro\u201d.\nConvento e chiostro di San Michele (o delle Cappuccinelle).\nIl convento, situato su via Duomo, nel borgo antico, fu costruito agli inizi del \u2018700 per volont\u00e0 di Giovanni Battista Protontino, che lasci\u00f2 i suoi averi per la costruzione di un complesso monastico destinato alle povere orfanelle. Dei lavori di consolidamento, hanno messo in luce al di sotto del chiostro di San Michele, una cisterna d\u2019acqua di notevoli capacit\u00e0, ricavata nel banco calcarenitico che probabilmente, in passato, potrebbe essere stata usata come fonte pubblica. Oggi l\u2019edificio ospita Il Conservatorio di Musica intitolato al noto compositore d\u2019opera tarantino Giovanni Paisiello.\nConvento e chiostro degli Alcantarini.\nAl tempo della costruzione del convento, gli Alcantarini dovettero superare numerosi ostacoli per la sua realizzazione, sia da parte del vicino convento Sant'Antonio dei Frati Minori Riformati e dei Carmelitani del convento del Carmine, sia da parte del Clero Diocesano. La realizzazione e costruzione dell'intero stabile la si deve a un frate non sacerdote, Fra Serafino Carrozzini della Concezione da Soleto, che, col suo carisma, riusc\u00ec a ottenere da Carlo III di Borbone e dalla Regina Maria Amalia di Sassonia, nel 1747, il decreto per la fondazione del convento, un sussidio di centottanta ducati per la fraternit\u00e0 alcantarina e il consenso di papa Benedetto XIV. Il convento ottenne dai reali borbonici, che provvidero anche con elargizioni personali donando al convento una ricca dote (oggi esposta nel museo-sacello), il titolo di \"Reale Convento\". Nel 1748 arrivarono i primi Alcantarini che, provvisoriamente, alloggiarono nei pressi della chiesa di San Michele in citt\u00e0 vecchia, durante questo periodo i frati comunque curarono il giardino dell\u2019 erigendo convento e il postulante Francesco Antonio Pontillo (Sant'Egidio da Taranto) lavorava come giardiniere nei terreni di propriet\u00e0 degli alcantarini. Il 2 giugno dello stesso anno si pose la prima pietra e il 18 giugno 1749 fu donato un terreno di circa 3200 m\u00b2 adiacente al convento per l'ampliamento del giardino conventuale. I lavori di costruzione del convento terminarono nel 1761 e lo stesso anno il convento fu dichiarato guardiania con Padre Serafino dell'Immacolata. Il convento e la chiesa divennero successivamente un centro di studio e di cultura rilevante del Salento non solo per quanto riguarda la teologia ma anche per le scienze umane, infatti i frati alcantarini dediti allo studio diedero vita a una fornitissima biblioteca e a una pinacoteca che tutt'oggi esistono. Oggi il convento ospita il Museo archeologico nazionale di Taranto - MARTA. La chiesa, invece, intitolata a San Pasquale, \u00e8 officiata dai Frati Minori che hanno trovato posto in un convento retrostante costruito nel 1800, ed \u00e8 il principale santuario per culto di Sant\u2019Egidio da Taranto.\nConvento e chiostro di Sant\u2019Antonio da Padova.\nL\u2019ex Convento di Sant\u2019Antonio fu edificato negli anni 1444-1447 per volont\u00e0 di Giovanni Antonio Orsini, figlio di Raimondello, Principe di Taranto, utilizzando colonne e altri elementi architettonici di epoca romana. Tanto il nome del fondatore quanto gli anni in cui fu costruito il convento sono documentati da tre lapidi poste all\u2019ingresso della struttura, ultimata nel 1447 quando vi si insediarono i frati della Regolare Osservanza. Di particolare interesse \u00e8 l\u2019antica Chiesa, un gioiello del Gotico pugliese, con le cappelle signorili tra cui emerge quella dedicata al Santo di Padova, con una statua del Principe ad altezza naturale, colto nell\u2019atto di venerare Ges\u00f9 e, accanto, Sant\u2019Antonio da Padova. Al piano superiore dell\u2019ex Convento di Sant\u2019Antonio, il Principe aveva fatto costruire due corridoi, di cui solo uno arricchito di stanze, con soffitti in legno. Al piano terra vi erano quattro porticati, strutturati su grandi colonne che reggevano gli archi e la sequenza delle campate. Il chiostro, che prendeva vita da tali elementi, era riccamente affrescato. La facciata monocuspide pare fosse una copia fedele di quella di San Pietro Imperiale, con un grande rosone a raggiera adorno di figure. L\u2019interno, con pianta a croce latina, aveva un'unica grande navata, scandita da cappelle laterali, e il soffitto in legno. Molte le opere d\u2019arte: pareti affrescate, quadri e sculture, volute dallo stesso principe Orsini, completavano la bellezza dell\u2019edificio, insieme a preesistenti reperti archeologici d\u2019et\u00e0 magno greca. Le varie destinazioni d\u2019uso cui fu soggetta questa grande fabbrica religiosa, in particolare negli anni in cui fu adibita a carcere, col tempo finirono col cancellare molte tracce del suo passato ed \u00e8 stata soprattutto la chiesa a farne le spese. L\u2019originale assetto interno dell\u2019ex Convento di Sant\u2019Antonio fu modificato dai Padri Osservanti e dai Padri Riformati che ne abbatterono i muri dei due dormitori e delle stanze, creando varie celle. La struttura \u00e8 ubicata nel cuore del borgo umbertino di Taranto, nei pressi dall\u2019area verde di Villa Peripato.\nEx Seminario Arcivescovile.\nFu uno dei primi seminari a essere fondato dopo il Concilio di Trento: venne infatti inaugurato il 1\u00ba giugno 1568 ed ebbe come primo rettore lo storico Giovanni Giovine. L'ex seminario si affaccia sul Mar Grande, con l'ingresso principale in vico Seminario. Poco si conosce ed \u00e8 stato tramandato a testimonianza della conformazione originaria dell'edificio, a causa delle continue trasformazioni a cui \u00e8 stato sottoposto nel corso dei secoli, le cui tracce sono riscontrabili tra l'altro dalla presenza degli stemmi degli arcivescovi Sarria e Pignatelli, che avrebbero ingrandito l'edificio rispettivamente nel 1638 e nel 1685, o del portale in marmo bianco voluto dall'arcivescovo Mastrilli intorno al 1770. Con l'arrivo a Taranto dei francesi nel 1801, il seminario fu adibito ad alloggio per le truppe, mentre dopo l'unit\u00e0 d'Italia ospit\u00f2 brevemente il Liceo ginnasio \"Archita\", per ritornare alla sua funzione originaria nel 1889. Chiuso nuovamente durante la prima guerra mondiale, venne abbandonato definitivamente nel 1964, in seguito all'inaugurazione del nuovo seminario di Poggio Galeso. Dal 6 maggio 2011 \u00e8 la sede del Museo diocesano. L'edificio ha una struttura quadrangolare, e i suoi ambienti si sviluppano intorno a un chiostro centrale. La facciata presenta un grande portale, insolitamente orientato verso il mare diversamente dall'edilizia circostante. Le finestre al piano terra sono distribuite in modo irregolare, probabilmente ereditate dalla struttura pi\u00f9 antica, mentre quelle al primo e al secondo piano sono distribuite in modo regolare.\nChiostro di Santa Teresa al Borgo (ed Ex Ospedale Vecchio).\nIl nucleo di pi\u00f9 antica origine del complesso sarebbe stato fondato intorno al 1363 per ospitare le suore Clarisse, dedicando alla Santissima Annunziata la costruzione. Di questa epoca si hanno poche e contraddittorie memorie, salvo che nel 1480 a seguito della presenza dei Turchi e dell\u2019eccidio di Otranto con la devastazione di alcuni centri minori, le Clarisse abbandonarono il convento rifugiandosi nella citt\u00e0 antica allora ben fortificata. A seguito della cacciata dei Turchi le monache tornarono nel convento e vi restarono fino al 1495, anno in cui a seguito della guerra di successione tra Francesi e Aragonesi, la citt\u00e0 di Taranto fu anch\u2019essa teatro di saccheggi e fra questi il Convento delle Clarisse. Nel 1576-1577 giunsero a Taranto i padri Carmelitani che furono testimoni nel 1593 della Riforma approvata da Clemente VIII dell\u2019Istituto Carmelitano voluta da Santa Teresa, riforma che dette il nome ai Teresiani, i quali diffusero nella citt\u00e0 il culto di Santa Teresa contribuendo altres\u00ec alla raccolta di fondi per finanziare la \u201cricostruzione\u201cdel Monastero delle Clarisse distrutto e abbandonato nel 1495 a seguito dei citati saccheggi operati dai Francesi e Aragonesi nella guerra di successione. Alcuni documenti rinvenuti nell\u2019Archivio di Stato di Taranto, evidenziano che nel 1673 i Padri Carmelitani/Teresiani erano intenti a ricostruire il convento saccheggiato e in rovina e si apprestavano altres\u00ec a edificare la chiesa, a confine con il lato est e con accesso diretto nel chiostro, con l\u2019altare posto a sud. Dopo appena 8 anni, nel 1681 i Padri si trasferirono nel rinnovato Convento con annessa Chiesa. A inizio del 1600 erano operativi a Taranto i Padri di S. Giovanni di Dio, i \u201cFatebenefratelli\u201d dediti ad alleviare i malati e i meno abbienti. Nel 1808 a seguito della soppressione degli Ordini Monastici voluta da Napoleone, il complesso conventuale fu trasformato in Ospedale Civile e Militare. Successivamente nel 1824 i beni monastici ed ecclesiali, a seguito del ripristino degli Ordini Religiosi, tornarono sotto la gestione della Chiesa con la gestione del complesso Ospedaliero affidata ai Padri di S. Giovanni di Dio. Oggi la struttura ospita il nuovo Dipartimento di Salute Mentale.\nMonastero di Santa Maria della Giustizia.\nIl monastero di Santa Maria della Giustizia costituisce uno tra i monumenti medioevali di maggior interesse di Taranto. Sorge nei pressi del fiume Tara. L'attuale struttura sorse sul sito concesso nel 1119 da Costanza di Francia e Boemondo II all'egumeno Giovanni, abate del Monastero di rito greco di San Pietro in Isola, per realizzarvi una \"domus\" a uso del monastero stesso e dei pellegrini. La struttura venne ampliata a partire dal XIV secolo, per poi essere affidata agli Olivetani nel 1482, i quali vi praticarono l'agricoltura e l'allevamento sfruttando le risorse del fiume e del vicino mare Ionio. Nella chiesa in stile angioino e negli ambienti monastici si conservano affreschi del XVI e XVIII secolo. A causa proprio della sua vicinanza al mare, sub\u00ec frequentemente assalti e saccheggi da parte dei Saraceni, che nel 1594 diedero alle fiamme gran parte del monastero. Nel 1725 i monaci lasciarono il monastero per trasferirsi a Taranto. Negli anni ottanta, il monastero fu assegnato dal Demanio dello Stato alla Soprintendenza Archeologica della Puglia che ne ha consentito il recupero. Scavi archeologici condotti in seguito, attestarono che l'area fu frequentata fin dall'epoca classica: ne sono prova le numerose tombe rinvenute, scavate nella roccia e rilavorate, probabilmente per la realizzazione di una salina.\nConvento dei Battendieri.\nIl convento dei Battendieri \u00e8 un'antica struttura monastica sita nei pressi del Mar Piccolo. A partire dagli anni '30 del XVI secolo, i frati cappuccini avevano edificato un convento \"in loco veteri Cappuccinorum\" nella zona del Galeso, ma lo abbandonarono a causa dell'impaludamento del corso d'acqua. Nel 1597, quindi, edificarono questo nuovo edificio lungo il fiume Cervaro nei pressi, si suppone, di un tempio dedicato a Diana, variante romana di Artemide e dea della caccia. I frati erano perlopi\u00f9 dediti alla follatura della lana. L'edificio, che sorge su un terreno donato dal nobile Francesco Marrese, divenne quindi masseria privata nel 1867. A circa un chilometro \u00e8 presente l'oasi del WWF di Palude La Vela.\nArchitetture civili.\nPonti.\nPonte Porta Napoli (o Ponte di Pietra).\nIl Ponte di Porta Napoli (o Ponte di Pietra) di Taranto \u00e8 la struttura in pietra che sovrasta il canale naturale a nord-ovest della citt\u00e0. Lungo 115 metri e largo 16 metri, con tre sole arcate, \u00e8 dedicato a Sant\u2019Egidio da Taranto (fedele seguace della regola francescana). L\u2019odierno ponte fu costruito nel 1883, dopo un\u2019alluvione che distrusse il ponte di sette arcate costruito nel X secolo per volere di Niceforo II Foca, utilizzando anche materiali provenienti dal precedente. Il mare si elev\u00f2 per circa tre metri entrando in tutte le case della citt\u00e0 vecchia, l\u2019innalzamento delle acque determin\u00f2 il crollo del ponte e subito dopo l\u2019alluvione, per collegare l\u2019isola alla terraferma, fu costruito un ponte di legno provvisorio. L\u2019antico ponte, per meglio proteggere la citt\u00e0 dalle frequenti incursioni esterne, era stato fortificato nel 1404 con la costruzione sulla Piazza Grande, ora Piazza Fontana, di una torre e della \u201cCittadella\u201d, un grosso mastio quadrato cinto di mura e fiancheggiato da due torrioni.\nPonte San Francesco Da Paola (o Ponte Girevole) e canale navigabile.\nIn diverse epoche i popoli al potere realizzarono nel luogo dell\u2019attuale canale navigabile dei fossati per rafforzare la difesa di quella che era definita \u201cPorta Lecce\u201d. Nel 1481 Ferdinando I d'Aragona, vedendosi minacciato dai Turchi, realizza un canale detto \u2018Fosso\u2019, rafforzando le difese della citt\u00e0. Filippo II, successivamente, increment\u00f2 l\u2019ampiezza del canale e lo rese effettivamente navigabile. Il passaggio tra la Citt\u00e0 vecchia e la sponda a Sud era garantito tramite una struttura mobile in legno, ovvero tramite un \u2018ponte\u2019 smontabile in caso di attacco. La scarsa manutenzione, port\u00f2 ben presto al riempimento di materiale sabbioso del canale. Per la sua riapertura, si deve attendere il 1755, con l\u2019intervento di Carlo II. Ferdinando I di Borbone miglior\u00f2 ancora le condizioni del Canale riattivato e nella parte nord fece costruire un ponte, questa volta in muratura, denominandolo \u201cPonte di Porta Lecce\u201d. Dopo l\u2019Unificazione d\u2019Italia, inizi\u00f2 lo studio della rada del Mar Piccolo, al fine della costruzione dell\u2019Arsenale della Regia Marina Militare. Venne valutata l\u2019opportunit\u00e0 di ingrandire il Canale, per consentire il passaggio delle Navi da Guerra, favorendone il riparo nella naturale ansa del Golfo di Taranto. Pertanto, nel 1885 il vecchio \u201cPonte di Porta Lecce\u201d fu demolito. Fu realizzato il miglioramento definitivo del Canale Navigabile, portandolo a una lunghezza di 400 metri, una larghezza di circa 70 e una profondit\u00e0 di 12. Fu quindi avviata la costruzione del Ponte Girevole, un\u2019opera di ingegneria meccanica volta a consentire e controllare il passaggio delle grandi navi da guerra e a unire (o all\u2019occorrenza, separare) il borgo antico con il borgo nuovo. Costruito dall\u2019Impresa industriale italiana di costruzioni metalliche di Alfredo Cottrau, su progetto dell\u2019Ing. Messina, era originariamente costituito da un grande arco a sesto ribassato in legno e metallo, diviso in due braccia che giravano indipendentemente l\u2019una dall\u2019altra attorno a un perno verticale posto su uno spallone. Il funzionamento avveniva grazie a turbine idrauliche alimentate da un grande serbatoio posto sul Castello Aragonese. L\u2019inaugurazione del Ponte avvenne il 22 maggio 1887, per opera dell\u2019ammiraglio Ferdinando Acton\nIl Ponte e il Canale sono stati oggetto di numerosi restauri. Nel 1957 il funzionamento di tipo \u2018idraulico\u2019 fu sostituito con un funzionamento di tipo elettrico, ma mantenendo di fatto inalterati i principi ingegneristici. Il nuovo ponte fu inaugurato dal presidente della Repubblica Giovanni Gronchi il 10 marzo 1958, e venne intitolato a San Francesco da Paola, protettore delle genti di mare.\nPonte Punta Penna Pizzone.\nIl Ponte Punta Penna Pizzone, conosciuto anche come Ponte Aldo Moro, \u00e8 la struttura che congiunge Punta Penna con Punta Pizzone, nel punto in cui un restringimento naturale crea i due seni del Mar Piccolo. Inaugurato il 30 luglio 1977, \u00e8 lungo 1.909 metri e raggiunge l'altezza di 45 metri sul livello del mare. Fu realizzato in calcestruzzo precompresso su progetto dell'ing. Giorgio Belloni, e cost\u00f2 all'epoca quasi 26 miliardi di lire per la sola realizzazione, pi\u00f9 altri 15 miliardi di lire per l'esecuzione dei lavori di viabilit\u00e0 secondaria. La necessit\u00e0 di questa grande opera di ingegneria sorse alla fine degli anni sessanta, per sopperire ai problemi derivanti dal crescente traffico veicolare e dall'espansione urbanistica di Taranto. Rappresenta un determinante strumento viario per la citt\u00e0, in quanto permette un rapido collegamento delle periferie pi\u00f9 a nord con quelle pi\u00f9 a sud, soprattutto durante le procedure di apertura del Ponte Girevole per consentire il passaggio delle grandi navi militari, periodo in cui Taranto resta letteralmente divisa in due.\nIl ponte, dedicato nel 2008 allo statista pugliese prematuramente scomparso Aldo Moro, \u00e8 tra i pi\u00f9 lunghi d'Europa e il pi\u00f9 lungo ponte sull'acqua d'Italia.\nArchitetture militari.\nCastello Aragonese (o Castel Sant'Angelo).\nIl Castel Sant\u2019Angelo, \u00e8 ubicato vicino ad un'antica depressione naturale del banco di roccia sopra cui sorge il borgo antico della citt\u00e0 e consiste in una ricostruzione Aragonese di una precedente fortezza normanno-sveva-angioina costruita nello stesso punto, ma avente caratteristiche molto diverse poich\u00e9 era un tipico castello medievale con numerose torri alte e sottili costruito sopra una precedente fortificazione bizantina che aveva le fondamenta poggiate su strutture risalenti al periodo greco (IV-III secolo a.c.). Il miglioramento dell'artiglieria nel XV secolo, rese i castelli medievali obsoleti poich\u00e9 le loro sottili mura non potevano pi\u00f9 resistere contro i cannoni degli attaccanti n\u00e9 permettere il loro uso da parte dei difensori. La conquista di Otranto da parte dei turchi nel 1480 dimostr\u00f2 chiaramente che questo tipo di fortificazione era ormai inadeguato. Il re di Napoli, Ferdinando I d'Aragona, decise pertanto di rinforzare le difese costiere del reame. In questo contesto, tra il 1487 e il 1492, il Castello di Taranto fu ricostruito seguendo forse lo specifico progetto del grande architetto senese Francesco di Giorgio. Il nuovo castello aveva una forma vagamente reminescente quella di uno scorpione con cinque torri rotonde ubicate agli spigoli della costruzione. Queste torri pi\u00f9 basse e pi\u00f9 larghe delle precedenti, ricevettero il nome di San Cristoforo, San Lorenzo e Sant' Angelo per le tre di fronte l'attuale canale navigabile, mentre le due dal lato del borgo antico furono chiamate Annunziata e Bandiera. Torri e mura erano della stessa altezza, 21 metri, e quasi dello stesso spessore, circa 8 metri; tutte le torri avevano un diametro di 18 metri eccetto San Cristoforo che era 10 metri pi\u00f9 larga. Verso il Mar Grande, in accordo con il probabile progetto di Francesco di Giorgio, fu aggiunto nel 1491, un puntone triangolare, (vero prototipo del bastione del XVI sec, erroneamente chiamato rivellino), per rinforzare la cortina meridionale e migliorare la capacit\u00e0 di difesa di fiancheggiamento dell' accesso al fossato che fu ampliato sino a collegare il Mar Grande con il Mar Piccolo. Le fortificazioni del XV secolo ebbero elevate qualit\u00e0 estetiche, ma una validit\u00e0 militare piuttosto effimera a causa del rapido progresso dell'artiglieria. Gli spagnoli, che succedettero agli Aragonesi nel 1502, ampliarono le piattaforme sommitali per facilitare il movimento e uso dell'artiglieria. Essi riempirono anche di terra molte delle gallerie intramurali e le casematte superiori delle torri per rinforzarle e per ottenere postazioni per l'artiglieria sulla sommit\u00e0 delle torri. Nonostante gli interventi spagnoli, la fortezza perse progressivamente validit\u00e0 militare e dopo aver avuto un ruolo fondamentale, in numerose battaglie, respingendo in particolare l'assalto turco nel 1594, fin\u00ec per essere utilizzata come prigione e come caserma. Questa diversa utilizzazione ha portato alla frammentazione dei locali interni con la chiusura di passaggi e corridoi. In aggiunta a ci\u00f2, le aumentate esigenze residenziali unite al basso costo di intonaco e cemento, hanno portato all'uso massiccio di questi materiali per ricoprire muri e pavimenti allo scopo di migliorare le condizioni igieniche. Il castello, comunque, \u00e8 rimasto sostanzialmente intatto eccetto che per la torre di Sant'Angelo, demolita nel 1883 per fare posto al ponte girevole. A partire dal 2003, la Marina Militare, custode del castello dal 1883, ha iniziato il restauro sistematico dell'interno della fortezza con l'intento di riportarla alla configurazione Aragonese e di identificare le precedenti strutture greche, bizantine, normanne, svevo-angioine. Il restauro interno, effettuato dal personale della Marina Militare, sotto la supervisione della locale Sovrintendenza ai beni Architettonici, consiste essenzialmente nella rimozione dell'intonaco e cemento per riportare alla luce le superfici originarie di mura e pavimenti nella riapertura di corridoi, locali e passaggi, per ristabilire, inoltre, la permeabilit\u00e0 del castello e ristabilire la funzionalit\u00e0 dei vari elementi difensivi. Durante queste attivit\u00e0 sono state scavate grandi quantit\u00e0 di terra in collaborazione con l'Universit\u00e0 di Bari, sotto la supervisione della Sovrintendenza ai beni Archeologici, portando alla scoperta di numerosi reperti dei diversi periodi che abbracciano quasi tremila anni di storia.\nFortezza de Laclos.\nLa Fortezza de Laclos \u00e8 una fortificazione fatta edificare sull'Isola di San Paolo per volont\u00e0 di Napoleone Bonaparte alla fine del Settecento. L'Imperatore la volle per la protezione della citt\u00e0 di Taranto, quando decise di farne uno dei suoi avamposti nel mar Mediterraneo. A condurla fu il generale d'artiglieria Pierre Choderlos de Laclos, che rest\u00f2 qui sepolto dal 1803 al 1814, anno in cui si pensa che le sue spoglie siano state gettate in mare per odio nei confronti dei francesi. La fortezza rappresenta ancora oggi un pregevole esempio di architettura militare del passato, molto importante anche dal punto di vista paleontologico per la presenza di resti fossili osservabili nei blocchi di calcare con cui fu rivestita la struttura.\nMonumento al Marinaio.\nIl Monumento al Marinaio \u00e8 uno dei monumenti del Borgo Nuovo della citt\u00e0. Dedicato ai marinai della Marina Militare Italiana, fu realizzato in bronzo sul corso Due Mari dallo scultore Vittorio Di Cobertaldo nel 1974, per volont\u00e0 dell'ammiraglio Angelo Iachino, comandante della flotta di stanza a Taranto durante la seconda guerra mondiale, che volle far dono dell'opera alla citt\u00e0 che fu teatro della famosa \"Notte di Taranto\". La scultura, che \u00e8 alta circa sette metri e poggia su di un piedistallo, raffigura due marinai nell'atto di salutare le imbarcazioni che si accingono ad attraversare il canale navigabile che collega il Mar Grande con il Mar Piccolo, levando verso l'alto il tipico berretto con la mano destra. L'opera si integra con l'antica ringhiera del corso Due Mari sulla quale \u00e8 impressa una stella a cinque punte e lo stemma della Marina dei Savoia, e vuole esprimere il legame tra la citt\u00e0 e i marinai della Marina Militare. Lo scultore che ha realizzato l'ingrandimento dal bozzetto dell'artista Di Cobertaldo, per la realizzazione della fusione in bronzo \u00e8 stato Paolo Bosio, il lavoro \u00e8 stato poi fuso nelle Fonderia Catani a Roma, prima di essere trasportato presso il porto di Taranto.\nMonumento ai Caduti.\nIl Monumento ai Caduti, che troneggia al centro di Piazza della Vittoria, \u00e8 frutto del lavoro del pittore e scultore tarantino Francesco Paolo Como, che ide\u00f2 e disegn\u00f2 questa imponente opera che egli stesso realizz\u00f2. La struttura portante, la colonna, \u00e8 in pietra calcarea dai colori chiari, e su di essa staccano tre opere bronzee. Sul lato rivolto a Via d\u2019Aquino, la prima scultura che rappresenta due soldati che sorreggono un ferito; sul lato opposto, quello rivolto a Corso Umberto I, un soldato nell\u2019atto di scagliare in volo un\u2019aquila, per questo chiamato \"Aquilifero\"; sulla sommit\u00e0 della colonna, infine, un gruppo rappresentante dei soldati con Atena, la dea della guerra nei suoi aspetti pi\u00f9 nobili, e Vittoria, la dea della vittoria in battaglia. Ai lati due portoni in bronzo, con lavorazione a grata, ai cui lati presentano due colonne squadrate con alla sommit\u00e0 la scultura del capo di due guardie, ricordate anche dalla presenza, come fossero impugnati, di due gladi al centro delle stesse colonne. Il monumento \u00e8 poi completato da alcune lapidi in cui sono riportati i nomi dei caduti durante la prima guerra mondiale e un'iscrizione che recita: \u201cForti nella vita | Epici nella morte | Nella storia eterni | Taranto Madre\u201d. L\u2019opera ebbe la sua inaugurazione nel novembre del 1930, con la presenza di re Vittorio Emanuele III, cerimonia alla quale l\u2019autore non pot\u00e9 partecipare in quanto inviso, per il suo impegno repubblicano, alle gerarchie fasciste locali. Il completamento per\u00f2 avvenne, con l\u2019inserimento del gruppo Aquiliferom dedicato alla Marina Militare, avvenne solo nel 1953.\nSiti archeologici.\nTempio Dorico.\nIl Tempio di Poseidone (o Tempio Dorico) \u00e8 un tempio periptero di ordine dorico situato nella odierna piazza Castello nel centro storico di Taranto. Risulta essere il tempio pi\u00f9 antico della Magna Grecia. Le 2 colonne di ordine dorico rimaste a testimonianza dell'antico tempio magno-greco, pi\u00f9 una base con 3 tamburi o rocchi, furono realizzate in carparo locale ricavato dalla stessa acropoli, e rappresentano il lato lungo della \"peristasis\" del tempio, i cui resti sono stati individuati nel chiostro e nelle cantine del Monastero di San Michele, che fa da sfondo ai ruderi al fianco di Palazzo di Citt\u00e0. Sono alte ciascuna 8,47 metri, con un diametro di 2,05 metri e un interasse di 3,72 metri: dall'osservazione dell'area della \"peristasis\" e dal calcolo del rapporto tra la sua ampiezza e l'interasse, si suppone che il tempio avesse il fronte rivolto verso il canale navigabile, e che fosse costituito da 6 colonne sui lati corti e da 13 sui lati lunghi. Inoltre, sia il profilo del capitello sia i \"rocchi\", molto bassi e sovrapposti senza un perno centrale, fanno risalire i manufatti agli inizi del V secolo a.C. Tuttavia, la presenza di una piccola fossa vicino alle colonne, nonch\u00e9 le tracce presenti ai bordi della stessa, fanno pensare all'esistenza di una pavimentazione e di un'alzata in legno appartenenti a un primo edificio di culto, in mattoni crudi e materiale deperibile, costruito alla fine dell'VIII secolo a.C. dai primi coloni spartani. I ruderi del tempio erano inglobati nella chiesa della SS. Trinit\u00e0, nel cortile dell'oratorio dei Trinitari, nella casa Mastronuzzi e nel convento dei Celestini. Nel 1700 erano ancora visibili dieci spezzoni di colonne, ma furono rimossi e andarono dispersi durante il rifacimento del convento nel 1729. Verso la fine dell'Ottocento, l'archeologo Luigi Viola ne studi\u00f2 i resti e attribu\u00ec il tempio al culto di Poseidone, ma esso \u00e8 pi\u00f9 probabilmente da mettere in relazione con le divinit\u00e0 femminili di Artemide, Persefone o Hera.\nParco Archeologico di Saturo.\nIl Parco Archeologico di Saturo, di notevole valenza storica e archeologica, con reperti che vanno dal Neolitico avanzato alla civilt\u00e0 greca e romana, \u00e8 situato nell'omonima localit\u00e0 in provincia di Taranto, la quale deve il suo nome alla leggenda che narra di come Taras, figlio di Poseidone, nel 2000 a.C. fond\u00f2 questo insediamento dedicandolo alla madre, la ninfa Satyria. Il Parco si estende su un promontorio di grande interesse storico, naturalistico e paesaggistico, luogo di approdo degli Spartani che nel 706 a.C., guidati da Falanto fondarono la citt\u00e0 di Taranto facendone la pi\u00f9 grande Polis della Magna Grecia. Nel Parco \u00e8 possibile visitare i Villaggi dell'Et\u00e0 del Bronzo e del Ferro, l'Acropoli con i resti di un santuario greco dedicato alla dea Atena, e una splendida villa costiera romana di epoca imperiale, con camere residenziali, pavimenti musivi originali e ambienti termali. Di particolare interesse anche la cisterna romana, le cave antiche, le strutture murarie sommerse, la torre di avvistamento del XV secolo e le varie costruzioni realizzate durante la Seconda guerra mondiale.\nParco Archeologico di Collepasso.\nL\u2019area di Collepasso, ad ovest dell\u2019omonima masseria, corrisponde al settore nord-orientale del centro antico, che coincide ancora oggi con un quartiere periferico di recente urbanizzazione: si tratta di una vera e propria \u201cisola\u201d risparmiata dall\u2019invadente espansione edilizia in quanto area demaniale, per altro contigua a zone militari. Nel corso della campagna di scavo effettuata nel 1987, furono messi in luce i resti del circuito murario di et\u00e0 greca (V sec. a.C.), che proteggeva l\u2019abitato verso est e che raggiungeva, in questo tratto, la costa del Mar Piccolo. Le mura, conservate oggi a livello di fondazione, erano costruite con blocchi di carparo, a doppio paramento, con setti trasversali di collegamento ed emplekton (riempimento) interno, In alcuni settori si conserva anche un\u2019assise relativa allo spiccato, messa in opera con blocchi sistemati per testa lungo la linea di euthynteria (linea per l\u2019allineamento) tracciata sul filare di fondazione. Nella stessa zona, verso l\u2019interno della citt\u00e0, sono conservati, inoltre, diversi nuclei di sepolture inquadrabili fra la fine del V e i primi decenni del IV sec. a.C. Si tratta di tombe con prevalente orientamento nord-sud, di tipologia varia (a sarcofago, a fossa ricavata nel banco di roccia, a fossa parzialmente rivestita di lastre calcaree), quasi sempre con controfossa. La frequentazione di et\u00e0 romana \u00e8 documentata dalla presenza di una strada che attraversava perpendicolarmente le mura. Oltrepassando via C. Battisti. immediatamente alle spalle del Campo Mazzola, sono visibili altri resti del circuito murario, meglio noti come le mura di Solito-Corvisea, messe in luce fra il 1970 e il 1973.\nNecropoli greco-romane.\nLo studio delle necropoli scoperte nella citt\u00e0 ha fornito agli archeologi una grande quantit\u00e0 di informazioni sulla societ\u00e0, sulla cultura, sull'arte e sul lavoro degli antichi popoli del periodo greco-romano.\nI resti ritrovati, testimoniano la presenza di veri e propri rituali funerari: le sepolture avvenivano per inumazione, cio\u00e8 seppellendo i defunti in posizione fetale, ma anche mediante cremazione, cio\u00e8 bruciando i corpi dei defunti e conservandone le ceneri in un'urna.\nAll'interno delle tombe veniva deposto il corredo funerario, solitamente legato alla vita quotidiana dell'individuo, pertanto le stesse venivano corredate con utensili, vivande e gioielli, nel tentativo di imitare la casa del defunto.\nNelle Necropoli di Taranto si possono riscontrare differenti tipi di tombe:\nTomba degli Atleti.\nAll\u2019angolo tra via Pitagora e via Crispi \u00e8 visibile una grande tomba a camera, posta in prossimit\u00e0 degli assi viari principali del tessuto urbano greco e ritenuta uno dei pi\u00f9 importanti monumenti dell\u2019architettura funeraria tarantina di et\u00e0 arcaica (fine VI\u00a0\u2013 inizi V sec. a.C.). A pianta quadrangolare e interamente costruita e pavimentata in blocchi regolari di carparo, la struttura presentava una copertura originaria con lastroni e architravi, anch\u2019essi in carparo, sostenuti da due colonne doriche, allineate al centro del vano. Lo spazio interno risulta organizzato sul modello dell\u2019andr\u00f2n, la sala da banchetto riservata agli uomini nella casa greca arcaica: i sette sarcofagi, uno dei quali mai utilizzato, sono disposti\u00a0\u2013 come i letti conviviali (le klinai) \u2013 lungo le pareti. Nello spazio centrale sono presenti copie del ricco corredo di accompagnamento, posizionato all\u2019esterno e all\u2019interno dei sarcofagi. Gli oggetti, come anche la struttura tombale, alludono agli aspetti rappresentativi della cultura aristocratica tarantina: l\u2019atletismo e il simposio. Particolare rilievo \u00e8 riservato, al centro della camera funeraria, all\u2019anfora panatenaica, premio tributato agli atleti vincitori nel corso delle gare che caratterizzavano le feste celebrate ad Atene in onore della dea Atena. Questo straordinario monumento funerario costituisce, quindi, \u2013 per dimensioni, impianto e corredo\u00a0\u2013 un\u2019evidente testimonianza dell\u2019alto livello sociale di appartenenza degli individui sepolti, uniti in vita\u00a0\u2013 come in morte\u00a0\u2013 da affinit\u00e0 politiche, culturali e ideologiche.\nCripta del Redentore.\nLa Cripta del Redentore (o della Madonna della Grotta) \u00e8 una chiesa rupestre ipogea situata nella citt\u00e0 di Taranto. Originariamente era un'antica tomba a camera romana di et\u00e0 imperiale situata in via Terni, collegata con un antico pozzo d'acqua sorgiva. La grotta di forma circolare del diametro di circa otto metri, le cui pareti sono decorate da affreschi di grande valore artistico risalenti agli inizi del XII secolo. La cripta faceva parte della Chiesa di Santa Maria di Murivetere, chiusa al culto nel 1578 da monsignor Lelio Brancaccio. La tradizione infatti afferma che nella cripta si celebr\u00f2 il primo culto cristiano secondo la liturgia bizantina. Nel XII secolo fu corredata da affreschi di notevole bellezza tra cui il \"Cristo Pantocratore tra san Giovanni e la Vergine\" nell'abside, e sulle pareti laterali sono decorate con figure di santi \"San Basilio\", \"Sant'Euplo\" e \"San Biagio\".\nAree naturali.\nGiardini Peripato.\nI Giardini Peripato sono un'area verde di circa 5 ettari considerati il \"polmone verde\" del centro di Taranto. Si tratta di un'area destinata inizialmente ad agrumeto dalle famiglie nobili tarantine e che nei primi decenni del Novecento \u00e8 stata resa \"Villa comunale\" dal Comune di Taranto. Al suo interno sono presenti numerose rilevanze archeologiche e naturalistiche.\nRiserva Naturale Regionale Orientale \"Palude La Vela\".\nLa Palude \"La Vela\" \u00e8 un'area naturale protetta di propriet\u00e0 demaniale a valenza naturalistico-ambientale situata sulle sponde del mar Piccolo.\nL'ambiente \u00e8 prevalentemente di tipo palustre, con canneto e macchia mediterranea, ampi acquitrini e zone periodicamente sommerse. L'avifauna \u00e8 caratterizzata da una colonia stanziale di aironi cinerini, ma durante i mesi invernali la popolazione aumenta sensibilmente per numero e per specie: si segnalano infatti gru, cicogne, fenicotteri, volpoche, falco pescatore. Altri uccelli sia lacustri quali cigni reali, germani reali, folaghe, gabbiani reali e cormorani sia boschivi quali corvi, gazze, picchi, scriccioli, ghiandaie e i numerosi uccelli rapaci ne fanno un luogo perfetto per il \"birdwatching\". I rettili come la tartaruga palustre, il cervone e la vipera sono comuni cos\u00ec come gli anfibi. I mammiferi sono costituiti da esemplari di roditori quali il topo quercino, l'arvicola, gli scoiattoli e le istrici e da altri animali quali volpi, faine, tassi, ricci e cinghiali. \nLa flora presenta ampi salicornieti, orchidee spontanee e pinete di pino d'Aleppo.\nL'oasi funge principalmente da centro di irradiamento dell'avifauna che colonizza gradatamente le aree circostanti, ed \u00e8 gestita dal WWF di Taranto, che svolge attivit\u00e0 di divulgazione, monitoraggio e anti-bracconaggio.\nAltro.\nIl mito di Falanto.\nSul lungomare del Borgo Antico, un pannello in ceramica di 140\u00a0m\u00b2 raffigura la leggenda della colonizzazione greca e della successiva nascita di Taranto. L'opera realizzata dell'artista Silvana Galeone su progetto del Centro Culturale Filonide, si ispira al mito dell'eroe spartano Falanto e al responso dell'Oracolo di Delfi da lui interpellato, il quale sentenzi\u00f2: \u00abQuando vedrai piovere dal ciel sereno, conquisterai territorio e citt\u00e0.\u00bb. Falanto, vedendo piangere sua moglie Ethra, il cui nome in greco vuol dire \"cielo sereno\", ritenne che l'oracolo si fosse avverato, e si accinse a fondare la sua citt\u00e0 a cui diede il nome di Saturo, localit\u00e0 ancora esistente a pochi chilometri dalla citt\u00e0.\nSociet\u00e0.\nEvoluzione demografica.\nNel 1993 la frazione di Statte diventa comune autonomo (lo stesso era successo per l'ex frazione di Crispiano, diventata comune autonomo nel 1919), sottraendo cos\u00ec circa residenti al comune di Taranto.\nEtnie e minoranze straniere.\nAl 31 dicembre 2019 (ISTAT) sono registrati stranieri che vivono a Taranto (2,2%). Altri gruppi europei costituiscono i due terzi di tutti i migranti che vivono a Taranto. I seguenti gruppi di immigrati pi\u00f9 grandi sono i seguenti:\nLingue e dialetti.\nIl dialetto tarantino affonda le sue origini nell'antichit\u00e0, quando il territorio era abitato dalle popolazioni messapiche. La colonizzazione dei Greci che vide affiorare Taras, non solo come citt\u00e0 pi\u00f9 importante della Magna Grecia, ma anche come centro culturale, poetico e teatrale, ha lasciato un notevole sostrato linguistico, sia dal punto di vista lessicale sia morfo-sintattico, nonch\u00e9 un particolarissimo accento che secondo gli studiosi doveva corrispondere all'antica cadenza dorica. Questi influssi sono ancora oggi notabili in parole di origine greca.\nNel corso dei secoli, la sovrapposizione al greco della lingua latina ha dato vista, durante il Medioevo, al vernacolo italoromanzo della citt\u00e0 il quale, come qualsiasi altro idioma, ha incorporato influenze di superstrato derivanti, oltre che dal resto delle continuit\u00e0 italoromanze (e, nello specifico, specialmente dal gruppo meridionale intermedio, al quale lo stesso tarantino appartiene), anche da altre continuit\u00e0 linguistiche neolatine (come quelle galloromanze ed iberomanze) e non romanze (principalmente greco-bizantine).\nNella zona di Talsano, borgata a sud-est di Taranto, passa il confine fra i dialetti pugliesi settentrionali e quelli meridionali a cui appartengono i dialetti del Salento. Infatti \u00e8 parlato qui il dialetto talsanese, che si differenzia per cadenza e pronuncia dal dialetto tarantino (v. classifica di Gerhard Rohlfs). Attualmente le differenze sono meno avvertibili, dato il notevole influsso esercitato dal tarantino cittadino, ma comunque rimane il dialetto simbolo di questa borgata. Discorso a parte merita l'isola amministrativa tarantina, sita tra i comuni di Faggiano, Pulsano, Fragagnano e Lizzano, dove viene parlato il dialetto salentino di variante brindisina e leccese.\nTradizioni.\nI riti della Settimana Santa.\nI riti della Settimana Santa di Taranto rappresentano uno degli eventi pi\u00f9 importanti che si svolgono nella citt\u00e0 a partire dalla Domenica delle Palme.\nNel giorno in cui si ricorda l'entrata di Ges\u00f9 a Gerusalemme, le due principali Confraternite del Comune di Taranto, quella dell'Addolorata (appartenente alla chiesa di San Domenico Maggiore sita nel Borgo Antico) e quella del Carmine (appartenente alla chiesa del Carmine sita nel Borgo Nuovo), effettuano le gare per l'aggiudicazione delle statue e delle poste delle due processioni, quella dell'Addolorata (confraternita dell'Addolorata) e quella dei Misteri (confraternita del Carmine): in un'apposita assemblea, il segretario o uno degli assistenti del priore bandisce l'asta che prosegue fino a quando il simbolo (o statua) viene aggiudicata al confratello che ha fatto l'offerta pi\u00f9 alta.\nIl ricavato dell'asta viene devoluto nel corso dell'anno in favore di iniziative benefiche e per la gestione stessa della Confraternita.\nIl Palio di Taranto.\nIl Palio di Taranto \u00e8 una tradizionale manifestazione in costume che include una gara di barche a remi abbinate ai dieci rioni della citt\u00e0.\nIstituito nel 1986, si ripete ogni anno l'8 maggio, in concomitanza con le celebrazioni in onore di San Cataldo, patrono della citt\u00e0, che si concludono il 10 maggio. La seconda e ultima gara si disputa nella terza domenica di luglio.\nIl Palio o \"Torneo dei Rioni\" si svolge nelle acque del mar Grande e del mar Piccolo, a cui partecipano i rappresentanti dei dieci rioni. Ogni equipaggio \u00e8 composto da due marinai abbigliati con un abito storico. La gara si svolge effettuando in meno di mezz'ora il periplo dell'isola che costituisce il Borgo Antico della citt\u00e0, al termine del quale il presidente della giuria decreta i vincitori tra le imbarcazioni giunte al traguardo situato sotto il Ponte Girevole, dandosi battaglia fino all'ultima vogata. Il vero trofeo sar\u00e0 per\u00f2 consegnato solo dopo la seconda gara che si disputa in luglio, sommando i due punteggi e proclamando l'equipaggio vincente.\nIl torneo \u00e8 affiancato dal \"Trofeo delle Interforze\", a cui partecipano le forze dell'ordine, e il \"Torneo delle Canoe\", abbinato alle sei circoscrizioni.\nIstituzioni, enti e associazioni.\nLa citt\u00e0 di Taranto ha da sempre rappresentato un avamposto di importanza strategica delle Forze armate italiane, in particolare della Marina Militare Italiana, prima della Regia Marina, e in minor parte dell'Aeronautica Militare. Attualmente la citt\u00e0 ospita:\nQualit\u00e0 della vita.\nIl problema dell'inquinamento.\nIl problema dell'inquinamento in citt\u00e0 \u00e8 particolarmente sentito a causa dei veleni emessi delle industrie del suo territorio, e con un tasso tumorale ben pi\u00f9 alto rispetto alla media nazionale.\nPer quanto riguarda la diossina, si diffonderebbe su una vasta area geografica, a seconda dei venti, in particolare tramite un camino dell'impianto di agglomerazione alto 210 metri dell'Ilva.\nGli impianti dell'Ilva emettevano nel 2002 il 30,6% del totale di diossina italiano, ma secondo le associazioni ambientaliste, la percentuale sarebbe salita nel 2005 al 90,3%, contestualmente allo spostamento in loco delle lavorazioni \"a caldo\" dallo stabilimento di Genova. In base ai dati INES (Inventario Nazionale delle Emissioni e loro Sorgenti) del 2006, la percentuale si sarebbe infine assestata al 92% rispetto al totale delle emissioni industriali di diossina dichiarate dalle aziende al Ministero dell'Ambiente.\nNel 2007 nasce il comitato cittadino \"Taranto Futura\", con l'obiettivo di stimolare la classe politica a una severa presa di posizione nei confronti della grande industria, l'Ilva in particolare, sospettata del crescente numero di morti per neoplasie. Il comitato, per voce del suo presidente, il Giudice Onorario Avv. Nicola Russo, si fa promotore un anno dopo di un referendum popolare riguardante la chiusura totale o parziale dell'Ilva, sulla scorta di quanto gi\u00e0 avvenuto per lo stabilimento di Genova.\nNel marzo 2008 l'associazione Peacelink commissiona delle analisi e viene riscontrato in un formaggio pecorino locale una forte contaminazione da diossina.\nNel dicembre 2008, la Regione Puglia approva a maggioranza una legge regionale contro le diossine. La norma impone limiti alle emissioni industriali a partire da aprile 2009: l'Ilva, come le altre aziende, dovr\u00e0 scendere a 0,4 nanogrammi per metrocubo entro il 2010. Nel febbraio 2009, una modifica alla legge regionale ha per\u00f2 allungato i tempi per il primo taglio dei limiti di diossina a 2,5 nanogrammi per metrocubo, spostando dal primo aprile al 30 giugno l'entrata in vigore del limite stesso.\nIl 28 novembre 2009 il Comitato \"Alta Marea contro l'inquinamento\" organizza una grande manifestazione (replica della precedente che si ebbe l'anno prima, il 29 novembre 2008) contro l'inquinamento alla quale partecipano circa 20\u00a0000 cittadini.\nIl 7 agosto 2012 il tribunale del Riesame di Taranto conferma il provvedimento di sequestro degli impianti dell'area a caldo dell'Ilva predisposto dal gip di Taranto Patrizia Todisco, sequestro vincolato alla messa a norma dell'impianto.\nConferma inoltre gli arresti domiciliari per Emilio Riva, per suo figlio Nicola e per l'ex dirigente dello stabilimento Luigi Capogrosso.\n\u00abChi gestiva e gestisce l'Ilva, ha continuato in tale attivit\u00e0 inquinante con coscienza e volont\u00e0 per la logica del profitto, calpestando le pi\u00f9 elementari regole di sicurezza\u00bb, scriveva il gip di Taranto Patrizia Todisco.\nIl 31 maggio 2021 la Corte d'Assise di Taranto emette la sentenza del processo denominato \"Ambiente svenduto\" con una serie di condanne, tra le quali le pi\u00f9 importanti sono state:\nFabio Riva \u00e8 stato condannato a 22 anni di reclusione, mentre a Nicola Riva sono stati inflitti 20 anni. A Girolamo Archin\u00e0, sono stati inflitti 21 anni e 6 mesi. Nichi Vendola ha ricevuto una pena di 3 anni e 6 mesi. L\u2019ex presidente della Provincia di Taranto, Gianni Florido, \u00e8 stato condannato a 3 anni. A Capogrosso 21 anni, 17 anni a Liberti.\nOltre alla confisca dell\u2019area a caldo e di 2,1 miliardi di euro a Ilva in Amministrazione straordinaria\nCultura.\nGli atleti di Taranto a Olimpia.\nTra il VI e il IV secolo a.C., grazie alle partecipazioni alle feste panelleniche, che si celebravano con gare ginniche, si instaurarono rapporti di tipo sportivo tra la citt\u00e0 di Taranto e la Grecia Continentale.\nNel momento in cui i Giochi Olimpici raggiunsero una certa importanza, alle competizioni presero parte anche i popoli della Magna Grecia, compresi gli atleti tarantini.\nFu proprio in questo periodo che gli atleti di Taranto si affermarono in importanti discipline olimpiche.\nTra questi il pi\u00f9 importante fu Icco, medico ginnasiarca e maestro, nonch\u00e9 fondatore della ginnastica medica e della dieta atletica.\nVincitore del Pentathlon nella 77\u00aa Olimpiade (472 a.C.), gli venne dedicato un monumento nel tempio di Giunone a Olimpia a testimonianza di questa sua vittoria.\nTestimonianza fondamentale delle vittorie ai Giochi di Olimpia \u00e8 anche il famoso Atleta di Taranto, il cui sarcofago \u00e8 esposto nel Museo nazionale archeologico di Taranto.\nDalle analisi effettuate sulle tre anfore panatenaiche rinvenute insieme al sarcofago, \u00e8 stato possibile dedurre che l'atleta si afferm\u00f2 in due specialit\u00e0 del pentathlon (lancio del disco e salto con gli \"halteres\", pesi a forma semilunata), nel pugilato e nella corsa con la quadriga.\nL'importanza dello sport era particolarmente sentita a Taranto, tanto che vi si celebravano spesso manifestazioni sportive.\nNel Ginnasio tarantino, infatti, la giovent\u00f9 si esercitava a corpo nudo e si allenava nelle varie specialit\u00e0 sportive.\nDopo quelli di Crotone e di Siracusa, gli atleti di Taranto furono tra i pi\u00f9 rinomati della Magna Grecia.\nIstruzione.\nRicerca.\nIstituto Sperimentale Talassografico Attilio Cerruti.\nNato nel 1914 come \"Laboratorio Demaniale di Biologia Marina\" per la ricerca applicata alla molluschicoltura, l'Istituto Sperimentale Talassografico \"Attilio Cerruti\" ha sede in via Roma, ed \u00e8 intitolato al suo fondatore per i meriti acquisiti in campo scientifico. Attilio Cerruti increment\u00f2 notevolmente l'attivit\u00e0 scientifica e il patrimonio del laboratorio, ospitato in due vani concessi dal Comune fino al trasferimento presso la sede attuale, costruita nel 1932 in stile rinascimentale. Entrato a far parte definitivamente del Consiglio Nazionale delle Ricerche nel 1977, afferisce al Comitato Nazionale per le Scienze e le Tecnologie dell'Ambiente e dell'Habitat.\nLa sede dell'istituto \u00e8 all'interno di un parco in prossimit\u00e0 del canale navigabile, quindi in una posizione privilegiata per l'accesso al mar Piccolo e al mar Grande. La disponibilit\u00e0 di moderne attrezzature di laboratorio nel campo della spettrofotometria ad assorbimento atomico, della gascromatografia, della cromatografia liquida ad alta pressione, della spettrometria di massa, della polarografia e dell'analisi automatica delle acque, e la disponibilit\u00e0 di un'imbarcazione di 15 metri, ne fa un centro ideale per l'attivit\u00e0 di ricerca in campo marino. Sono inoltre presenti nei locali camere termostatiche per colture di organismi marini animali e vegetali, e 5 vasche di 40\u00a0m\u00b3 alimentate con acqua di mare.\nI suoi principali campi di ricerca sono:\nSono annessi all'istituto un museo e una biblioteca:\nil museo contiene una collezione di circa 3.000 reperti riferiti alla vita del mare e alla ricerca, alcuni risalenti al XIX secolo, mentre la biblioteca \u00e8 dotata di un'emeroteca con 180 periodici nazionali e 600 riviste internazionali, nonch\u00e9 1.650 volumi e una ricca collezione di estratti e monografie.\nFondazione Marittima Ammiraglio Michelagnoli.\nLa Fondazione Marittima \"Alessandro Michelagnoli\" si prefigge lo scopo di favorire la cultura umanistica, scientifica e tecnica del mondo del mare e valorizzare e promuovere la ricerca marina. Nata il 12 maggio 1989 con il patrocinio della Marina Militare Italiana, ha sede in corso Umberto al civico 147, ed \u00e8 intitolata all'ammiraglio tarantino Alessandro Michelagnoli, che contribu\u00ec dopo la seconda guerra mondiale alla rinascita della Marina e ne ricopr\u00ec negli anni sessanta il massimo incarico di Capo di Stato Maggiore.\nLa fondazione opera d'intesa con organismi universitari e della ricerca nazionali e regionali, tra cui il Consorzio Nazionale Interuniversitario per le Scienze del Mare e il Consiglio Nazionale delle Ricerche, e si avvale della professionalit\u00e0 di ingegneri, architetti, biologi, geologi, oceanografi, ufficiali della Marina, collaboratori del mondo istituzionale e industriale, che hanno a disposizione un laboratorio di informatica per l'editoria elettronica, per le applicazioni e le banche dati multimediali sul mondo marino, una mediateca e una biblioteca ricca di diapositive, fotografie, documenti multimediali e libri pertinenti, nonch\u00e9 la Galleria della Scienza e della Tecnica, con opere di elevato valore scientifico-divulgativo.\nScuole.\nLa citt\u00e0 \u00e8 sede anche di numerosi licei, istituti e biblioteche. I primi furono il Liceo Ginnasio \"Archita\" del 1872, l'Istituto Tecnico Commerciale \"Pitagora\" del 1910, il Liceo Scientifico \"Giuseppe Battaglini\", l'Istituto tecnico per attivit\u00e0 sociali \"Maria Pia di Savoia\", entrambi del 1927, l'Istituto Salesiano \"Don Bosco\" del 1935, l'Istituto Superiore di Studi Musicali \"Giovanni Paisiello\" 1929 pareggiato ai Conservatori di Stato e il Liceo Ginnasio \"Quinto Ennio\" del 1968.\nIl Liceo \"Archita\" fu istituito inizialmente come collegio maschile per ragazzi di buona famiglia, mentre l'Istituto \"Maria Pia di Savoia\" nacque come scuola privata di avviamento professionale per la donna.\nL'Istituto Salesiano \"Don Bosco\"di Taranto ha la sua fondazione nel 1935, comprendeva la scuola media, il liceo classico e il liceo scientifico. Nel 1963 ha ottenuto il prestigioso riconoscimento della Medaglia d'Oro conferita dal Presidente della Repubblica Segni su proposta del Ministero della pubblica istruzione.\nNel 2004 viene chiuso il liceo classico, nel 2011 viene chiusa la scuola media e nel 2013 viene chiuso il liceo scientifico.\nNella citt\u00e0 ha sede anche il Liceo Ginnasio Statale \"Aristosseno\" in cui si pu\u00f2 conseguire il diploma classico, scientifico e linguistico. Per gli ultimi due rami si prevede l'indirizzo internazionale, sperimentato solo in pochissime citt\u00e0 italiane, che conferisce un diploma valido in diverse nazioni europee. Questo Liceo ha aderito al progetto EsaBac, in modo da ottenere la certificazione binazionale italo-francese, rilasciata alla fine degli studi di istruzione secondaria, che consente agli allievi italiani e francesi di conseguire simultaneamente di due diplomi (l'Esame di Stato Italiano e la maturit\u00e0 francese, Beccalaur\u00e9at francese), sostenendo un solo esame.\nNel 2013 il Liceo scientifico e linguistico \"Galileo Ferraris\", ha introdotto la lingua cinese nel programma di studi del liceo linguistico.\nUniversit\u00e0.\nLa citt\u00e0 \u00e8 sede di corsi di laurea in:\nA Taranto vi sono anche le sedi decentrate della:\nMusei.\nMuseo archeologico nazionale.\nIl Museo archeologico nazionale di Taranto, identificato anche dall'acronimo \"MArTA\", \u00e8 un importante museo archeologico dove \u00e8 esposta, tra l'altro, una delle pi\u00f9 importanti collezioni di manufatti dell'epoca della Magna Grecia, tra cui i famosi Ori di Taranto. Il museo, sito in corso Umberto I, \u00e8 stato fondato nel 1887 e occupa la sede dell'ex convento di San Pasquale di Baylon, edificato nel XVIII secolo. L'archeologo Luigi Viola voleva farne un Museo della Magna Grecia, ma esso \u00e8 sempre stato dedicato, principalmente, alla documentazione archeologica di Taranto e del resto della Puglia.\nIl museo consta di dieci sale al primo piano e di quindici sale al secondo, che hanno permesso di realizzare un percorso espositivo cronologico a partire dalla fase neolitica del territorio tarantino, per arrivare all'et\u00e0 bizantina, passando per la colonizzazione greca, la civilt\u00e0 romana e la citt\u00e0 tardoantica. In una delle sale \u00e8 custodita anche la tomba dell'Atleta di Taranto.\nMedia.\nTelevisioni.\nTaranto \u00e8 inoltre sede delle redazioni provinciali dei canali televisivi del Gruppo Norba e di Telerama.\nRadio.\nRadio non pi\u00f9 attive:\nCinema.\nNella citt\u00e0 di Taranto sono stati girati diversi film anche grazie all'impegno di Apulia Film Commission, la Commissione cinematografica pugliese, che mira all'accrescimento e al consolidamento del capoluogo jonico di citt\u00e0 cinematografica grazie ai suoi scenari naturali che diventato set perfetto per qualunque tipo di rappresentazione. Il primo film prodotto fu \"La nave bianca\", diretto da Francesco De Robertis, i cui esterni furono realizzati nell'area portuale: \u00e8 una pellicola importante per la storia del cinema, perch\u00e9 \u00e8 il primo film sonoro girato in Puglia nonch\u00e9 l'unico prodotto, durante la guerra, nella stessa regione.\nElenco film:\nCucina.\nI ristoranti tradizionali della citt\u00e0 offrono una cucina che combina i frutti di mare con i prodotti della terra, conditi con l'ottimo olio extravergine di oliva tarantino (Olio Terre Tarentine DOP). Piatti tipici come i cavatelli con le cozze, il risotto ai frutti di mare, il polpo e il pesce alla griglia, sono accompagnati da ortaggi crudi o cucinati nei modi pi\u00f9 vari: i pomodori, i peperoni, le melanzane, i carciofi e i legumi sono particolarmente saporiti.\nDa non dimenticare le orecchiette (a Taranto chiamate \"chiangar\u00e8dde\") con le cime di rapa, al sugo di braciole di cavallo o al rag\u00f9, nonch\u00e9 le mozzarelle e le provole fresche, o gli involtini di vitello, i fegatini \"fegatidde\" e gli gnumarelli \"gnumaridde\" alla brace, accompagnati con i vini del territorio (Aleatico di Puglia DOC, Lizzano DOC, Martina Franca DOC, Primitivo di Manduria DOC).\nArance, mandarini, clementine (Clementina del Golfo di Taranto IGP), uva, fichi e angurie non mancano mai sulle tavole imbandite, cos\u00ec come i dolci di miele e in pasta di mandorle, o le pi\u00f9 tipiche Cartedd\u00e0te, Sannacchi\u00f9dere e Pettole, preparate nell'occasione di particolari festivit\u00e0 o ricorrenze.\nCozza tarantina.\nLe cozze sono allevate a Taranto tra mar Piccolo e mar Grande. Sono state inserite nel registro dei Prodotti Agroalimentari Tradizionali Pugliesi dal Ministero delle Politiche agricole alimentari forestali e del turismo. Il peculiare sapore della cozza tarantina \u00e8 dato dalle condizioni di salinit\u00e0 del mar Piccolo attraversato dai citri, sorgenti sottomarine d'acqua dolce in grado di ossigenare l'acqua e favorire lo sviluppo del plancton e dalle correnti d'acqua dolce del Galeso. I pali d'allevamento erano realizzati anticamente in legno di Sila. Gi\u00e0 in epoca magnogreca e romana fonti letterarie narrano della ricchezza e della bont\u00e0 dei mitili della citt\u00e0 dei due mari. Questa descrizione \u00e8 stata ripresa anche nel corso del XVI e XVII secolo da autori come Tommaso Niccol\u00f2 d\u2019Aquino nelle sue \u201cDeliciae Tarantinae\u201d. A seguito dei rilievi e delle verifiche dell'inquinamento presente nel primo \"seno\" del mar Piccolo, la filiera legale delle cozze \u00e8 stata spostata nel secondo \"seno\". I prelievi e la classificazione delle acque sono al momento effettuati per singolo produttore, dando modo, cos\u00ec di certificare la sicurezza del prodotto. Uno dei piatti tipici di Taranto \u00e8 sicuramente le cozze alla puppitegna con aglio, olio e prezzemolo, ma anche l\u2019impepata di cozze e i tubettini o gli spaghetti con le cozze.\nNumerosi sono i riferimenti della cultura popolare alle cozze tarantine:\n-Il gruppo di musica popolare Terraross la cita in \"Gi\u00f9 al sud\", traccia dell'omonimo album.\n-Il nuovo brand grafico della birra Raffo comprende anche lo slogan \"Don't touch my cozza\" stampato sull'etichetta delle bottiglie.\n-Rocco Papaleo la cita nel corso del celebre film interpretato da Checco Zalone, \"Che bella giornata\".\nAlcolici.\nLa Birra Raffo \u00e8 per antonomasia \"la birra dei tarantini\". \nInoltre, sebbene oggi non sia pi\u00f9 di propriet\u00e0 dell'omonima famiglia, ma oramai rilevata dalla distilleria Caffo, \u00e8 originaria di Taranto la Borsci, creatrice del famoso Elisir San Marzano Borsci.\nEventi.\nLe principali manifestazioni che si svolgono in citt\u00e0 durante l'anno sono:\nDa aprile a novembre\nDa ottobre a maggio\n-Calendario-\nGennaio\nFebbraio\nMarzo\nAprile\nMaggio\ndedicato al Lavoro\nLuglio\nAgosto\nSettembre\nNovembre\nDicembre\nGeografia antropica.\nSviluppo morfologico.\nUna ricostruzione topografica che risulti attendibile della Taranto antica \u00e8 molto difficile, in quanto l'attuale configurazione edilizia del Borgo Antico, \u00e8 il risultato del millenario sovrapporsi di interventi urbanistici. Le continue demolizioni e ricostruzioni, avvenute spesso riutilizzando materiali e resti architettonici di varia provenienza, hanno contribuito significativamente alla cancellazione delle tracce del passato. A questo si vanno ad aggiungere il trafugamento di reperti archeologici e gli scavi distruttivi, operazioni che hanno reso spesso arduo il lavoro degli studiosi impegnati sia nella comprensione della citt\u00e0 greco-romana, sia nell'attribuzione ai reperti della giusta identit\u00e0 e ubicazione.\nUrbanistica.\nFino all'Unit\u00e0 d'Italia, la citt\u00e0 era arroccata esclusivamente sull'isola. Soltanto infatti tra il 1865 e il 1883 si demolirono le fortificazioni presenti nella citt\u00e0 antica, dando cos\u00ec inizio alla crescita della citt\u00e0 nuova al di fuori delle mura, e quindi alla pianificazione di due borghi distinti: il Borgo Antico e il Borgo Nuovo. Osservando la citt\u00e0 dal punto di vista urbanistico, nel Borgo Antico si ha un intrico di vicoli, derivanti dalla costruzione di abitazioni quanto pi\u00f9 possibile addossate per sfruttare tutto lo spazio disponibile e per facilitare la difesa in caso di invasioni, mentre nel Borgo Nuovo prevale un ordinamento pi\u00f9 razionale, quasi a pianta di Ippodamo, modificatasi successivamente in una conformazione a ventaglio.\nA causa della particolare conformazione del territorio, i nuclei urbani si sono sviluppati sulla striscia di terra che divide il mar Piccolo dal mar Grande, con la conseguenza di aver dato alla citt\u00e0 una caratteristica forma a imbuto. A ovest e a nord-ovest, si trova il quartiere Tamburi-Croce, con la Punta Rondinella che costituisce uno dei due punti estremi della costa bagnata dal mar Grande, nonch\u00e9 la zona industriale e il porto mercantile. A nord del mar Piccolo, quindi in posizione pi\u00f9 decentrata, si trova invece il quartiere Paolo VI. A sud-est, il quartiere Tamburi-Croce \u00e8 collegato tramite il Ponte di Porta Napoli all'Isola, che rappresenta il centro storico della citt\u00e0, ed \u00e8 per questo chiamato Citt\u00e0 Vecchia. L'isola costituisce il nucleo originale di Taranto, ed \u00e8 divenuta tale nel 1887 in seguito al taglio della penisola principale eseguito durante la costruzione del fossato del Castello Aragonese, trasformato in seguito nel canale navigabile che mette in comunicazione il mar Piccolo con il mar Grande. Sempre nello stesso anno, fu costruito il Ponte Girevole per collegare l'Isola al quartiere Borgo, che rappresenta il cuore della citt\u00e0. Procedendo verso sud-est si trovano i quartieri Tre Carrare-Battisti, Italia-Montegranaro, Solito-Corvisea e Salinella. Ancora pi\u00f9 a sud si trovano invece le frazioni Talsano-Palumbo-San Donato e le frazioni San Vito-Lama-Carelli, con il Capo San Vito che costituisce l'altro punto estremo della costa bagnata dal mar Grande. Sulla penisola naturale avente come estremit\u00e0 la Punta della Penna in mar Piccolo, e che segna il confine tra il primo seno e secondo seno del mar Piccolo, non ci sono nuclei abitati.\nSuddivisione amministrativa.\nIl comune di Taranto \u00e8 suddiviso in sei circoscrizioni:\nEconomia.\nLa citt\u00e0 si segnala da secoli per una fiorente attivit\u00e0 nel settore primario, favorita dal particolare clima, oltre che dalla posizione e dalle caratteristiche del territorio: l'agricoltura, la pesca e, in particolar modo, la mitilicoltura rappresentano ancora oggi un'importante fonte di guadagno per la popolazione locale.\nTaranto deve da sempre ai suoi mari la sua stessa esistenza. Il mar Piccolo in particolare, ha rappresentato sin dall'antichit\u00e0 la fonte primaria di sostentamento per i residenti. La pesca tarantina, infatti, ha una tradizione antichissima, cos\u00ec come la coltura dei frutti di mare. La Taranto magno-greca fu un importante centro di scambi commerciali soprattutto con la Grecia e l'Asia Minore. Nel mar Piccolo in particolare, era fiorente l'industria per la lavorazione del bisso e per la produzione della porpora.\nSolo dopo il 1860, si svilupparono le attivit\u00e0 connesse al porto, come quelle di trasformazione dei prodotti ittici e di commercializzazione degli olii, dei vini e delle ostriche, ma \u00e8 nella seconda met\u00e0 del XX secolo, che la citt\u00e0 si consolida definitivamente come importante centro industriale e commerciale.\nNei pressi del centro abitato sono presenti stabilimenti siderurgici (tra cui il pi\u00f9 grande d'Europa), petrolchimici, cementiferi e di cantieristica navale.\nZona Franca Urbana di Taranto.\nDal 2008 nei quartieri \"Tamburi - Croce\", \"Isola Porta Napoli\" e \"Paolo VI\" \u00e8 stata istituita una zona franca urbana, che assicura un regime fiscale agevolato alle imprese operanti, in virt\u00f9 del particolare disagio socio-economico dell'area.\nInfrastrutture e trasporti.\nStrade.\nI collegamenti stradali principali sono rappresentati da:\nFerrovie.\nI collegamenti ferroviari sono assicurati da Trenitalia mediante le linee Taranto-Bari, Taranto-Brindisi e Taranto-Crotone, quindi verso tutte le localit\u00e0 servite dalle linee adriatica e ionica.Taranto \u00e8 inoltre collegata al resto della Puglia grazie alle Ferrovie del Sud Est mediante due stazioni.\nPorti.\nTaranto \u00e8 inoltre sede di uno dei porti industriali e commerciali pi\u00f9 importanti del Mediterraneo e di un arsenale della Marina Militare Italiana, nonch\u00e9 della maggiore stazione navale.\nIl porto mercantile e industriale.\nIl porto mercantile di Taranto, quinto in Italia per traffico di merci, \u00e8 localizzato sulla costa settentrionale dell'omonimo golfo.\nIl porto turistico.\nIl porto turistico di Taranto \u00e8 situato sul Molo Sant'Eligio, nella parte del Borgo Antico prospiciente il mar Grande.\nAeroporti.\nL'Aeroporto di Taranto-Grottaglie \"Marcello Arlotta\" effettua servizi di solo cargo.\nMobilit\u00e0 urbana.\nL'azienda che gestisce il servizio di trasporto pubblico in tutto il territorio comunale \u00e8 l'AMAT.\nI Trasporti Provinciali sono garantiti dal Ctp.\nI Trasporti Regionali dalle Fse\nDal 2003 \u00e8 stato istituito il servizio di idrovie, grazie all'utilizzo delle due motonavi \"Clodia\" e \"Adria\", acquisite dall'Azienda Consorzio Trasporti Venezia: esse collegano Piazzale Democrate a Capo San Vito, passando dal mar Piccolo al mar Grande attraverso il canale navigabile. Durante il periodo estivo raggiungono le Isole Cheradi attraccando al molo dell'Isola di San Pietro.\nFra il 1922 e il 1950 fu attiva una rete tranviaria urbana che, utilizzata prevalentemente dalle maestranze che lavoravano presso l'arsenale, adottava una peculiare soluzione tecnologica per attraversare il ponte mobile cittadino.\nAmministrazione.\nIl sindaco \u00e8 stato Rinaldo Melucci, insediatosi il 29 giugno 2017 e rimosso a novembre 2021. Ora c'\u00e8 un commissario prefettizio.\nAltre informazioni amministrative.\nGli scandali e il dissesto finanziario del 2006.\nIl precedente sindaco Rossana Di Bello (Con Di Bello) si \u00e8 dimessa dall'incarico 17 febbraio 2006, a seguito a una condanna a un anno e quattro mesi (pena sospesa) per abuso d'ufficio e falso ideologico nell'ambito dell'inchiesta sull'affidamento della gestione dell'inceneritore cittadino alla societ\u00e0 Termomeccanica. Al suo posto il prefetto ha nominato Tommaso Blonda quale commissario straordinario il quale \u00e8 rimasto in carica fino alle successive elezioni del 27 e 28 maggio 2007.\nDurante il commissariamento, il comune ha dichiarato lo stato di dissesto finanziario. Nel marzo del 2007 Francesco Boccia, capo della commissione di liquidazione, ha accertato che il comune di Taranto aveva accumulato debiti per 637 milioni di euro, a fronte di entrate disponibili per meno di 60 milioni di euro.\nSi tratta del pi\u00f9 grave dissesto finanziario di un ente locale italiano mai verificatosi, secondo, nel mondo, solo a quello di Seattle. Nel 2013 il Tribunale di Taranto emette nei confronti dei 34 dipendenti del comune finiti sotto processo per aver intascato in quattro anni buste paga mensili da decine di migliaia di euro, condanne da 3 anni e mezzo a 6 anni e un risarcimento provvisorio di 5 milioni di euro nei confronti del Comune di Taranto.\nSport.\nPallavolo.\nLa Prisma Volley, nella stagione 2021-2022 disputer\u00e0 il campionato di serie A1 di volley maschile.\nCalcio.\nLa principale squadra di calcio della citt\u00e0 \u00e8 il Taranto Football Club 1927, che milita in Serie C.\nLe prime societ\u00e0 di calcio della citt\u00e0 furono la U.S. Pro Italia e la Audace Football Club, fondate rispettivamente nel 1906 e nel 1911. Dalla loro fusione, l'11 luglio 1927, nacque l'Associazione Sportiva Taranto.\nL'altra principale squadra del capoluogo ionico \u00e8 la giovane ASD Talsano Taranto, squadra che rappresenta l'omonima circoscrizione che comprende le frazioni di Talsano San Vito e di Lama, che disputa il campionato di Promozione Puglia , squadra creata dalla fusione con L'Andrisani Taranto ed il Leporano Calcio da cui eredito' il Titolo Sportivo. \nI suoi colori sociali sono il bianco ed il verde, colori della circoscrizione che richiamano gli storici colori della Pro Italia.\nAltre due societ\u00e0 calcistiche furono l'A.S.D. Delfini Rossoblu Paolo VI, e la Libertas Tamburi Taranto poi denominata Jonica che hanno militato in Promozione, Squadra che ha all'Attivo una Coppa Puglia di 1. Categoria prima di cedere il titolo sportivo nel 2015 al Massafra. e l'A.S.D.Hellas Taranto che ha ceduto il Titolo sportivo di Promozione al Sava che gioca in Promozione Puglia, che ha all'attivo una finale di Coppa Italia Puglia di Eccellenza\nPallacanestro.\nLa societ\u00e0 di pallacanestro femminile pi\u00f9 rappresentativa \u00e8 la Taranto Cras Basket, fondata nel 1961, che si occupa del settore giovanile e ha militato fino al 2013 nel campionato di Serie A1. Fra i maggiori risultati conseguiti ha conquistato: quattro scudetti, due Coppa Italia e tre Supercoppe italiane. Il basket maschile \u00e8 rappresentato dal Cus Jonico Basket, che attualmente milita in serie B e dall'A.N.S.P.I Santa Rita Basket, militante in Serie C Silver.\nLa societ\u00e0 di pallacanestro in carrozzina maschile pi\u00f9 rappresentativa \u00e8 stata la Dream Team Taranto, fondata nel 2002 e scioltasi definitivamente nel corso del campionato 2010/11. Ha vinto uno Scudetto, una Coppa Italia e una Supercoppa italiana e, a livello europeo, la Coppa Vergauwen nela 2007.\nImpianti sportivi.\nStadi.\nLo Stadio \"Erasmo Iacovone\", ex Stadio \"Salinella\" dal nome del quartiere cittadino nel quale \u00e8 situato, \u00e8 il maggiore stadio di calcio della citt\u00e0.\nLo Stadio Valentino Mazzola inaugurato nel 1923, chiuso e poi demolito nel 1965, l'impianto ospitava gli incontri di Taranto, Pro Italia, Audace e Pietro Resta."}
{"id": "2430322", "revid": "287204", "url": "https://it.wikipedia.org/wiki?curid=2430322", "title": "Villa di Bahji", "text": ""}
{"id": "2430329", "revid": "34928", "url": "https://it.wikipedia.org/wiki?curid=2430329", "title": "Protonotaro apostolico", "text": ""}
{"id": "2430331", "revid": "1543377", "url": "https://it.wikipedia.org/wiki?curid=2430331", "title": "Rajshahi", "text": "Rajshahi \u00e8 una citt\u00e0 del Bangladesh sul Gange, al confine con l'India, con 842.701 abitanti.\n\u00c8 un centro commerciale con industrie alimentari, del legno e della seta."}
{"id": "2430337", "revid": "75421", "url": "https://it.wikipedia.org/wiki?curid=2430337", "title": "Asao Takamori", "text": ""}
{"id": "2430338", "revid": "729019", "url": "https://it.wikipedia.org/wiki?curid=2430338", "title": "Dunsterforce", "text": "Creata nel 1917, la Dunsterforce fu un distaccamento militare alleato formato da circa un migliaio di soldati delle forze di occupazione della Mesopotamia, provenienti da diversi paesi dell'Impero britannico (Australia, Regno Unito, Canada e Nuova Zelanda). I veterani dell'unit\u00e0 avevano combattuto nella Campagna di Mesopotamia e nel fronte occidentale. La Dunsterforce era equipaggiata con autoblindo, dispiegate da Hamadan per circa 350\u00a0km attraverso la Persia fino alle coste del mar Caspio. L'unit\u00e0 doveva il suo nome al primo comandante, il generale Lionel Dunsterville.\nCompito della Dunsterforce era doppio: da un lato tenere impegnati le truppe ottomane ed i loro alleati tedeschi compensando lo sbando dell'esercito zarista, dall'altro prevenire o bloccare la diffusione del contagio bolscevico verso Sud in Persia e verso l'India.\nInizialmente la sua manovra fu ritardata dai ribelli Jangali e dal faccia a faccia con un distaccamento di russi bolscevichi che aveva creato un Soviet presso Bandar-e Anzali (Enzeli). Dopo il ritiro dei bolscevichi dalla Persia fu quindi in grado di raggiungere via mare il porto di Baku sul mar Caspio, che era l'obiettivo primario della grande avanzata delle truppe ottomane dopo il collasso della Russia. Assediata a Baku assieme ai difensori armeni e russi bianchi, la Dunsterforce prov\u00f2 a resistere nella Battaglia di Baku del settembre 1918. Vedendo la situazione senza speranza, fin\u00ec per ritirarsi via mare verso la Persia, lasciando i difensori armeni in balia dei turchi."}
{"id": "2430344", "revid": "118546000", "url": "https://it.wikipedia.org/wiki?curid=2430344", "title": "Jutland Meridionale", "text": "Lo Jutland meridionale (in lingua danese S\u00f8nderjylland) \u00e8 la regione a sud del fiume Konge\u00e5 nello Jutland. La regione a nord del Konge\u00e5 viene chiamata N\u00f8rrejylland (\"Jutland settentrionale\"). Durante il medioevo entrambi i territori ebbero le loro proprie assemblee - ting - (a Viborg e Urnehoved). Lo Jutland meridionale \u00e8 menzionato per la prima volta nella saga di Kn\u00fdtlinga.\nNel XIII secolo lo Jutland meridionale divenne un ducato. Il primo duca fu Knud Lavard. Nel tardo XIV secolo esso prese il nome di Ducato di Schleswig, dal nome della citt\u00e0 di Schleswig (\"Slesvig\").\nSeguendo i plebisciti nello Schleswig del 1920, lo Jutland meridionale venne diviso in Schleswig settentrionale e Schleswig meridionale. Lo Schleswig settentrionale fu anche noto come Contea dello Jutland meridionale (1970-2006) ed \u00e8 parte adesso della Regione della Danimarca meridionale. Lo Schleswig meridionale \u00e8 una parte dello Schleswig-Holstein, stato federato della Germania.\nEntrambe le parti cooperano oggi come una Euroregione, la quale comprende la maggior parte dello Jutland meridionale."}
{"id": "2430348", "revid": "1991", "url": "https://it.wikipedia.org/wiki?curid=2430348", "title": "Amit\u0101bha", "text": ""}
{"id": "2430349", "revid": "1543377", "url": "https://it.wikipedia.org/wiki?curid=2430349", "title": "Clustered file system", "text": "Un clustered file system \u00e8 un file system che pu\u00f2 essere collegato contemporaneamente a pi\u00f9 server. Ci sono diversi metodi per creare un cluster di server ma la maggior parte di questi non prevede l'uso del cluster file system se non per coordinare e gestire le attivit\u00e0 del cluster stesso come il disco di quorum utilizzato da Microsoft. Quando, per\u00f2, il numero di nodi cresce e la complessit\u00e0 del cluster aumenta, il ricorso al clustered file system come risorsa condivisa pu\u00f2 essere la soluzione pi\u00f9 efficace.\nTipologie di cluster file system.\nA disco condiviso.\nLa tipologia pi\u00f9 utilizzata di cluster file system \u00e8 a disco condiviso in cui due o pi\u00f9 server accedono contemporaneamente ad un singolo sottosistema di storage che pu\u00f2 essere un RAID o una SAN. Sono un esempio di questa tecnologia i file system VMFS e il Global File System.\nSenza alcuna condivisione.\nUn approccio completamente differente dal primo \u00e8 quello di dotare ciascun sistema del proprio storage locale. Tutti questi storage sono poi sincronizzati fra loro attraverso la rete o un bus dedicato. Un file system globale \u00e8 creato dalla cooperazione dei vari server come avviene, ad esempio, per i file system Isilon e IBRIX.\nEsempio di utilizzo.\nGli scienziati che lavorano al progetto ALICE del CERN di Ginevra utilizzano una Storage Area Network con fabric Fibre Channel a 4 Gbit/s con un cluster file system per poter memorizzare la grandissima quantit\u00e0 di dati generati dall'esperimento (circa 1 GB/s per un mese). La scelta di questa architettura \u00e8 stata dettata da un'alta garanzia di velocit\u00e0, scalabilit\u00e0 e indipendenza dal vendor."}
{"id": "2430351", "revid": "1494169", "url": "https://it.wikipedia.org/wiki?curid=2430351", "title": "Classe Tromp", "text": ""}
{"id": "2430355", "revid": "1543377", "url": "https://it.wikipedia.org/wiki?curid=2430355", "title": "Movimento Sociale Democratico", "text": "Il Movimento Sociale Democratico (in greco: \u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03cc \u039a\u03bf\u03b9\u03bd\u03c9\u03bd\u03b9\u03ba\u03cc \u039a\u03af\u03bd\u03b7\u03bc\u03b1 - \u0394\u0397\u039a\u039a\u0399, \"Dimokratiko Koinoniko Kinima - DIKKI\"; IPA: ; lett. \"Movimento Comunitario Democratico\") \u00e8 un partito politico attivo in Grecia dal 1995. Di matrice socialista democratica, fu fondato su iniziativa di Dimitris Tsovolas in seguito ad una scissione dal Movimento Socialista Panellenico, che aveva avuto allora un'evoluzione di tipo socialdemocratico.\nNelle elezioni politiche del 1996 il DIKKI raggiunse il 4,43% dei voti e 9 seggi al Parlamento. Nelle successive elezioni europee, il partito arriv\u00f2 al 6,85% dei consensi e ottenne 2 seggi al Parlamento Europeo, dove divenne membro del gruppo GUE/NGL.\nDopo questi successi iniziali, il DIKKI non \u00e8 riuscito pi\u00f9 ad eleggere deputati al Parlamento greco (il sistema elettorale greco prevede un quorum di accesso del 3% dei voti). Alle elezioni del 2000, infatti, ottenne solo il 2,69% dei voti e alle successive del 2004 l'1,8%.\nIn seguito al risultato delle elezioni del 2004, il leader Tsovolas decise unilateralmente di sciogliere il DIKKI e di devolvere tutte le propriet\u00e0 del partito allo stato greco. Tale decisione condusse ad un aspro conflitto tra il leader del partito e il Comitato Nazionale, che vot\u00f2 contro lo scioglimento; Tsovolas fu accusato di aver preso la decisione per favorire il proprio rientro nel PASOK. Il Comitato Nazionale si rivolse ai tribunale e la corte stabil\u00ec che l'amministratore legale del partito era il Comitato Nazionale; pertanto il partito non poteva cessare se non dopo una decisione del Congresso Nazionale o del Comitato Nazionale. Le propriet\u00e0 del partito furono restituite e Tsovolas fu espulso.\nNelle elezioni amministrative del 2006, DIKKI appoggi\u00f2 molte liste locali guidate dal KKE, e numerosi (in rapporto alle dimensioni del DIKKI) membri del partito furono eletti nelle amministrazioni locali. Contemporaneamente il DIKKI ader\u00ec al coordinamento sindacale \u03a0\u03b1\u03bd\u03b5\u03c1\u03b3\u03b1\u03c4\u03b9\u03ba\u03cc \u0391\u03b3\u03c9\u03bd\u03b9\u03c3\u03c4\u03b9\u03ba\u03cc \u039c\u03ad\u03c4\u03c9\u03c0\u03bf, \u03a0\u0391\u039c\u0395 - PAME (Fronte Militante di tutti i Lavoratori), strettamente collegato al KKE.\nProprio quando sembrava che la cooperazione tra i due partiti stesse diventando permanente, nell'agosto del 2007 il DIKKI ha annunciato che sarebbe entrato nella Coalizione di Sinistra Radicale SYRIZA, che ha ottenuto il 5,05% dei voti alle elezioni politiche del 2007 e il 4,70% alle elezioni Europee del 2009."}
{"id": "2430357", "revid": "1501558", "url": "https://it.wikipedia.org/wiki?curid=2430357", "title": "Coppa Toto", "text": "La Coppa Toto (, \"Gvia HaToto\") \u00e8 una competizione calcistica israeliana. Con questo nome vengono indicate le due coppe di lega del campionato israeliano, ciascuna destinata ad una delle prime due serie nazionali: \"Ligat ha'Al\" (massima divisione) e \"Liga Leumit\" (seconda divisione).\nLa competizione fu creata nel 1982 come Coppa di Lega, mentre a partire dal 1984 assunse il nome di Coppa Toto e fu divisa in due distinte competizioni, una per le squadre di prima divisione e una per quelle delle serie minori.\nNel 1999 venne creata la \"Ligat ha'Al\", che divenne la massima divisione nazionale mentre la \"Liga Leumit\", che fino a quel momento aveva svolto il ruolo di prima divisione nazionale, venne declassata a seconda serie. Le squadre appartenenti a queste due divisioni vennero accorpate in un'unica coppa di lega (Coppa Toto Al/Leumit), tuttavia questa formula dur\u00f2 solo fino al 2004 quando vennero istituite tre competizioni, una per la prima divisione, una per la seconda e una per la terza, all'epoca costituita dalla \"Liga Artzit\".\nCon la soppressione di quest'ultima (sostituita dalla Liga Alef), nel 2009, \u00e8 stata abolita anche la Coppa Toto relativa alla terza divisione.\nVittorie per squadra.\nSi riportano le vittorie e le finali della Coppa di Lega della massima divisione."}
{"id": "2430359", "revid": "486946", "url": "https://it.wikipedia.org/wiki?curid=2430359", "title": "Toto Cup", "text": ""}
{"id": "2430367", "revid": "265990", "url": "https://it.wikipedia.org/wiki?curid=2430367", "title": "Karthago airlines", "text": ""}
{"id": "2430371", "revid": "1305887", "url": "https://it.wikipedia.org/wiki?curid=2430371", "title": "Sophie Neveu", "text": "Sophie Neveu Saint-Clair \u00e8 un personaggio immaginario nato dalla penna dello scrittore statunitense Dan Brown.\nCo-protagonista del romanzo \"Il codice da Vinci\" del 2003, \u00e8 una Crittologa della polizia di Parigi. Ha lunghi capelli castano ramato e occhi verdi.\nBiografia.\nNipote del curatore del Louvre Jacques Sauni\u00e8re, ha avuto un'infanzia difficile, segnata dalla morte in un incidente dei genitori e del fratello.\n\u00c8 quindi stata cresciuta dal nonno, che fin dalla tenera et\u00e0 l'ha istruita sugli enigmi e i simboli, oltre che pretendere da lei l'utilizzo della lingua inglese.\nUna volta finiti gli studi della scuola primaria, si trasferisce per breve tempo nel Surrey dove frequenter\u00e0 il Royal Holloway College per migliorare la conoscenza dell'inglese e maturare la passione per la crittologia, che trasformer\u00e0 in lavoro.\nUnitasi a Robert Langdon, cercher\u00e0 di far luce sugli indizi lasciati da Sauni\u00e8re in punto di morte.\nInterpreti.\nInizialmente per la parte di Sophie Neveu sono state prese in considerazione le attrici Julie Delpy, Sophie Marceau, Virginie Ledoyen e Linda Hardy, ma alla fine il personaggio \u00e8 stato affidato all'attrice francese Audrey Tautou, che l'ha interpretata nella trasposizione cinematografica del 2006."}
{"id": "2430383", "revid": "287204", "url": "https://it.wikipedia.org/wiki?curid=2430383", "title": "Maldobrie", "text": ""}
{"id": "2430386", "revid": "287204", "url": "https://it.wikipedia.org/wiki?curid=2430386", "title": "Pinto Futbol Sala", "text": ""}
{"id": "2430391", "revid": "74801", "url": "https://it.wikipedia.org/wiki?curid=2430391", "title": "Nicholas Rowe", "text": "Biografia.\nHa ottenuto il titolo di Poeta Laureato nel 1715. \nIl suo primo lavoro \u00e8 stato l\"Ambiziosa matrigna\", rappresentata la prima volta nel 1700 e prodotta da Thomas Betterton."}
{"id": "2430392", "revid": "767487", "url": "https://it.wikipedia.org/wiki?curid=2430392", "title": "Wilfrid Pelletier", "text": "Biografia.\nNel 1916 si \u00e8 trasferito a Parigi studiando composizione con Charles-Marie Widor e nel 1917 a New York, dove ha debuttato al Metropolitan Opera, esibendosi come pianista fino al 1924.\nDal 1935 al 1940 ha diretto l'Orchestre symphonique de Montr\u00e9al.\nHa diretto spesso l'orchestra della Metropolitan Opera ed ha collaborato a diverse incisioni della RCA Records, tra cui il \"Requiem\" di Gabriel Faur\u00e9. Ha diretto le prime statunitensi de \"Il gallo d'oro\" di Nikolaj Rimskij-Korsakov e di \"M\u00e2rouf, savetier du Caire\" di Henri Rabaud.\nNel 1938 \u00e8 apparso nel lungometraggio della Paramount \"The Big Broadcast of 1938\", mentre dirigeva il soprano norvegese Kirsten Flagstad nel grido di battaglia di Brunilde da \"Die Walk\u00fcre\" di Richard Wagner.\nDal 1951 al 1966 ha diretto l'Orchestre Symphonique de Qu\u00e9bec.\nNel 1937 spos\u00f2 la cantante lirica statunitense Rose Bampton."}
{"id": "2430393", "revid": "47767", "url": "https://it.wikipedia.org/wiki?curid=2430393", "title": "Puccio (nome)", "text": "Origine e diffusione.\nSi tratta di un ipocoristico, ottenuto principalmente dal nome Jacopo, ma anche da Giuseppe e Filippo, tramite vezzeggiativi quali \"Jacopuccio\", \"Giuseppuccio\" e \"Filippuccio\". Generalmente usato come soprannome, acquista talvolta dignit\u00e0 di nome indipendente.\nOnomastico.\nL'onomastico viene festeggiato lo stesso giorno del nome da cui \u00e8 derivato."}
{"id": "2430395", "revid": "122266889", "url": "https://it.wikipedia.org/wiki?curid=2430395", "title": "Derrick Obasohan", "text": ""}
{"id": "2430401", "revid": "599013", "url": "https://it.wikipedia.org/wiki?curid=2430401", "title": "Julius Jenkins", "text": ""}
{"id": "2430403", "revid": "124749583", "url": "https://it.wikipedia.org/wiki?curid=2430403", "title": "Lycamobile", "text": "Lycamobile \u00e8 un operatore di telefonia mobile virtuale (MVNO) attivo in pi\u00f9 di venti Paesi del mondo e con oltre quindici milioni di clienti.\nFondato nel 2006, con un . La maggior parte delle entrate di Lycamobile \u00e8 generata dai prodotti SIM per i consumatori.\nOffre servizi voce e dati in 3G ed in alcuni Paesi in rete mobile 4G nonch\u00e9 una serie di servizi finanziari e di viaggio (come Lycaremit e Lycafly). Il marchio Lycamobile \u00e8 distinto dal marchio Lycatel e opera con diverse entit\u00e0 aziendali nazionali. I due non funzionano necessariamente in parallelo sebbene esista in alcuni paesi una sovrapposizione. Allirajah Subaskaran \u00e8 il presidente di Lycamobile che ha la sua sede principale nel Regno Unito, a Londra.\nAree di attivit\u00e0 e servizi.\nAfrica.\nSudafrica.\nNell'anno 2017 Lycamobile si appresta a lanciare i propri servizi di telefonia mobile come MVNO anche in Sudafrica. Queste le dichiarazioni che sono arrivate da Jose Dos Santos, amministratore delegato dell\u2019operatore di rete sudafricano Cell C, a cui Lycamobile si appoggia.\nUganda.\nLycamobile sbarca in Uganda nel 2020 e diviene un operatore di rete mobile infrastrutturato nel 2021.\nEuropa.\nBelgio.\nEsiste in Belgio dall'anno 2006. Nel 2017 diventa Full MVNO in Belgio sulla rete di Telenet (ex BASE, acquisito nel 2015).\nDanimarca.\nLycamobile firm\u00f2 un accordo di lancio MVNO con l\u2019operatore mobile danese TDC nel 2010. Sfrutta la sua rete mobile per proporre le sue offerte prepagate come operatore mobile virtuale in Danimarca.\nFrancia.\nArriv\u00f2 in Francia nel luglio del 2011 ed \u00e8 Full Mobile Virtual Network Operator (Full MVNO). L'operatore gestisce interamente il servizio offerto tranne la rete d'accesso, di propriet\u00e0 dell'operatore con cui ha stretto un accordo (MNO) che \u00e8 Bouygues Telecom France.\nGermania.\nIl 1\u00ba giugno 2011 Lycamobile lanci\u00f2 la sua offerta in Germania.\nItalia.\nHa lanciato i propri servizi di telefonia mobile in Italia il 15 giugno 2009, operando sulla rete mobile di 3 Italia. Dal 3 dicembre del 2013 Lycamobile opera invece su rete Vodafone come Full MVNO. Per le numerazioni delle sue SIM, Lycamobile Italia utilizza la decade zero, prima e seconda del decamigliaio 351 (ovvero 351-0, 351-1 e 351-2). L'offerta \u00e8 disponibile solo in versione prepagata.\nSpagna.\nLa filiale di Lycamobile esord\u00ec in Spagna nell'anno 2010 su rete Movistar, mentre in seguito all'acquisizione avvenuta nel 2020 da parte di M\u00e1sM\u00f3vil, la copertura \u00e8 garantita tramite la rete Yoigo.\nSvizzera.\nAvvia la propria attivit\u00e0 dall'anno 2008.\nUcraina.\nNell'anno 2017 l'operatore punta a lanciare i suoi servizi anche in Ucraina con una partnership con Ukrtelecom, tramite 3Mob.\nOceania.\nAustralia.\nIl lancio in Australia fu effettuato a novembre dell'anno 2010. Nell'anno 2016 ampli\u00f2 la sua partnership con Telstra (principale operatore mobile australiano) per offrire servizi su rete 4G a tutti i suoi clienti.\nAltre attivit\u00e0 e servizi.\nMentre Lycamobile rappresenta il core business di Lyca, ovvero l'offerta di servizi di telecomunicazioni MVNO, Lyca ha altri servizi di telecomunicazione forniti ai consumatori. Oltre alle telecomunicazioni, ci sono varie iniziative imprenditoriali a marchio Lyca, quali: servizi prodotti finanziari e servizi assicurativi, progetti di logistica e una compagnia aerea, Lyca Airways, con sede in Africa occidentale.\nGT Mobile (noto anche come \"Gnanam Telecom\") era un sub-marchio MNVO di Lycamobile. Il marchio GT Mobile, come il suo genitore, era rivolto a coloro che desideravano effettuare chiamate nazionali e internazionali su base prepagata e ricaricabile. Offriva strutture e pacchetti di prezzi alternativi incentrati maggiormente sui pacchetti di traffico telefonico nazionali del marchio Lycamobile. Inizialmente operava oltre che nel Regno Unito anche in Danimarca, Germania, Paesi Bassi, Svezia, Australia, Spagna, Italia, Francia, Belgio e Svizzera. Successivamente anche il ramo del Regno Unito \u00e8 stato fuso con Lycamobile.\nLycachat \u00e8 un'offerta Voice over IP (VoIP) disponibile per i consumatori.\nLycaFly \u00e8 il ramo del business Lyca specializzato nei viaggi e nell'offrire voli aerei e vacanze a basso costo verso destinazioni prevalentemente asiatiche come l'India, lo Sri Lanka e la Nigeria. \u00c8 stato lanciato nel 2007 come parte di un'acquisizione di un'attivit\u00e0 di agenzia di viaggi gi\u00e0 esistente. LycaFly opera soltanto nel Regno Unito.\nLycalotto, lanciato a marzo 2017, \u00e8 una piattaforma-sindacato della lotteria. Lycalotto offre l'accesso alle estrazioni della lotteria da tutto il mondo, comprese quelle normalmente non accessibili all'interno delle regioni nazionali come EuroMillions e la US Powerball. Lycalotto \u00e8 disponibile solo nel Regno Unito e in Irlanda.\nLycamoney \u00e8 un'offerta di carte di pagamento prepagate, che consente di accedere al metodo di pagamento con MasterCard.\nLyca Productions \u00e8 una societ\u00e0 di produzione cinematografica con sede in India.\nLanciata nel 2013, LycaRadio \u00e8 nata dopo l'acquisizione da parte di Lyca delle frequenze radio precedentemente gestite dalla stazione radio Sunrise. Lycaradio offre due emittenti radiofoniche, LycaRadio e Lyca Dilse. Entrambe le stazioni hanno mantenuto il precedente formato della precedente Sunrise Radio, rivolto a tutti e principalmente alle comunit\u00e0 dell'Asia meridionale, in parte regolato secondo i requisiti normativi che sono imposti da Ofcom.\nLycaremit, lanciato nell'anno 2015, \u00e8 una delle pi\u00f9 recenti iniziative del gruppo che funge da servizio di trasferimento di denaro consentendo agli utenti di inviare denaro all'estero.\nAnche il marchio Lycatalk fa parte della famiglia Lyca e opera nelle stesse giurisdizioni dei marchi delle carte telefoniche, con l'eccezione del Portogallo.\nLycatel si concentra sulla vendita di carte telefoniche ai grossisti per poi essere rivendute al pubblico. Offre anche vendite online di carte telefoniche e vendite dirette ai clienti tramite un sito internet dedicato. Il marchio Lycatel non \u00e8 di per s\u00e9 utilizzato come marchio di una sola carta telefonica, ma si comporta come marchio principale utilizzato e presente su varie schede telefoniche di marca. Ciascun tipo di carta telefonica presenta tariffe di chiamata diverse per destinazioni differenti, alcune delle quali sono pi\u00f9 adatte ad un uso singolo (note nel settore delle carte telefoniche come \"throw-away cards\"). Il marchio Lycatel (o come precedentemente utilizzato \"Lyca Tel\") esiste dall'anno 2001, anche se la sua propriet\u00e0 iniziale e la sua struttura operativa si sono significativamente distinte dall'inizio degli anni 2000 ai giorni nostri.\nLycatel opera principalmente attraverso le proprie societ\u00e0 di rivendita nazionali o attraverso i suoi fornitori di servizi in Australia, Austria, Belgio, Canada, Danimarca, Francia, India (un'operazione di esternalizzazione), Irlanda, Italia, Paesi Bassi, Norvegia, Portogallo, Romania, Spagna, Svezia, Svizzera, Regno Unito, Stati Uniti e Tunisia. Detiene una diffusione paese per paese pi\u00f9 ampia rispetto a Lycamobile, sebbene Lycamobile incominci\u00f2 ad operare in paesi in cui Lycatel non ha una presenza, come ad esempio la Polonia.\nLyca TV \u00e8 un provider di intrattenimento etnico online over-the-top (OTT), disponibile in pi\u00f9 di venti paesi e in nove lingue diverse. Tra l'altro manda in diretta pi\u00f9 di trentacinque canali televisivi africani in lingua inglese.\nFondazione Gnanam.\nNel dicembre del 2010 il fondatore e presidente di Lycamobile Subaskaran Allirajah, insieme con sua madre, ha fondato la fondazione Gnanam per fornire aiuto alle comunit\u00e0 emarginate di tutto il mondo. Nel 2012, insieme con il British Asian Trust, la fondazione Gnanam erog\u00f2 una sovvenzione di tre anni che offriva formazione professionale a 1.500 giovani svantaggiati in India. Durante l'epidemia del virus ebola, ha donato 59.000 sterline britanniche a Save the Children per fornire attrezzature e forniture, come letti, zanzariere e attrezzature mediche, necessarie per gestire i centri di trattamento.\nUno dei molti progetti che la fondazione Gnanam ha supportato era il progetto chiamato Raincatcher 2013 dell'Imperial College di Londra. Ci\u00f2 ha comportato la costruzione di sistemi di raccolta dell'acqua piovana salva-vita nella Tanzania rurale con la collaborazione di studenti del college. Inoltre, l'operatore di telefonia mobile si \u00e8 impegnato recentemente nel Regno Unito a donare 1 sterlina ogni 10 in beneficenza senza che il cliente finale abbia perso i suoi crediti telefonici prepagati. Queste opzioni di donazione comprendevano le seguenti organizzazioni: Action Aid, British Heart Foundation, Cancer Research UK, NSPCC, Oxfam, RSPCA, Save the Children, UNICEF e Water Aid.\nControversie.\nEuropa.\nFrancia.\nNel 2015 L'Express riport\u00f2 le pratiche commerciali aggressive di Lycamobile e le precarie condizioni di lavoro per i loro dipendenti ed intermediari. Nel giugno del 2016 invece fu indagato dalle autorit\u00e0 per frode fiscale e reati di riciclaggio di denaro ma Lycamobile confut\u00f2 le accuse.\nIrlanda.\nIl 5 maggio 2016, Lycamobile Ireland Limited fu dichiarata colpevole del reato di mancata ottemperanza a una richiesta di informazioni presentata dalla Commissione per il regolamento sulle comunicazioni ComReg utilizzando i suoi poteri di raccolta di informazioni legali. La societ\u00e0 fu dichiarata colpevole presso il tribunale distrettuale di Dublino, multata di 3000 Euro e condannata a versare un contributo alle spese della ComReg. Le informazioni richieste erano in relazione alla revisione in corso da parte di ComReg dei mercati dell'accesso locale all'ingrosso (\"WLA\") e dell'accesso centrale all'ingrosso (\"WCA\") che facilitano la fornitura dei servizi di telefonia fissa all'ingrosso e al dettaglio, di banda larga ed altri.\nItalia.\nNel servizio televisivo della trasmissione \u201cLe Iene\u201d del 2017, emerse come fosse possibile acquistare con estrema facilit\u00e0 da rivenditori autorizzati una grande quantit\u00e0 di schede telefoniche Lycamobile senza la necessit\u00e0 di presentare un documento di identit\u00e0. Interrogati dai giornalisti, i vertici della societ\u00e0 si rifiutarono di assumere una posizione in merito.\nRegno Unito.\nFu un donatore significativo del partito politico conservatore britannico, avendo donato 1,3 milioni di sterline dal 2011, di cui 500.000 nel 2015. Rese anche disponibile l'uso di un suo call center a Boris Johnson durante la sua campagna elettorale per i sindaci di Londra del 2012. Non vers\u00f2 alcuna imposta sulle societ\u00e0 per diversi anni, sebbene la societ\u00e0 abbia messo da parte 9,5 milioni di sterline per coprire \"una potenziale passivit\u00e0 per imposte non pagate\", inclusi \"interessi e penali\" nei suoi conti del 2015. Tra l'altro i conti del 2015 furono archiviati con un ritardo di sette mesi, apparendo dopo che Companies House minacci\u00f2 di licenziare Lycamobile ed un'azione del genere avrebbe impedito alla societ\u00e0 di condurre affari nel Regno Unito. Lycamobile era stato precedentemente minacciato di essere cancellato nel 2012 poich\u00e9 i suoi conti erano stati archiviati con due anni di ritardo nello stesso anno.\nOceania.\nAustralia.\nNel 2020 l'Australian competition and consumer commission (ACCC) ha inflitto alla filiale australiana di Lycamobile una sanzione per pubblicit\u00e0 ingannevole."}
{"id": "2430406", "revid": "290948", "url": "https://it.wikipedia.org/wiki?curid=2430406", "title": "Gas di citt\u00e0", "text": ""}
{"id": "2430407", "revid": "290948", "url": "https://it.wikipedia.org/wiki?curid=2430407", "title": "Town gas", "text": ""}
{"id": "2430414", "revid": "212348", "url": "https://it.wikipedia.org/wiki?curid=2430414", "title": "Filico di Corcira", "text": "Biografia.\nNon si sa molto di Filico. Nato probabilmente a Corcira, l'odierna Corf\u00f9, sarebbe stato sacerdote di Dioniso e, come poeta tragico, avrebbe lavorato ad Alessandria d'Egitto alla corte di Tolomeo II Filadelfo, re dal 285 al 247 a.C. Gli si attribuiscono numerose tragedie, da 24 a 42, non destinate probabilmente alla rappresentazione scenica ma alla lettura, nessuna delle quali comunque ci \u00e8 pervenuta. Gli si attribuiva l'ideazione dell'esametro coriambico, metro che dal suo nome veniva chiamato \"Philicio\" dai grammatici antichi, ma che secondo Efestione era stato gi\u00e0 impiegato da Simmia di Rodi, sebbene non per interi poemi.\nInno a Demetra.\nDi Filico ci resta un \"Inno a Demetra\" in esametri coriambici proveniente da un papiro egiziano del III secolo a.C., contemporaneo pertanto al periodo della composizione, pubblicato parzialmente da Medea Norsa nel 1927 e completamente da Carlo Gallavotti nel 1931. Dell'Inno a Demetra rimangono 62 versi, dei quali 50 sono molto lacunosi. L'identificazione \u00e8 avvenuta grazie al primo verso, citato da Efestione. La maggior parte del carme \u00e8 talmente lacunoso che non \u00e8 possibile ricostruirne il contenuto. "}
{"id": "2430417", "revid": "55935", "url": "https://it.wikipedia.org/wiki?curid=2430417", "title": "Filico", "text": ""}
{"id": "2430424", "revid": "28592", "url": "https://it.wikipedia.org/wiki?curid=2430424", "title": "Velizh", "text": ""}
{"id": "2430429", "revid": "104458", "url": "https://it.wikipedia.org/wiki?curid=2430429", "title": "Ruriki", "text": ""}
{"id": "2430432", "revid": "28592", "url": "https://it.wikipedia.org/wiki?curid=2430432", "title": "Coscrizione di massa", "text": ""}
{"id": "2430433", "revid": "92723", "url": "https://it.wikipedia.org/wiki?curid=2430433", "title": "Mussorgskij", "text": ""}
{"id": "2430434", "revid": "339392", "url": "https://it.wikipedia.org/wiki?curid=2430434", "title": "Marina Zarista", "text": ""}
{"id": "2430441", "revid": "115027382", "url": "https://it.wikipedia.org/wiki?curid=2430441", "title": "Josef Weinheber", "text": "Perso il padre in tenera et\u00e0, pass\u00f2 l'adolescenza in un orfanotrofio, esperienza di cui narr\u00f2 nel romanzo \"Das Waisenhaus\", (La casa degli orfani, del 1925).\nDal 1911, per circa 20 anni, lavor\u00f2 come impiegato postale a Vienna, sviluppando man mano il suo estro poetico con letture impegnate di Schopenhauer e Nietzsche.\nLe sue prime raccolte, \"Der einsame Mensch\" (L'uomo solitario, del 1920) e \"Von Beiden Ufern\" (Dalle due sponde, del 1923), risentono molto dell'influenza di poeti come Rilke, Dehmel e altri suoi contemporanei.\nDal 1934 in poi si rese palese la sua maturit\u00e0 artistica con \"Adel und Untergang\" (Nobilt\u00e0 e decadenza, del 1934), \"Spate Krone\" (Ultima corona, del 1936) e \"Kammermusik\" (Musica da camera, del 1939) dove d\u00e0 prova di notevole lirismo nei versi e nelle parole in stile classicheggiante.\nIn \"Wien Wortlich\" (Vienna letteralmente, del 1935) e in \"Mensch gib acht!\" (Uomo, attenzione!, del 1937) si appoggi\u00f2 notevolmente alla tradizione popolaristica del \"Volkslied\".\nMembro del Partito nazionalsocialista dal 1931 al 1933 e poi dal 1944, dopo il 1938 scrisse diversi poemi di propaganda nazista fra i quali \"Inno al ritorno dell'Austria\", \"Al F\u00fchrer\" e \"Ode alle strade di Adolf Hitler\", divenendo il pi\u00f9 letto fra i poeti contemporanei della Germania nazista e ricevendo dal regime numerosi premi e riconoscimenti. Mor\u00ec suicida l'8 aprile 1945, pochi giorni prima della disfatta tedesca e dell'occupazione dell'Austria da parte dell'Armata rossa."}
{"id": "2430442", "revid": "28592", "url": "https://it.wikipedia.org/wiki?curid=2430442", "title": "Forze militari", "text": ""}
{"id": "2430445", "revid": "28592", "url": "https://it.wikipedia.org/wiki?curid=2430445", "title": "Yangtz\u00e9", "text": ""}
{"id": "2430446", "revid": "287204", "url": "https://it.wikipedia.org/wiki?curid=2430446", "title": "Song", "text": ""}
{"id": "2430447", "revid": "1543377", "url": "https://it.wikipedia.org/wiki?curid=2430447", "title": "Birmingham Central Library", "text": "La Birmingham Central Library era la principale biblioteca pubblica di Birmingham, in Inghilterra, dal 1974 al 2013. Per un certo periodo \u00e8 stata la pi\u00f9 grande biblioteca non nazionale in Europa. Chiusa il 29 giugno 2013 \u00e8 stata sostituita dalla Library of Birmingham.\nL'edificio \u00e8 stato demolito nel 2016, dopo 41 anni, nell'ambito della riqualificazione del Paradise Circus da parte dell'Argent Group. Progettata dall'architetto John Madin in stile brutalista, la biblioteca faceva parte di un ambizioso progetto di sviluppo del Birmingham City Council per creare un centro urbano nella zona dell'Inner Ring Road; tuttavia, per motivi economici, parti significative del piano generale non vennero completate e si risparmi\u00f2 sulla qualit\u00e0 dei materiali.\nDue precedenti biblioteche occupavano il sito adiacente prima dell'apertura della biblioteca di Madin nel 1974. Quella immediatamente precedente, progettata da John Henry Chamberlain, fu aperta nel 1883 e presentava una sala da lettura con alte finestre. Fu demolita nel 1974.\nNonostante il progetto originale non sia stato completato, la biblioteca merit\u00f2 elogi come icona del brutalismo britannico per il suo uso del cemento, la geometria audace, la forma scultorea di ziggurat capovolta e le dimensioni monumentali: questo stile era visto all'epoca come un simbolo del progresso sociale. Sulla base di ci\u00f2 English Heritage per due volte tent\u00f2, fallendo, di inserire l'edificio all'interno dell proprie liste.\nControversie.\nVi \u00e8 una notevole somiglianza tra il Municipio di Boston (edificio del 1969 che dopo quarant'anni di vita rischia di essere demolito) con la \"Birmingham Central Library\" (1974).\nAnche per la \"Central Library\" dal 2008 si parla di demolizione. Nell'ottobre 2007 il \"Birmingham City Council\" aveva annunciato un concorso internazionale di progettazione. I progetti dovevano prevedere la demolizione del plesso e la conseguente progettazione della \"New Birmingham Library\". Tuttavia nel 2008 gli architetti olandesi della Mecanoo hanno vinto il concorso per un impegno di spesa di 193 milioni di \u00a3, un inizio lavori previsto nel 2010 e l'inaugurazione prevista nel 2013. L'edificio sar\u00e0 nello stile moderno proprio dello studio olandese, la biblioteca sar\u00e0 molto pi\u00f9 capiente della vecchia, ma la demolizione di quest'ultima \u00e8 stata per adesso rimandata difatti, dopo varie indecisioni, il nuovo plesso sorger\u00e0 nella pi\u00f9 vasta zona nei pressi della \"Centenary Square\", come descritto nella presentazione dell'opera avvenuta nell'aprile 2009.\nCuriosit\u00e0.\nLa \"Birmingham Central Library\" \u00e8 citata al 9\u00ba posto della classifica dei \"10 edifici pi\u00f9 brutti del mondo\" stilata dal sito internet \"Virtualtourist\"."}
{"id": "2430454", "revid": "1305772", "url": "https://it.wikipedia.org/wiki?curid=2430454", "title": "Khomeyn", "text": "Khomeyn () \u00e8 una cittadina dell'Iran centrale, nella provincia di Markazi, capoluogo dello shahrest\u0101n di Khomeyn, si trova a circa 160\u00a0km da Qom e 323\u00a0km circa da Tehran. Nel 2006 la sua popolazione era di 64.031 abitanti.\nLa cittadina di Khomeyn \u00e8 collocata a sud della provincia, in una pianura fertile. Il clima di Khomeyn \u00e8 quello tipico collinare, con una certa inclinazione verso il clima semi-desertico. Gli inverni sono rigidi e le estati moderatamente calde. \nIl nome di Khomeyn viene per la prima volta ricordato nel capolavoro annalistico di \u1e6cabar\u012b, dal titolo \"Storia dei profeti e dei re\" (\"Ta\u02ber\u012bkh al-rusul wa l-mul\u016bk\" ). Canali sotterranei ( \"qanat\" ), sistemi fognanti e il suo famoso \"tempio del fuoco\" zoroastriano possono essere ricordati tra i resti di et\u00e0 preislamica che la cittadina pu\u00f2 ancora mostrare. \nLa cittadina \u00e8 diventata famosa per aver dato i natali al Grande Ayatollah Ruhollah Khomeyni, guida spirituale della cosiddetta Rivoluzione Islamica in Iran alla fine degli anni settanta e la sua casa paterna \u00e8 diventata perci\u00f2 un importante monumento storico."}
{"id": "2430468", "revid": "830939", "url": "https://it.wikipedia.org/wiki?curid=2430468", "title": "Gresham Sykes", "text": "Biografia.\nHa ricevuto il Bachelor of Arts dall'Universit\u00e0 di Princeton e un Ph.D. alla Northwestern University. Ha insegnato in varie universit\u00e0, tra cui Princeton, Dartmouth, e alla Northwestern, prima di divenire professore di sociologia all'Universit\u00e0 della Virginia. \nContributi scientifici.\n\u00c8 un noto studioso dei fenomeni di criminalit\u00e0, devianza, devianza giovanile, e delle problematiche connesse allo status di reclusione. Ha fatto luce sui parallelismi tra i normali ruoli sociali e quelli investiti dai soggetti devianti, dai reclusi e dai loro secondini. Ha inoltre teorizzato che il sistema di valori cui aderiscono i soggetti coinvolti - devianti, detenuti e secondini - sia sostanzialmente coincidente con quello normalmente condiviso dalla societ\u00e0 libera e non trasgressiva. \nHa postulato, in particolare (\"Juvenile Delinquency and Subterranean Values\", del 1961), che nella criminalit\u00e0 trovino espressione valori latenti condivisi dall'intero corpo sociale - come la ricerca di stimoli, di eccitazione, o di forti emozioni - a cui il sistema di controllo sociale permette lo sfogo solo in circostanze altamente istituzionalizzate.\nLe sue ricerche sulla \"Prigione di Stato del New Jersey (\"The Society of Captives\" - \"La societ\u00e0 dei prigionieri\", 1958) sono stati descritti come uno sguardo pionieristico alle problematiche affrontate dalle guardia carceraria e sulle sofferenze patite dai detenuti durante la prigionia. Vengono individuate le peculiari modalit\u00e0 di interazione sociale elaborate in modo adattivo in un contesto sociale in cui la severa restrizione delle libert\u00e0 personali, unita all'impossibilit\u00e0 di relazioni eterosessuali, comporta la necessit\u00e0 di fronteggiare sentimenti di inadeguatezza della personalit\u00e0.\n\u00c8 coautore, con David Matza, del saggio \"Techniques of Neutralization: A Theory of Delinquency\" (\"Tecniche di neutralizzazione: una teoria della criminalit\u00e0\", pubblicato su American Sociological Review nel dicembre 1957. Il saggio, nel delineare una \"teoria della devianza\", individua le strategie psicologiche (a cui gli autori danno il nome di \u00abtecniche di neutralizzazione\u00bb) che i criminali adottano per risolvere le dissonanze cognitive derivanti dall'agire criminale, attutendo - o rimuovendo - i sensi di colpa che vi sono associati.\nPer gli innovativi contributi dati alla criminologia, Sykes ha ricevuto, nel 1980, l'\"Edwin H. Sutherland Award\"."}
{"id": "2430471", "revid": "287204", "url": "https://it.wikipedia.org/wiki?curid=2430471", "title": "Doutor Camargo", "text": "Doutor Camargo \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Flora\u00ed."}
{"id": "2430472", "revid": "24812179", "url": "https://it.wikipedia.org/wiki?curid=2430472", "title": "Ruoli sociali", "text": ""}
{"id": "2430473", "revid": "24812181", "url": "https://it.wikipedia.org/wiki?curid=2430473", "title": "Confederation cup 2009", "text": ""}
{"id": "2430475", "revid": "71433", "url": "https://it.wikipedia.org/wiki?curid=2430475", "title": "The condemned - L'isola della morte", "text": ""}
{"id": "2430476", "revid": "287204", "url": "https://it.wikipedia.org/wiki?curid=2430476", "title": "Flora\u00ed", "text": "Flora\u00ed \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Flora\u00ed."}
{"id": "2430477", "revid": "1573940", "url": "https://it.wikipedia.org/wiki?curid=2430477", "title": "Acroceridae", "text": "Acroceridae \u00e8 una piccola famiglia cosmopolita di Insetti dell'ordine dei Ditteri (Brachycera: Nemestrinoidea). Affine ai Nemestrinidae, questa famiglia \u00e8 caratterizzata dalla forma bizzarra degli adulti, dal loro regime dietetico nettarivoro e dal comportamento delle larve, parassitoidi dei Ragni.\nDescrizione.\nLa morfologia degli Acroceridae \u00e8 caratterizzata dalla forma bizzarra, tozza e sproporzionata del corpo. Le dimensioni variano notevolmente, da minimi di 2,5 mm a massimi di 3 cm. La livrea \u00e8 anch'essa variabile, con colori misti che in genere comprendono tinte scure, dal nero al bruno, alternate a tinte chiare, dal giallo al bianco, oppure con colorazioni metalliche blu, verdi o porpora. Spesso ricorre l'aposematismo, con l'imitazione di imenotteri vespoidei. Il tegumento \u00e8 in genere rivestito da una densa peluria, ma non presenta setole lunghe.\nIl capo \u00e8 metagnato, sproporzionatamente piccolo e posizionato sotto la proiezione anteriore del torace; alla vista dorsale \u00e8 visibile solo in parte. Gli occhi sono generalmente a contatto in corrispondenza del vertice (capo oloptico in entrambi i sessi e sono ben sviluppati, occupando gran parte del capo. Le antenne sono brevi, di tipo aristato, non percepibili alla vista dorsale per la posizione metagnata del capo. L'apparato boccale \u00e8 di tipo succhiante, talvolta ben sviluppato in lunghezza, adatto alla suzione del nettare, a volte invece rudimentale.\nIl torace, molto pi\u00f9 ampio del capo ma pi\u00f9 stretto dell'addome, \u00e8 fortemente convesso e sovrasta anteriormente il capo. Le zampe sono relativamente piccole e presentano pretarsi trilobati, con due pulvilli e un lobo mediano tipo arolio. Le ali hanno vario sviluppo, ma in genere proporzionalmente piccole in rapporto al corpo; presentano la regione anale poco pronunciata e l'alula ben sviluppata. La caliptra inferiore \u00e8 molto ampia e nasconde il bilanciere.\nL'addome \u00e8 molto ampio, di forma globosa o oblunga, con profilo posteriore ottuso e arrotondato. In genere \u00e8 marcato da colorazioni in contrasto a bande trasversali. Le femmine hanno ovopositore di sostituzione formato dagli ultimi uriti telescopici.\nLa nervatura alare presenta struttura e morfologia eterogenee e non esiste un modello rappresentativo per la generalit\u00e0 della famiglia. Nei generi pi\u00f9 rappresentativi per numero di specie e diffusione, \"Ogcodes\" e \"Acrocera\" si verifica una pi\u00f9 o meno incisiva semplificazione della struttura, con la riduzione della ramificazione nelle nervature longitudinali e la scomparsa di alcune vene trasversali e, di conseguenza, la riduzione delle cellule chiuse. Alcuni generi, meno rappresentativi per numero di specie, possiedono tuttavia una nervatura pi\u00f9 complessa fino alla presenza di cellule chiuse inusuali per la comparsa di vene trasversali supplementari. In ogni modo la nervatura presenta in genere delle specificit\u00e0 che rende facile, insieme ad altri macroscopici caratteri morfologici, l'identificazione di una specie di questa famiglia. In generale si riscontrano i seguenti caratteri:\nBiologia.\nLe larve sono parassitoidi endofaghe a spese dei Ragni. Le uova sono deposte, secondo il genere, su differenti substrati (sulla vegetazione o sul terreno), ma in prossimit\u00e0 di insediamenti del possibile ospite. La larva di 1\u00aa et\u00e0, detta planidio, si muove attivamente alla ricerca di un ospite e quando lo trova lo aggredisce penetrandovi all'interno e insediandosi nel polmone a libro, attraverso il quale potr\u00e0 approvvigionarsi dell'aria. Il rapporto di parassitismo pu\u00f2 durare a lungo, anche per diversi anni, e in genere il ragno raggiunge l'et\u00e0 adulta prima di morire. Talvolta ricorre il superparassitismo, con uno stesso ospite parassitizzato da oltre 10 larve.\nLo sviluppo postembrionale si svolge in quattro stadi. La larva di 4\u00aa et\u00e0 lo completa divorando completamente i fluidi interni dell'ospite e provocandone la morte. A maturit\u00e0 fuoriesce e si impupa nelle immediate vicinanze, in genere in una ragnatela costruita dallo stesso ospite. Come in tutti i brachiceri inferiori, riconducibili al gruppo degli Orthorrhapha, la pupa \u00e8 anoica, ovvero priva di qualsiasi protezione.\nGli adulti degli Acroceridae hanno una vita breve, in genere limitata a circa una settimana. Si nutrono di nettare, ma in alcune specie, caratterizzate dallo sviluppo rudimentale dell'apparato boccale, gli adulti non si alimentano. Gli Acroceridae nettarivori sono portati a visitare pi\u00f9 fiori e possono svolgere un ruolo pi\u00f9 o meno importante nell'impollinazione incrociata di alcune specie botaniche. Gli accoppiamenti si verificano 1-2 giorni dopo lo sfarfallamento e si svolgono in volo o sulla vegetazione. Le femmine depongono uova di piccolissime dimensioni (microtipiche) in numero elevato (fino ad oltre 5000 per femmina).\nSistematica e diffusione.\nTradizionalmente inclusi nella coorte degli Orthorrhapha, gli Acroceridae sono strettamente correlati filogeneticamente ai Nemestrinidae e furono inseriti da nella superfamiglia dei Nemestrinoidea. \u00c8 controversa la posizione sistematica a livello di infraordine, rappresentata secondo l'Autore dall'inclusione fra i Tabanomorpha o fra i Muscomorpha o, negli schemi che li contemplano, fra gli Asilomorpha.\nLa famiglia, poco numerosa, comprende 520 specie, di cui molte sono rare o endemiche. Si suddivide in tre sottofamiglie, comprendenti 50 generi:\nMalgrado il limitato numero di specie, la famiglia \u00e8 rappresentata in tutte le regioni zoogeografiche; gli Acroceridae sono tuttavia poco frequenti e non si rinvengono facilmente. Generi con ampia distribuzione, rappresentati in tutte le regioni zoogeografiche, sono \"Ogcodes\", che comprende circa 90 specie, e \"Pterodontia\", con circa 25 specie. Anche il genere \"Acrocera\", comprendente circa 60 specie, ha un'ampia distribuzione, ma \u00e8 assente nella regione australasiana.\nIn Europa sono presenti 34 specie, distribuite fra otto generi (\"Acrocera\", \"Astomella\", \"Corononcodes\", \"Cyrtus\", \"Ogcodes\", \"Oligoneura\", \"Opsebius\", \"Pterodontia\"). In Italia sono presenti i generi \"Acrocera\", \"Astomella\", \"Corononcodes\", \"Ogcodes\" e \"Opsebius\", con 15 specie segnalate."}
{"id": "2430478", "revid": "287204", "url": "https://it.wikipedia.org/wiki?curid=2430478", "title": "Floresta (Paran\u00e1)", "text": "Floresta \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Flora\u00ed."}
{"id": "2430479", "revid": "1573940", "url": "https://it.wikipedia.org/wiki?curid=2430479", "title": "Adventure Game Studio", "text": "Adventure Game Studio (comunemente chiamato AGS) \u00e8 una applicazione gratuita che permette la creazione di videogiochi del genere avventura grafica. \u00c8 dotato di un ambiente di sviluppo grafico e di un linguaggio di scripting, che permette di stabilire le logiche e le regole del videogioco.\nStoria.\nAdventure Game Studio \u00e8 stato creato dal programmatore inglese Chris Jones, che lo ha originariamente pubblicato nel 1997 con il nome \"Adventure Creator\", e che permetteva la realizzazione di semplici giochi per DOS in bassa risoluzione e controllabili con la sola tastiera. Jones \u00e8 stato ispirato, per la sua creazione, da \"\".\nCon il passare degli anni, sono state aggiunte dallo stesso Jones molte caratteristiche suggerite da altri utenti, e, dopo una lunga serie di esperimenti e brevi dimostrazioni, nel 1999 \u00e8 stato pubblicato il primo videogioco completo, \"Lassi Quest\"; la popolarit\u00e0 del programma avverr\u00e0 nei primi anni 2000, quando Ben Croshaw completer\u00e0 \"Larry Vales\" e la \"Rob Blanc Trilogy\".\nCaratteristiche.\nAttualmente l'editor esiste solamente per Microsoft Windows, sebbene i videogiochi realizzati possano essere eseguiti su Mac OS e Linux; per questi due sistemi operativi esistono vecchie versioni del programma, cos\u00ec come per DOS.\nCon AGS si possono realizzare avventure dotate di una risoluzione minima di 320\u00d7200 a 256 colori, fino a 1024\u00d7768 in milioni di colori.\nVideogiochi realizzati.\nTra i giochi pi\u00f9 celebri realizzati con AGS, si possono ricordare:\nEsistono inoltre versioni rivedute e corrette di classici del passato come \"\" o \"Maniac Mansion\". Nel 2006 \u00e8 uscito anche un gioco commerciale, dal titolo \"Al Emmo and the Lost Dutchman's Mine\"."}
{"id": "2430481", "revid": "287204", "url": "https://it.wikipedia.org/wiki?curid=2430481", "title": "Itamb\u00e9 (Paran\u00e1)", "text": "Itamb\u00e9 \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Flora\u00ed."}
{"id": "2430482", "revid": "287204", "url": "https://it.wikipedia.org/wiki?curid=2430482", "title": "Ivatuba", "text": "Ivatuba \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Flora\u00ed."}
{"id": "2430483", "revid": "106456", "url": "https://it.wikipedia.org/wiki?curid=2430483", "title": "Wittichenau", "text": "Wittichenau, in alto sorabo Kulow, \u00e8 una cittadina della Sassonia situata nel circondario rurale di Bautzen, nell'Alta Lusazia. Una parte della popolazione ha come lingua madre il sorabo, l'altra il tedesco.\nGeografia fisica.\nWittichenau si trova circa 5\u00a0km a sud rispetto alla citt\u00e0 di Hoyerswerda, sul fiume Elster Nera (\"Schwarze Elster\"). Nel territorio circostante scorrono inoltre altri piccoli torrenti, come lo Schwarzwasser e il Klosterwasser, che confluiscono qui nell'Elster Nera. Come uno dei suoi rami laterali, nei pressi della citt\u00e0 corre il canale di difesa dalle inondazioni chiamato Wudra, affidato al servizio nazionale di lavoro obbligatorio. La zona circostante \u00e8 piatta, ricca di acque e in parte fittamente ricoperta di boschi.\nStemma.\nDescrizione.\nLo stemma mostra la Vergine Maria in azzurro e rosso avvolta da uno sfondo dorato, munita di un'aureola d'argento. Nella sinistra tiene il Bambino Ges\u00f9 munito di un'aureola d'argento e nella destra una verga, sulla quale poggia una colomba stilizzata. Maria sta su una luna falcata d'argento, le cui estremit\u00e0 rivolte verso l'alto sono decorate ciascuna con tre fiori d'argento stilizzati.\nSignificato.\nLo stemma si basa sull'unico stemma conosciuto della citt\u00e0 del XVII secolo, che \u00e8 derivato a sua volta dallo stemma del monastero cistercense di Marienstern.\nStoria.\nWittichenau \u00e8 menzionata per la prima volta nel 1248 come \"Witigenow\" nell'atto di fondazione dell'abbazia di Marienstern ad opera del signore di Kamenz. Nel 1286 la localit\u00e0 fu definita per la prima volta citt\u00e0, \"civitatem Witigenhaw\". Come fondatore della localit\u00e0 pu\u00f2 essere riconosciuto \"Witego I di Kamenz\", citato nell'atto, al quale si fa risalire anche il nome Witigenow. L'origine del nome sorabo viene dal nome della localit\u00e0 vicina di Keula (\"Kulowc\"), che significa \"piccolo villaggio a forma circolare\".\nFino al XVIII secolo la citt\u00e0 appartenne, insieme a molti altri insediamenti sorabi, all'amministrazione dell'abbazia di Marienstern (la cosiddetta \"Olanda\").\nTra il 1815 e il 1945 Wittichenau, con i villaggi circostanti, appartenne al Regno di Prussia.\nAmministrazione.\nGemellaggi.\nWittigenau \u00e8 gemellata con le citt\u00e0 di Tanvald (Repubblica Ceca), Bad Honnef (Germania) e Lubomierz (Polonia).\nArticolazione della citt\u00e0.\nLa citt\u00e0 comprende i seguenti dodici quartieri:\nCultura e luoghi da vedere.\nLuoghi da vedere.\nTra i pi\u00f9 importanti monumenti architettonici \u00e8 da annoverare la chiesa parrocchiale cattolica nel centro della citt\u00e0, che fu ricostruita nel 1440 dopo la distruzione ad opera degli Hussiti. La pseudobasilica a tre navate negli anni fu allungata e completata con una volta. L'altare maggiore fu sbozzato in un unico blocco di marmo nel 1722-23 da Matthias Wenzel J\u00e4ckel (Praga), nato a Wittichenau. L'arredo della chiesa \u00e8 completamente barocco.\nA Wittichenau si trovano inoltre parecchi mulini storici, tra i quali il \"mulino Schowtschick\" - fino al 1560 \"mulino Kubitz\" - l'ultimo dei tre mulini ad acqua al margine della Palude di Dubring. Il mulino Pasternak e il mulino Mittel furono demoliti a cavallo del secolo. Il \"mulino Kober\" (ex mulino Ko\u00dflick) era, fino agli anni venti, una cartiera, mentre oggi funge da mulino per i cereali. Il \"mulino della citt\u00e0\" fu menzionato per la prima volta nel 1650.\nSulla piazza del mercato della cittadina si trovano tanto una colonna di distanza postale (\"Postdistanzs\u00e4ule\"), ossia una pietra miliare, dell'elettorato di Sassonia del 1732, la cui iscrizione originale \u00e8 nel Museo del castello di Hoyerswerda, quanto la \"colonna di Krabat\", che ricorda il colonnello Johannes Schadowitz, al quale risale la saga soraba di Krabat. Lo ricorda una lapide sulla sua tomba nella chiesa cattolica. Oggigiorno inoltre, attraverso Wittichenau, corre il percorso ciclabile \"Sulle tracce del Krabat\".\nManifestazioni ricorrenti.\nTra i momenti culturali salienti sono da ricordare, tra gli altri, la Cavalcata occidentale (\"Osterreiten\") e il giorno di Carnevale (\"Karnevalszeit\"). Il Carnevale a Wittichenau esiste dal 1706.\nEducazione.\nLa citt\u00e0 di Wittichenau ospita la scuola elementare \"Krabat\", nonch\u00e9 la scuola media \"Korla Awgust Kocor\"."}
{"id": "2430485", "revid": "287204", "url": "https://it.wikipedia.org/wiki?curid=2430485", "title": "Ourizona", "text": "Ourizona \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Flora\u00ed."}
{"id": "2430487", "revid": "287204", "url": "https://it.wikipedia.org/wiki?curid=2430487", "title": "S\u00e3o Jorge do Iva\u00ed", "text": "S\u00e3o Jorge do Iva\u00ed \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Flora\u00ed."}
{"id": "2430488", "revid": "1543377", "url": "https://it.wikipedia.org/wiki?curid=2430488", "title": "David Matza", "text": "Biografia.\nProfessore emerito all'Universit\u00e0 della California, Matza aveva ricevuto il Bachelor of Arts dal City of New York College (ora Universit\u00e0 di New York) e il Master Degree e il Ph.D. dall'Universit\u00e0 di Princeton.\nTeorie e tecniche della devianza.\n\u00c8 coautore, con Gresham Sykes, del saggio \"\"Techniques of Neutralization: A Theory of Delinquency\" (\"Tecniche di neutralizzazione: una teoria della criminalit\u00e0\"\"), pubblicato su American Sociological Review nel dicembre 1957. Il saggio, nel delineare una \"teoria della devianza\", individua le strategie psicologiche, cui gli autori danno il nome di \u00abtecniche di neutralizzazione\u00bb, che i criminali adottano per risolvere le dissonanze cognitive derivanti dalla condotta criminale, attutendo - o rimuovendo - i sensi di colpa che sono associati al loro agire."}
{"id": "2430490", "revid": "287204", "url": "https://it.wikipedia.org/wiki?curid=2430490", "title": "Lars Burmeister", "text": "Carriera.\nNato ad Amburgo nel 1981, Lars Burmeister lavora sino al 2004 come meccanico, anno in cui viene messo sotto contratto dall'agenzia di moda Ford Models. Nel settembre dello stesso anno debutta sulle passerelle di New York sfilando per Perry Ellis e posando per il catalogo di Louis Vuitton. L'anno successivo viene scelto come testimonial di Hugo Boss (contratto che rinnover\u00e0 anche per il 2006), e sfila a Milano per D&amp;G, Dolce &amp; Gabbana e Versace e successivamente per Giorgio Armani, Valentino e Y-3.\nL'esperienza lavorativa con Armani, permette a Lars Burmesteir di essere scelto nel 2007 come protagonista della campagna pubblicitaria televisiva del profumo \"Acqua di Gi\u00f2\", che regala al modello grande visibilit\u00e0, e attirando su di lui l'interesse di numerose case di moda internazionali. Dal 2007 infatti sfila per Michael Kors, Bottega Veneta, Dolce &amp; Gabbana, Etro, Cavalli, Iceberg e Missoni. Lavora anche per le pubblicit\u00e0 di Gap, Bloomingdale's e Zara, e compare sulla copertina di \"Euroman\" e su \"V Men\" e \"Vogue Germania\""}
{"id": "2430491", "revid": "1745361", "url": "https://it.wikipedia.org/wiki?curid=2430491", "title": "Passerelle", "text": ""}
{"id": "2430493", "revid": "647501", "url": "https://it.wikipedia.org/wiki?curid=2430493", "title": "Master degree", "text": ""}
{"id": "2430494", "revid": "24812481", "url": "https://it.wikipedia.org/wiki?curid=2430494", "title": "Master Degree", "text": ""}
{"id": "2430495", "revid": "486946", "url": "https://it.wikipedia.org/wiki?curid=2430495", "title": "City of New York College", "text": ""}
{"id": "2430505", "revid": "24812682", "url": "https://it.wikipedia.org/wiki?curid=2430505", "title": "Ruscelli", "text": ""}
{"id": "2430506", "revid": "150129", "url": "https://it.wikipedia.org/wiki?curid=2430506", "title": "Centro storico di Marino", "text": ""}
{"id": "2430507", "revid": "287204", "url": "https://it.wikipedia.org/wiki?curid=2430507", "title": "La notte vola (programma televisivo)", "text": "La notte vola \u00e8 stato un programma televisivo andato in onda nel 2001 su Canale 5 il sabato sera dal 7 luglio al 15 settembre per dieci puntate. \nEra condotto da Lorella Cuccarini, affiancata dagli attori comici Dario Ballantini e Gianni Fantoni.\nSi trattava di un variet\u00e0 incentrato sugli anni ottanta del XX secolo, che prevedeva una gara tra i maggiori successi musicali italiani del suddetto decennio, cantati dagli interpreti originali. Ad inframezzare tale competizione vi erano balletti eseguiti dalla conduttrice, coreografati da Luca Tommassini, ed interviste fatte da questa a vari personaggi famosi (sia italiani che stranieri), rimasti indissolubilmente legati a quel periodo storico.\nIl programma prendeva il titolo dal celebre omonimo brano della stessa Cuccarini, gi\u00e0 sigla del variet\u00e0 di Canale 5, \"Odiens\", andato in onda tra il 1988 ed il 1989.\nL'ultima puntata del programma, in concomitanza con gli attentati terroristici dell'11 settembre 2001, \u00e8 stata preceduta da un breve comunicato: dopo aver espresso le proprie condoglianze ai familiari delle vittime, la conduttrice informava i telespettatori che lo spettacolo era stato registrato prima della triste data, e pregava quindi il pubblico di non stupirsi per il clima allegro che avrebbe accompagnato lo svolgersi dell'intera puntata. \nLa prima puntata dello show ottenne un grande successo di pubblico con 3.700.000 telespettatori e oltre il 25% di share, ma l'intera edizione riscosse un buon successo registrando 2 milioni e mezzo di ascoltatori e oltre il 20% di share addirittura nel mese di agosto.\nIn ogni puntata si esibivano dieci artisti scontrandosi a gruppi di due: la canzone pi\u00f9 votata passava al turno successivo.\nVincitore risult\u00f2 Mino Reitano con il brano \"Italia\", mentre secondo il sondaggio lanciato su Internet Rettore con il brano \"Kobra\".\nPrima Puntata.\nOspiti: Jerry Cal\u00e0, Carol Alt, Linda Gray e Patrick Duffy\nSeconda Puntata.\nOspiti: Ilona Staller, Pierre Cosso, Gianfranco D'Angelo e Kid Creole &amp; The Coconuts\nTerza Puntata.\nOspiti: Enzo Braschi, Paolo Rossi, Maurizio Seymandi, Franco Rosi e Paul Young\nQuarta Puntata.\nOspiti: Lory Del Santo, Giucas Casella, Nadia Cassini e Tony Hadley\nQuinta Puntata.\nOspiti: Amanda Lear, Marina Suma, Sergio Vastano e gli Imagination\nSesta Puntata.\nOspiti: Carmen Russo, Barbara Bouchet, Enrico Beruschi, Margherita Fumero e i Matt Bianco\nSettima Puntata.\nOspiti: Ric e Gian e Corinne Cl\u00e9ry\nOttava Puntata.\nOspiti: Maria Giovanna Elmi, i Trettr\u00e9 e Sandra Mondaini\nNona Puntata.\nRon e Alan Sorrenti ottennero lo stesso punteggio nello scontro diretto e vennero pertanto ammessi entrambi alla finale.\nOspiti: Brigitte Nielsen, Samantha Fox e Carlo Pistarino\nDecima Puntata.\nSabrina Salerno venne ripescata (in quanto avente il punteggio pi\u00f9 alto tra i semifinalisti esclusi) in sostituzione di Loredana Bert\u00e8, assente per impegni personali.\nOspite: Christian De Sica"}
{"id": "2430509", "revid": "1543377", "url": "https://it.wikipedia.org/wiki?curid=2430509", "title": "John Madin", "text": "Durante la seconda guerra mondiale ha fatto parte del \"Corpo degli ingegneri reali\" (\"Corps of Royal Engineers\") in Egitto.\n\u00c8 stato attivo principalmente a Birmingham con lo studio John H.D. Madin &amp; Partners\" a partire dal 1962 e con il \"John Madin Design Group\" dal 1968. Le opere si inseriscono nel filone dell'architettura brutalista.\nAlcuni degli edifici realizzati sono stati in seguito demoliti e un dibattito \u00e8 sorto sulla sorte della Central Library di Birmingham, che il concilio municipale ha deciso di demolire e ricostruire altrove."}
{"id": "2430511", "revid": "599013", "url": "https://it.wikipedia.org/wiki?curid=2430511", "title": "Pcs", "text": ""}
{"id": "2430515", "revid": "767487", "url": "https://it.wikipedia.org/wiki?curid=2430515", "title": "Herman Steiner", "text": "Nato in Slovacchia quando era parte dell'Impero austro-ungarico, si trasfer\u00ec con la famiglia negli Stati Uniti a pochi anni d'et\u00e0. Cominci\u00f2 a frequentare da molto giovane lo \"Hungarian Chess Club\" e lo \"Stuyvesant Chess Club\" di New York e nel 1929 vinse (alla pari con Jacob Bernstein) il campionato dello Stato di New York.\nNel 1932 si trasfer\u00ec a Los Angeles. Fond\u00f2 lo \"Steiner Chess Club\", in seguito chiamato \"Hollywood Chess Group\". Era frequentato spesso da diverse \"star\" del cinema, tra cui Humphrey Bogart, Lauren Bacall, Charles Boyer e Jos\u00e9 Ferrer.\nNel 1946 gioc\u00f2 un match contro Arnold Denker per il campionato americano, ma perse 4-6. Due anni dopo vinse a South Fallsburg il campionato americano, davanti a Isaac Kashdan.\nGioc\u00f2 tre match contro Reuben Fine: nel 1932 a New York (perse a 4,5-5,5), nel 1944 a Washington (perse 0,5-3,5) e nel 1947 a Los Angeles (perse 1-5).\nPartecip\u00f2 con la squadra americana a quattro olimpiadi dal 1928 al 1950, vincendo tre medaglie: a L'Aia 1928 argento di squadra e a Praga 1931 oro di squadra e argento individuale.\nVinse tre volte il campionato della California: nel 1945, 1953 e 1954.\nAltri risultati furono i seguenti:\nHerman Steiner fu molto attivo come organizzatore e giornalista scacchistico. Cur\u00f2 la rubrica di scacchi del \"Los Angeles Times\" dal 1932 fino alla morte.\nEra cugino di Lajos Steiner e di Endre Steiner."}
{"id": "2430518", "revid": "1005847", "url": "https://it.wikipedia.org/wiki?curid=2430518", "title": "Cittadini Attivi", "text": ""}
{"id": "2430519", "revid": "640277", "url": "https://it.wikipedia.org/wiki?curid=2430519", "title": "One Team One Spirit - The Very Best", "text": "One Team One Spirit - The Very Best \u00e8 la seconda raccolta della rock band svizzera Gotthard, pubblicata nell'agosto del 2004 dalla BMG/Ariola. \u00c8 l'album che segna la conclusione del rapporto lavorativo tra l'etichetta discografica e il gruppo, che decide di non rinnovare il contratto in scadenza.\nLa raccolta si divide in due CD: il primo include i migliori pezzi heavy metal composti dal gruppo fino ad allora, mentre nel secondo figurano solo ballate. Tutti i brani inseriti nella raccolta sono stati per l'occasione appositamente rimasterizzati. L'album contiene inoltre quattro inediti (due per ogni CD), tra cui il singolo \"One Team One Spirit\", utilizzata quello stesso anno come colonna sonora ufficiale per la Svizzera ai Giochi Olimpici di Atene. Appare anche il brano \"Fire &amp; Ice\", composto l'anno precedente come inno della squadra di hockey su ghiaccio SC Bern.\nGli inediti, ad eccezione di \"Fire &amp; Ice\", vedono il debutto alla chitarra del nuovo membro Freddy Scherer, che aveva nel frattempo sostituito il dimissionario Mandy Meyer.\nL'album ha raggiunto il primo posto della classifica svizzera nel 2004. In seguito alla prematura morte del cantante Steve Lee, nel 2010, il disco \u00e8 rientrato in classifica, alla seconda posizione.\nIl 9 novembre 2011 \u00e8 stato comunicato che l'album \u00e8 diventato disco di platino per le vendite.\nTracce.\nTutte le canzoni sono state composte da Steve Lee, Leo Leoni e Chris von Rohr, eccetto dove indicato."}
{"id": "2430520", "revid": "1442080", "url": "https://it.wikipedia.org/wiki?curid=2430520", "title": "ICC World Twenty20 2009", "text": "L'ICC World Twenty20 2009 \u00e8 stata la seconda edizione del campionato del mondo di cricket in versione Twenty20. Si \u00e8 disputato in Inghilterra tra il 5 giugno e il 21 giugno 2009. Dodici squadre hanno preso parte alla manifestazione, tra queste nove dei dieci \"full members\" dell'International Cricket Council (non ha partecipato lo Zimbabwe) con l'aggiunta di Irlanda e Paesi Bassi, le due finaliste del torneo di qualificazione, inoltre l'assenza dello Zimbabwe ha permesso anche alla Scozia, terza classificata del torneo di qualificazione di partecipare.\nPartecipanti.\nI gironi sono stati annunciati il 31 ottobre 2007, basandosi sui risultato dell'ICC World Twenty20 2007 e dei successivi tornei di qualificazione all'evento 2009.\nStadi.\nTutte le partite sono state disputate nei seguenti stadi:\nCampione.\nPakistan(1\u00ba titolo)"}
{"id": "2430526", "revid": "203463", "url": "https://it.wikipedia.org/wiki?curid=2430526", "title": "Fritz S\u00e4misch", "text": ""}
{"id": "2430528", "revid": "47112", "url": "https://it.wikipedia.org/wiki?curid=2430528", "title": "V-3", "text": ""}
{"id": "2430531", "revid": "599013", "url": "https://it.wikipedia.org/wiki?curid=2430531", "title": "Panagi\u014dt\u012bs Liadel\u012bs", "text": ""}
{"id": "2430533", "revid": "120475692", "url": "https://it.wikipedia.org/wiki?curid=2430533", "title": "Classe Suffren (sottomarino)", "text": "La classe Suffren \u00e8 la seconda classe di sottomarini nucleari d'attacco (SNA) francesi, attualmente in fase di realizzazione, \u00e8 anche conosciuta col nome di programme Barracuda. La classe prende il nome da Pierre Andr\u00e9 de Suffren de Saint Tropez, ammiraglio francese. La \"classe Suffren\" sostituir\u00e0 la .\nDal \"programma Barracuda\" discende anche lo \"Shortfin Barracuda\", una classe di sottomarini convenzionali AIP."}
{"id": "2430535", "revid": "767487", "url": "https://it.wikipedia.org/wiki?curid=2430535", "title": "Lisa Angelle", "text": "Discografia.\nDall'unico album composto da Lisa, \"Lisa Angelle\" (2000),"}
{"id": "2430542", "revid": "599013", "url": "https://it.wikipedia.org/wiki?curid=2430542", "title": "Panagi\u014dt\u012bs Kafk\u012bs", "text": ""}
{"id": "2430545", "revid": "278670", "url": "https://it.wikipedia.org/wiki?curid=2430545", "title": "Love, It's the Pits", "text": "Love, It's the Pits \u00e8 il primo singolo della cantante country statunitense Lisa Angelle, pubblicato solo come CD singolo."}
{"id": "2430550", "revid": "729019", "url": "https://it.wikipedia.org/wiki?curid=2430550", "title": "Bring Back Love", "text": "Bring Back Love \u00e8 il secondo singolo della cantante country statunitense Lisa Angelle, pubblicato solo come CD singolo."}
{"id": "2430551", "revid": "308752", "url": "https://it.wikipedia.org/wiki?curid=2430551", "title": "Cannonball Run", "text": ""}
{"id": "2430552", "revid": "729019", "url": "https://it.wikipedia.org/wiki?curid=2430552", "title": "Convair R3Y Tradewind", "text": "Il Convair R3Y Tradewind era un idrovolante a scafo centrale prodotto dall'azienda aeronautica statunitense Convair negli anni cinquanta.\nCaratterizzato dalla propulsione quadrimotore turboelica venne utilizzato dalla United States Navy come aereo da trasporto e successivamente come aerocisterna.\nStoria del progetto.\nDopo la conclusione della seconda guerra mondiale la United States Navy ritenne necessario dotarsi di un nuovo idrovolante da trasporto caratterizzato dalla grande capacit\u00e0 di carico. Tra le specifiche del nuovo progetto, la richiesta di integrare le nuove tecnologie sviluppate durante il conflitto, in particolar modo l'ala che sfruttava le propriet\u00e0 del flusso in regime laminare ed il motore turboelica in quel momento in fase di sviluppo.\nAlla richiesta rispose la Convair con il Model 117, un grande idrovolante a scafo centrale caratterizzato dall'adozione di un'ala alta su cui erano posizionati 4 nuovi motori Allison T-40 abbinati ad altrettante eliche controrotanti a sei pale.\nLa U.S. Navy si dichiar\u00f2 interessata ed emise, il 27 maggio 1946, un ordine per la fornitura di due prototipi per le valutazioni ai quali venne assegnata la designazione ufficiale XP5Y-1.\nLo sviluppo impegn\u00f2 la Convair per i successivi quattro anni ed il primo esemplare venne portato in volo per la prima volta il 18 aprile 1950 a San Diego. In agosto lo stesso stabil\u00ec il primato di autonomia per velivoli equipaggiati con motori turboelica rimanendo in volo per 8 ore e 6 minuti. In seguito la U.S. Navy decise di cambiare il ruolo inizialmente assegnato al nuovo idrovolante, quello di pattugliamento marittimo a quello di trasporto di personale e materiali.\nNonostante il 15 luglio 1953 si fosse verificato un incidente che caus\u00f2 la perdita di un esemplare di XP5Y-1, risoltosi fortunatamente senza la morte del suo equipaggio, i lavori di sviluppo continuarono. La versione da trasporto/cargo venne designata R3Y-1 Tradewind e venne portata in volo per la prima volta il 25 febbraio 1954. Le principali modifiche riguardarono l'eliminazione di tutti gli armamenti e dell'impennaggio, l'adozione di un portellone d'accesso laterale da 10 ft (3,05 m) e di gondole motore modificate per accogliere il nuovo sviluppo dei motori originali, il T40-A-10. La cabina passeggeri venne insonorizzata, pressurizzata e dotata di aria condizionata per un totale di 103 posti o alternativamente per ospitare 24 ton di carico. In versione aeroambulanza era invece possibile ospitare 92 barelle.\nI primi due esemplari costruiti in configurazione P5Y erano equipaggiati con 8\u00a0000 lb (3\u00a0600 kg) di carico bellico, tra bombe, mine, cariche di profondit\u00e0 e siluri, inoltre 5 paia di cannoncini da 20\u00a0mm collocati sulla parte anteriore, sui lati dello scafo e in una torretta in coda. I successivi 5 esemplari furono realizzati in versione R3Y-1 destinata al trasporto truppa e al servizio di rifornimento in volo. Gli ultimi 6 esemplari, gli R3Y-2, furono una variante caratterizzata da un muso sollevabile, incernierato verso l'alto, e una cabina di pilotaggio rialzata, una soluzione simile a quella adottata nel Lockheed C-5 Galaxy per il trasporto pesante e operazioni di sbarco.\nIn totale vennero costruiti 11 esemplari, sei di questi nella versione R3Y-2 caratterizzata dal muso sollevabile per le operazioni di carico e destinati al ruolo di \"mezzo da sbarco volante\". Quando poi vennero assegnati ai reparti, si scopr\u00ec che durante le operazioni di carico e scarico, per i piloti era quali impossibile tenere il velivolo livellato ed accostato con il muso alla spiaggia. A causa di queste difficolt\u00e0 che ne compromettevano l'uso per il ruolo per il quale erano stati concepiti, gli esemplari vennero convertiti in aerei cisterna per il rifornimento in volo. Ebbero una breve vita operativa a causa della scarsa affidabilit\u00e0 dei motori Allison T-40, destino comune alla maggior parte dei primi velivoli dotati di motori turboelica come, ad esempio, il Douglas A2D Skyshark da attacco al suolo.\nImpiego operativo.\nNel 1954 l'R3Y consegu\u00ec il primato transcontinentale di velocit\u00e0 massima raggiunta per la categoria degli idrovolanti, raggiungendo i 403 mph (649 km/h), record ottenuto sfruttando una corrente a getto ad alta quota e che risulta attualmente imbattuto per la sua categoria.\nDopo le prove di valutazione il velivolo venne assegnato al Transport Squadron VR-2 (squadrone di trasporto) della U.S. Navy il 31 marzo 1956. Problemi legati alla combinazione motore-elica ne causarono per\u00f2 la sospensione dell'impiego operativo prima a scopo cautelativo per poi toglierli definitivamente dal servizio il 16 aprile 1958.\nI sei esemplari R3Y-2 furono convertiti in aerocisterne a 4 punti di rifornimento usando il metodo con cestello e sonda flessibile. Nel settembre 1956 uno di questi riusc\u00ec con successo a rifornire in volo 4 caccia Grumman F9F Cougar contemporaneamente.\nIl programma venne interrotto dopo il tredicesimo esemplare costruito, a causa dell'inaffidabilit\u00e0 delle turboeliche Allison T-40. Dopo la perdita per incidente di uno dei due XP5Y-1, la commissione di inchiesta stabil\u00ec che la causa era da addebitare ad un malfunzionamento di un T-40 per cui, nonostante si fosse ottenuto qualche piccolo progresso nell'affidabilit\u00e0 del motore, la marina prefer\u00ec non azzardare un'ulteriore fornitura e decret\u00f2 la sospensione del programma.\nLa decisione si rivel\u00f2 corretta, in quanto successivamente si verificarono altri tre incidenti che si portarono tutti alla perdita dei velivoli, sempre per problemi imputabili al malfunzionamento dei T-40 con i quali erano equipaggiati. La U.S. Navy impose di radiare tutti i P5Y e R3Y dal servizio operativo e gli esemplari superstiti, che risultavano tutti non operativi nel 1958, vennero successivamente smantellati."}
{"id": "2430557", "revid": "767487", "url": "https://it.wikipedia.org/wiki?curid=2430557", "title": "David Carabott", "text": "\u00c8 il record-man di presenze della Nazionale maltese, 122.\nCarriera.\nClub.\nLa sua carriera abbraccia un periodo di ben 27 anni, essendo arrivato adolescente nelle file del Marsaxlokk, squadra maltese all'epoca relegata nelle serie minori.\nDal 1987 al 2000 ha giocato nella squadra dell'Hibernians FC, disputando ben 221 gare con 57 reti.\nDal 2000 al 2003 ha giocato nel Valletta, sommando 63 gare e 6 gol.\nIl ritorno alle origini, nel Marsaxlokk, lo vede impegnato dal 2003 al 2005 (26 gare e 3 reti).\nPoi si \u00e8 trasferito al Msida Saint-Joseph (10 gare e 1 gol) e allo (28 gare).\nSi \u00e8 ritirato dal calcio giocato nel 2008.\nNazionale.\nCarabott \u00e8 noto per la sua ventennale carriera in Nazionale: dal 1987 al 2005 ha totalizzato ben 122 presenze, impreziosite da 12 reti.\nIl suo esordio in Nazionale cade il 15 novembre 1987 (1-1 con la alle qualificazioni per il ).\nEsattamente un anno dopo, il 23 novembre 1988, arriva il suo primo gol, ancora in un pareggio per 1-1, stavolta contro , in un confronto amichevole.\nLa sua ultima partita in Nazionale risale al 9 febbraio 2005, ed \u00e8 una pesante sconfitta interna (0-3) contro la a Ta' Qali, in un incontro amichevole."}
{"id": "2430561", "revid": "300067", "url": "https://it.wikipedia.org/wiki?curid=2430561", "title": "D\u012bm\u012btr\u012bs Spanoul\u012bs", "text": "\u00c8 il fratello maggiore di Vasil\u012bs Spanoul\u012bs."}
{"id": "2430562", "revid": "729019", "url": "https://it.wikipedia.org/wiki?curid=2430562", "title": "I Wear Your Love", "text": "Bring Back Love \u00e8 il primo singolo della cantante country statunitense Lisa Angelle, estratto nel 1999 dall'album \"Lisa Angelle\"."}
{"id": "2430565", "revid": "56620", "url": "https://it.wikipedia.org/wiki?curid=2430565", "title": "La bestia e la bella", "text": "La bestia e la bella \u00e8 una storia per bambini scritta da Silvana De Mari, e pubblicata da Salani nel marzo 2003, nella collana Gl'Istrici. \u00c8 una rivisitazione della popolare fiaba europea \"La Bella e la Bestia\".\nLe illustrazioni della copertina e del libro sono di Gianni De Conno."}
{"id": "2430566", "revid": "729019", "url": "https://it.wikipedia.org/wiki?curid=2430566", "title": "Trattato di Poti", "text": "Il trattato di Poti fu un accordo provvisorio fra l'Impero tedesco e la Repubblica Democratica di Georgia, con il quale i georgiani accettavano il riconoscimento e la protezione da parte della Germania. L'accordo fu firmato presso la citt\u00e0 portuale di Poti il 28 maggio 1918 dal generale Otto von Lossow per la Germania e, per la Georgia, dal primo ministro Noe Ramishvili e dal ministro degli esteri Akaki Chkhenkeli."}
{"id": "2430572", "revid": "287204", "url": "https://it.wikipedia.org/wiki?curid=2430572", "title": "Agrupaci\u00f3n Deportiva Sala 10", "text": "La Agrupaci\u00f3n Deportiva Sala 10 \u00e8 una squadra spagnola di calcio a 5 fondata nel 1987 a Saragozza.\nStoria.\nIl club ha disputato i primi campionati nella \"Federacion Espanola de Futbol Sala\" con il nome di \"Caf\u00e8 Paloma e successivamente Eletricidad Amaro, vincendo la Coppa di Spagna. Nella stagione 1992/1993 inizia l'avventura in LNFS dove parte dalla \"Primera Nacional B\", in tre anni realizza due promozioni, giungendo alla \"Division de Plata\" (2\u00aa divisione spagnola) ma rinuncia al titolo per problemi economici. La vera promozione \u00e8 nella successiva stagione come Cica Consulting Zaragoza\"'.\nLa squadra disputa tre ottime stagioni in seconda lega, con un secondo posto, un quarto ed una promozione, con il nome di Foticos Zaragoza. Seppure nella parte bassa della classifica, il Foticos rimane in massima divisione due anni, retrocedendo per\u00f2 al termine della stagione 2000/2001.\nLa squadra aragonese rimane in \"Division de Plata\" appena un anno, riguadagnando la massima serie al termine della stagione 2001/2002, l'anno successivo conquista un prestigioso quinto posto. Dal 2003/2004 la formazione \u00e8 denominata DKV Seguros, ha avuto un andamento non particolarmente esaltante: a due qualificazioni per i play-off sono seguite tre stagioni meno brillanti, dove la formazione bianca ha fallito la qualificazione alla fase finale per il titolo."}
{"id": "2430573", "revid": "1543377", "url": "https://it.wikipedia.org/wiki?curid=2430573", "title": "Frank Cadogan Cowper", "text": "Biografia.\nFiglio di uno degli autori e pionieri delle crociere costiere in yacht, Frank Cowper, e nipote del rettore di Wicken, Frank Cadogan Cowper cominci\u00f2 a studiare arte dal 1896 alla St John's Wood Art School e in seguito alla Royal Academy of Arts dal 1897 al 1902. Espose alla Royal Academy nel 1899, e fu apprezzato dalla critica due anni dopo alla sua \"An Aristocrat answering the Summons to Execution, Paris 1791\" nel 1901. Nel 1902 studi\u00f2 per sei mesi sotto l'insegnamento di Edwin Austin Abbey, prima intraprendere un viaggio per l'Italia.\nLavor\u00f2 sia con gli acquarelli che con la pittura ad olio, come illustratore per il libro di Sir Sidney Lee \"The Imperial Shakespeare\". Realizz\u00f2 un murale assieme a Byam Shaw, Ernest Board e Henry Arthur Payne per il palazzo del parlamento inglese nel 1910.\nQuando la moda dell'arte cambi\u00f2 Cowper aument\u00f2 le esposizioni di ritratti, ma continu\u00f2 a realizzare quadri con temi storici ed artistici.\nSi ritir\u00f2 da Londra per andare nel Gloucestershire, il suo dipinto \"il brutto anatroccolo\" (\"The Ugly Duckling\") \u00e8 stato votato come il preferito dai visitatori della Cheltenham Art Gallery &amp; Museum nel 2005.\nFu membro associato della Royal Watercolour Society dal 1904 e membro effettivo dal 1911, invece della Royal Academy fu associato dal 1907 e effettivo dal 1934."}
{"id": "2430575", "revid": "246361", "url": "https://it.wikipedia.org/wiki?curid=2430575", "title": "Gamal Ghandour", "text": ""}
{"id": "2430576", "revid": "2048388", "url": "https://it.wikipedia.org/wiki?curid=2430576", "title": "Eliseu", "text": "Caratteristiche tecniche.\n\u00c8 un'ala sinistra che pu\u00f2 giocare anche a destra. Dotato di ottima tecnica \u00e8 in possesso anche di un tiro preciso e potente, inoltre pu\u00f2 giocare anche come terzino sinistro.\nCarriera.\nClub.\nI primi anni.\nInizia a giocare nel Lusitania per poi trasferirsi, all'et\u00e0 di 19 anni, nel , club del quartiere Bel\u00e9m della capitale Lisbona.\nDopo tre anni, 35 presenze e due gol, viene dato in prestito al Varzim, club militante nella seconda divisione portoghese, con il quale colleziona 16 presenze e 3 reti.\nNella stagione 2006-2007 ritorna a far parte del Belenenses per il quale scende in campo 17 volte segnando una rete.\nM\u00e1laga.\nNell'estate viene ceduto al club spagnolo del M\u00e1laga contribuendo alla promozione nella sua prima stagione e all'ottenimento di un ottavo posto in quella successiva, con 72 presenze e 10 reti (di cui 7 nella stagione 2008-2009).\nLazio.\nIl 7 luglio 2009, viene annunciato il suo acquisto da parte della Lazio. Esordisce con la nuova maglia in Europa League contro l', partita terminata 3-0 per i biancocelesti, offrendo anche una buona prestazione. Nella squadra capitolina gioca per\u00f2 solo altre due partite in campionato mentre in Europa League fu utilizzato con regolarit\u00e0 prima della cessione.\nReal Saragozza.\nIl 7 gennaio 2010 viene ingaggiato ufficialmente dal Real Saragozza con la formula del prestito con diritto di riscatto a favore del club spagnolo.\nIl ritorno al M\u00e1laga.\nIl 15 luglio 2010 viene annunciato dal suo vecchio club, il M\u00e1laga, il ritorno di Eliseu, il quale firma un contratto quadriennale. Il portoghese gioca i preliminari di UEFA Champions League 2012-2013 e conquista il passaggio ai gironi con un pareggio per 0-0 e una vittoria casalinga per 2-0, in cui segna un gol, contro la squadra greca del . Gioca quasi tutte le partite dalla fase a gironi fino ai quarti di finale contro il e mette totalmente a segno 4 gol di cui il pi\u00f9 spettacolare \u00e8 stato quello dalla distanza negli ottavi di finale contro il Porto.\nNazionale.\nHa esordito il 10 giugno 2009 nel match con la nazionale dell' (0-0). \u00c8 stato convocato dal commissario tecnico Carlos Queiroz per la partita amichevole, di preparazione alle qualificazioni Mondiali, contro la Finlandia, l'11 febbraio 2009.\nViene convocato per gli Europei 2016 in Francia. Il 10 luglio si laurea campione d'Europa dopo la vittoria in finale sulla Francia padrona di casa per 1-0, ottenuta grazie al goal decisivo di \u00c9der durante i tempi supplementari.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "2430578", "revid": "666668", "url": "https://it.wikipedia.org/wiki?curid=2430578", "title": "ElPozo Murcia F\u00fatbol Sala", "text": "ElPozo Murcia F\u00fatbol Sala \u00e8 una squadra spagnola di calcio a 5 con sede a Murcia.\nTra le societ\u00e0 pi\u00f9 titolate di Spagna, nel suo palmar\u00e8s figurano diciotto trofei all'attivo.\nStoria.\nDebutto e prime stagioni in massima divisione.\nFondata nel 1986, la squadra ha debuttato in prima divisione tre anni pi\u00f9 tardi, nella stagione 1989-90, ottenendo la dapprima la salvezza in Division de Honor e mettendo quindi le basi per un periodo di alto livello, che si realizza con la partecipazione ai play-off nel 1990-91 e con il titolo di vicecampione della Liga nel 1991-92.\nVerso il primo titolo.\nDopo due stagioni non brillanti, con due quinti posti nella Liga e una semifinale di coppa, la squadra murciana riprende il ruolo di protagonista del calcio a 5 spagnolo nel 1994-95 vincendo la Coppa nazionale e, nell'anno successivo, la Supercoppa. Dopo un anno di delusioni brucianti come due eliminazioni in semifinale sia in Coppa che in Campionato, il Murcia finalmente giunge al suo primo titolo nazionale durante la stagione 1997/1998 battendo in finale il CLM Talavera ed alzando per la prima volta il pi\u00f9 ambito trofeo nazionale di Spagna. A questo si aggiunge pure la vittoria nella Coppa nazionale che permette al Murcia di centrare un prestigioso \"double\". Nel 2001-02 la squadra vince la stagione regolare ma \u00e8 sconfitta nella semifinale play-off per il titolo. La stagione successiva il Murcia conquista una seconda Coppa di Spagna che gli permetter\u00e0 nella stagione 2003-04 di partecipare alla prima Coppa delle Coppe di calcio a 5 organizzata dalla LNFS. La vittoria finale sar\u00e0 proprio appannaggio degli spagnoli che battono in finale l'AR Freixieiro con il punteggio di 7-3. Si tratta del punto pi\u00f9 alto toccato dall'ElPozo nel suo cammino europeo.\nL'epoca d'oro (2005-2010).\nIl secondo titolo nazionale spagnolo \u00e8 stato conquistato al termine della stagione 2005-06 dopo una serratissima finale al meglio delle cinque gare con la compagine del Polaris World F\u00fatbol Sala, dopo l'iniziale sconfitta per 7-3, la compagine di Murcia ha portato la serie sul 2-1 grazie alle vittorie in gara2 e gara3 per 5-2 e 3-2, sconfitta in gara4 per 3-2, ha avuto la meglio in gara5 il 24 maggio 2006 sul terreno amico per 4-2. A seguito di questa vittoria, il Murcia nella successiva stagione ha conquistato anche la Supercoppa spagnola e la Coppa Iberica.\nIl terzo titolo \u00e8 giunto durante la successiva stagione 2006-2007 dopo la seconda piazza nella stagione regolare. A coronamento di una serie di playoff iniziata in maniera titubante, il Murcia ha conquistato il campionato battendo 8-7 i campioni del mondo del Boomerang Intervi\u00fa a Madrid, sconfiggendoli di nuovo per la seconda e determinante volta a Murcia per 3-2. La stagione si \u00e8 cos\u00ec positivamente conclusa dopo la vittoria in Supercoppa di Spagna ed il terzo posto nella UEFA Futsal Cup. Nel 2008 la squadra murciana ha centrato anche la conquista, in febbraio, della sua quarta Coppa di Spagna, battendo in finale 2-1 il Mostoles.\nIl quarto titolo per il Murcia arriva nella stagione 2008-2009 dopo aver superato una flessione verso met\u00e0 anno che aveva costretto gli uomini di Duda a rincorrere sia l'InterMovistar che il Barcelona, il sorpasso all'ultima giornata sulla \"Maquina Verde\" ha permesso al Murcia di giocare la serie finale con il vantaggio casalingo. Oltre a questo, l'InterMovistar di fine stagione \u00e8 apparsa meno brillante dopo la conquista della UEFA Futsal Cup 2008-2009, gi\u00e0 a partire dalle semifinali dove i castigliani hanno avuto la meglio sul Pinto F\u00fatbol Sala solo a gara tre e con minimo distacco. La stanchezza ha cos\u00ec permesso ai rossi murciani di vincere di misura ad Alcal\u00e0 de Henares per 3-2 e di largheggiare in gara2 con il rotondo punteggio di 7-2, in cui spicca la cinquina di Vin\u00edcius.\nOrganico.\n\"(Aggiornato al 27 novembre 2019)\""}
{"id": "2430579", "revid": "300067", "url": "https://it.wikipedia.org/wiki?curid=2430579", "title": "Konstantinos Harissis", "text": ""}
{"id": "2430582", "revid": "729019", "url": "https://it.wikipedia.org/wiki?curid=2430582", "title": "Lisa Angelle (album)", "text": "Lisa Angelle \u00e8 il primo e unico album della cantante country statunitense Lisa Angelle."}
{"id": "2430583", "revid": "119424646", "url": "https://it.wikipedia.org/wiki?curid=2430583", "title": "Te lo volevo dire", "text": "Te lo volevo dire \u00e8 un singolo della cantante pop italiana Arisa, pubblicato il 19 giugno 2009 dall'etichetta discografica Warner Music.\nDescrizione.\nLa canzone, scritta da Marco Conidi, Giuseppe Anastasi, Maurizio Filardo e Giuseppe Mangiaracina e prodotta dagli stessi Filardo e Mangiaracina, \u00e8 stata estratta come terzo singolo dall'album di esordio della cantante, \"Sincerit\u00e0\".\nIl brano, dalla melodia comunque allegra, tratta il triste tema del tradimento effettuato da un uomo poco prima del matrimonio."}
{"id": "2430585", "revid": "300067", "url": "https://it.wikipedia.org/wiki?curid=2430585", "title": "Ian Vougioukas", "text": ""}
{"id": "2430587", "revid": "131358", "url": "https://it.wikipedia.org/wiki?curid=2430587", "title": "Bryne FK", "text": ""}
{"id": "2430593", "revid": "28592", "url": "https://it.wikipedia.org/wiki?curid=2430593", "title": "Distretto di Fate\u017e", "text": ""}
{"id": "2430594", "revid": "110157", "url": "https://it.wikipedia.org/wiki?curid=2430594", "title": "Fate\u017eskij rajon", "text": "Il Fate\u017eskij rajon () \u00e8 un rajon dell'Oblast' di Kursk, nella Russia europea; il capoluogo \u00e8 Fate\u017e. Fondato nel 1928, ricopre una superficie di 1.300 chilometri quadrati."}
{"id": "2430597", "revid": "3732", "url": "https://it.wikipedia.org/wiki?curid=2430597", "title": "Tandem learning", "text": ""}
{"id": "2430602", "revid": "1718925", "url": "https://it.wikipedia.org/wiki?curid=2430602", "title": "Sottosuolo", "text": ""}
{"id": "2430605", "revid": "554814", "url": "https://it.wikipedia.org/wiki?curid=2430605", "title": "Clavette (ginnastica ritmica)", "text": "Le clavette sono uno dei cinque attrezzi utilizzati nella ginnastica ritmica.\nSono simili a birilli dalla forma allungata.\nLe clavette possono essere lunghe da 40 a 50\u00a0cm, avere un peso minimo di 150g, e ciascuna deve essere realizzata in materiale sintetico.\nAll'estremit\u00e0 del collo della clavetta \u00e8 presente un elemento sferico che ne facilita la presa, l'impugnatura, e permette di girarla.\nObbligatoriamente, negli esercizi, vengono usate due clavette.\nIl gruppo corporeo delle clavette sono gli equilibrii.\nOvvi anche i lanci, \u00e8 necessario ruotarle spesso in un esercizio, e quando una sola clavetta \u00e8 in aria, \u00e8 necessario muoverla, solitamente si passa sotto una gamba ma si pu\u00f2 anche ruotare fino all'arrivo dell'attrezzo o in altri svariati modi. In un equilibrio i movimenti come in qualsiasi altro movimento devono essere molto vari, si possono anche fare lancetti minimi come un giocoliere.\nI lanci con quest'attrezzo non sono molto vasti, contrario delle riprese, da dietro, semplicemente da davanti, con le gambe, su un salto, con il piede a terra o in piedi.\nLe clavette, inoltre, si possono riprendere su lancio ed \u00e8 uno degli attrezzi pi\u00f9 difficili della ritmica."}
{"id": "2430606", "revid": "123880931", "url": "https://it.wikipedia.org/wiki?curid=2430606", "title": "Luparense Calcio a Cinque", "text": "L'Associazione Sportiva Dilettantistica Luparense Calcio a Cinque \u00e8 stata una squadra italiana di calcio a 5 con sede a San Martino di Lupari in provincia di Padova.\n\u00c8 la squadra pi\u00f9 titolata d'Italia, potendo vantare nel suo palmar\u00e8s sei scudetti, altrettante Supercoppe italiane, tre Coppe Italia ed una Coppa Italia di Serie B. Dal 2015 al 2018 ha fatto parte della societ\u00e0 polisportiva Luparense Football Club costituita il 21 giugno 2015 dalla fusione con la squadra cittadina di calcio.\nStoria.\nGli inizi (1996-2003).\nFondata l'8 agosto 1996 a San Martino di Lupari, vince immediatamente il campionato di Serie C2, battendo in finale play-off il Carmenta. La stagione successiva, nella massima categoria regionale, \u00e8 caratterizzata da un lungo testa a testa, destinato a riproporsi anche nelle categorie nazionali, con l'; ad avere la meglio sono i vicentini ma la Luparense si rif\u00e0 superando nello spareggio promozione l'. Nella terza serie calcettistica rimane per tre anni, ottenendo nel 2001 la promozione in Serie A2 e vincendo il 18 marzo la Coppa Italia di categoria disputatasi in casa con un 9-2 al Ceccano. La prima stagione in serie cadetta si chiude con un buon quarto posto, ma i \"lupi\" vengono clamorosamente eliminati ai playoff dal San Paolo Pisa vincendo 9-4 in casa, e facendosi rimontare in Toscana. L'annata successiva la squadra sammartinara si mantiene sempre al vertice della classifica conquistando, a fine stagione, la sua prima storica promozione in Serie A.\nSerie A: l'ascesa ai vertici del futsal italiano (2003-2014).\nI primi anni in massima serie.\nPer la prima stagione in massima serie viene scelto l'allenatore spagnolo Ramiro D\u00edaz, che verr\u00e0 esonerato in dicembre e sostituito dal connazionale Miguel Rodrigo. La squadra chiude la stagione al 7\u00ba posto, che garantisce l'accesso ai playoff, dove la elimina l'Atletico Palermo al primo turno (sconfitta 6-5 in Sicilia e vittoria 5-1 in casa), ma viene sconfitta dai campioni d'Italia in carica del Prato nei quarti di finale (sconfitta 4-6 in casa e 5-1 fuori). Anche in Coppa Italia viene fermata ai quarti di finale, questa volta per\u00f2 dal Montesilvano (8-3).\nNell'estate 2004 la squadra viene rinforzata dagli gli arrivi di giocatori con esperienza internazionale, quali Franklin, Chilavert, Bertoni, Vicentini, Saad, e Sartori e delle due stelle nascenti Zaramello e Vampeta. L'allenatore Miguel Rodrigo viene confermato, ma si dimette dopo sole 3 giornate per motivi perdonali, e viene sostituito dal giovane e promettente Corrado Roma. I \"lupi\" si mantengono su buone posizioni di classifica, ma il 28 novembre una tragedia colpisce duramente l'ambiente luparense e dell'intero futsal italiano: l'allenatore Roma, di ritorno a casa dopo un'amichevole, muore in un tragico incidente stradale. A sostituirlo sar\u00e0 richiamato Ramiro D\u00edaz. In Coppa Italia l'avventura finisce ai quarti per mano del Perugia, mentre la stagione regolare si chiude al 5\u00ba posto. Ai playoff, dopo aver eliminato al primo turno la Giampaoli Ancona, ai quarti gli avversari sono i cugini (e favoriti alla vittoria finale) dell'Arzignano; i lupi, contro i pronostici riescono a passare il turno battendo i vicentini all'andata in casa (5-4) e pareggiando 3-3 al ritorno. In semifinale l'avversaria \u00e8 la Roma, che riuscir\u00e0 a passare il turno battendo i padovani 4-3 a gara 3 (dopo 2 pareggi all'andata e al ritorno).\n2005-2009: l'era Velasco e il dominio nel nazionale.\nNell'estate 2005 viene scelto come nuovo allenatore lo spagnolo Jes\u00fas Velasco, proveniente da un quinquennio di successi con il . Vengono ceduti Franklin, Chilavert e Lamanna, mentre i nuovi acquisti sono Feller, Grana, Bitencourt, Scala, Dalle Molle e di un giovanissimo Marco Ercolessi. La Luparense domina per tutta la regular season (chiudendola in testa a 66 punti) e, il 6 febbraio 2006, battendo in finale a Catanzaro la Roma vince la sua prima Coppa Italia. Ai playoff per\u00f2 la squadra di Velasco fatica e, dopo aver passato solo a gara 3 i quarti contro l', viene eliminata dall' in semifinale (curiosamente la stessa semifinale dell'anno precedente) perdendo 1-2 in casa e 6-2 nel vicentino. Si chiude cos\u00ec una stagione di alto livello, conclusasi per\u00f2 senza il raggiungimento dell'obiettivo principale, ovvero la vittoria dello scudetto (che andr\u00e0 proprio di cugini dell'Arzignano).\nNell'estate del 2006 la squadra subisce una vera e propria rivoluzione, con la cessione di 9 giocatori (tra i quali Bertoni, Saad, Sartori e Scala) rimpiazzati da 11 nuove entrate (tra le quali quelle di M\u00e1rcio, Sandrinho, Nora e del futuro capitano Honorio). La stagione si apre con la sconfitta in Supercoppa nell'ennesima gara contro i cugini dell'Arzignano (5-3 per i vicentini), ma, in regular season, i \"lupi\" dominano e chiudono a +9 sulla seconda classificata. Nella final eight di Coppa Italia a Catania, dopo aver battuto Roma e Bisceglie arriva la sconfitta in finale per mano del Montesilvano. Ai play-off invece i biancazzurri, dopo aver battuto il Perugia e la sorpresa Marca accedono per la prima volta alla finale contro la Lazio: il 30 maggio 2007, nel palazzetto gremito di San Martino di Lupari, arriva la vittoria del primo storico scudetto.\nIn estate la squadra viene ulteriormente rinforzata con l'arrivo di nuovi giocatori, tra i quali Jubanski, Nuno, Villalba e la futura bandiera Canal, questo per\u00f2 a fronte di alcune cessioni importanti, tra le quali quelle di M\u00e1rcio e Sandrinho. La stagione 2007-2008 in Italia \u00e8 pressoch\u00e9 perfetta per i \"biancazzurri,\" che in nessuna competizione riescono a trovare una rivale che possa metterli seriamente in difficolt\u00e0 (basti pensare che durante la stagione la squadra subir\u00e0 una sola sconfitta). Le vittorie della prima Supercoppa (5-3 sul Montesilvano il 1\u00ba settembre 2007), della seconda Coppa Italia (2-1 sui padroni di casa dell'Augusta) e del secondo scudetto (6-2 sull'Arzignano) portano i \"lupi\" a diventare la prima (e fino ad ora unica) squadra a conquistare il \"triplete nazionale,\" ovvero la vittoria in un'unica stagione di tutti e 3 i principali trofei. Un'ulteriore \"trofeo\" conquistato quest'annata \u00e8 quello per il maggior fair play dimostrato durante l'anno. La 2007-2008 \u00e8 anche la stagione d'esordio per i \"biancazzurri\" in Coppa UEFA dove si arrendono in fase elite ai campioni d'Europa in carica della Dinamo Mosca.\nL'estate del 2008 segna le uscite di Grana, Montovaneli, Jubanski e Villalba, compensate dai ritorni di Sandrinho e Mielo, e dagli arrivi di Pellegrini, Reinaldi, Campagnaro e Barro. La stagione inizia con la vittoria, il 28 ottobre, della Supercoppa, battendo in finale 4-2 l'Augusta (qualificatasi come finalista di Coppa Italia). In Coppa Italia, dopo le vittorie ai quarti e in semifinale, la squadra di Velasco si deve arrendere ai rigori agli eterni rivali dell'Arzignano (alla loro prima vittoria di questo trofeo) che, vincendo, chiudono alla possibilit\u00e0 di un secondo \"triplete\" consecutivo. La Coppa UEFA inizia bene per i \"biancazzurri,\" che passano a pieni punti il main round in Polonia, ma si conclude in fase elite, dove sono sconfitti dai campioni in carica del Sinara. In regular season il primo posto arriva solo all'ultima giornata dopo un \"triello\" con Montesilvano e Marca. Ai playoff, per\u00f2, saranno i \"lupi\" a prevalere su tutti, conquistando, l'8 giugno a Bassano del Grappa (con il nuovo regolamento, non \u00e8 pi\u00f9 possibile ospitare finali a San Martino) il terzo scudetto. Proprio al termine della finale decisiva, Velasco, intervistato in diretta Rai Sport, annuncia la volont\u00e0 di tornare ad allenare nel paese natale. Si chiude cos\u00ec un ciclo durato 4 anni che ha portato in provincia di Padova ben 7 trofei.\nIl post Velasco e il 4\u00ba posto in Coppa Uefa.\nCome erede di Velasco viene scelto il giovane allenatore spagnolo Federico Vidal, il mercato estivo questa volta non stravolge pi\u00f9 di tanto la squadra, che cede Barro e acquistaChilavert (un ritorno in terra veneta per il paraguaiano), Danieli e C\u00e9sar (a questi si aggiunger\u00e0, a dicembre, anche Clayton Baptistella). L'annata 2009-2010 segna un'importante novit\u00e0; infatti, dopo 12 stagioni, la Luparense abbandona lo storico palazzetto di San Martino di Lupari, per trasferirsi al PalaBruel di Bassano del Grappa. La stagione inizia nel migliore dei modi con la vittoria, il 19 settembre, della Supercoppa (la terza in bacheca) ai danni dell'Arzignano. Questo sar\u00e0 l'ultimo derby di una lunghissima fila (che parte dai campionati regionali), a causa dei problemi economici che a dicembre colpiranno la societ\u00e0 vicentina. Il 22 novembre i \"lupi\" raggiungono un risultato storico: infatti, battendo a Conegliano il favoritissimo ElPozo Murcia (5-4) chiudono il main round in testa a punteggio pieno, e diventano la prima squadra italiana ad accedere alla final four di Coppa UEFA. Il non buon andamento della squadra in regular season (3\u00ba posto a -10 dalla capolista), per\u00f2, porta, a gennaio, all'esonero di Vidal, sostituito dal connazionale Sito Rivera. In Coppa Italia i \"biancazzurri\" sono eliminati in semifinale; mentre, nella final four di Coppa UEFA devono accontentarsi di un quarto posto, dopo aver perso sia la semifinale che la finalina per la terza posizione. La regular season si chiude al terzo posto; dopo 4 anni, quindi, i \"lupi\" non si presentano ai playoff come testa di serie, playoff che sanciscono la loro uscita in semifinale per mano della futura Campione d'Italia Montesilvano. Si chiude cos\u00ec una stagione dalle 2 facce, da una parte con la vittoria della Supercoppa e, soprattutto, lo storico quarto posto in Europa, ma dall'altra con un solo trofeo vinto e la perdita, dopo 3 anni del titolo di Campioni d'Italia.\nI bienni di Fern\u00e1ndez e Colini.\nNell'estate 2010 si chiude la breve avventura di Rivera allenatore, che viene sostituito da Julio Fern\u00e1ndez, vengono ceduti parecchi giocatori della stagione precedente (Baptistella, Reinaldi, Danieli, Barro e Nuno) a fronte di un discreto mercato in entrata (i Gemelli Ayala, il terzo ritorno di Sandrinho e i giovani De Luca e Halimi). Dopo un anno torna ad essere il palasport di San Martino il teatro delle battaglie casalinghe. In Coppa Italia i \"lupi\" vengono eliminati ai quarti per 3-1 dalla Lazio (futura vincitrice del trofeo), mentre ai playoff l'eliminazione avverr\u00e0, a sorpresa, in casa a gara 2 della semifinale per mano del Pescara (3-4). Dopo 5 stagioni si chiude, dunque, un'annata senza aver alzato trofei.\nL'estate 2011 segna un grande cambiamento nella formazione, che acquista dall'Augusta gli italobrasiliani Merlim e Fortino, dal Bisceglie Pedotti, dal Saragozza Euler e dal Regalbuto i giovani Maraucci e Grippi. A fronte di queste entrate vengono ceduti i gemelli Ayala, Chilavert, De Luca, Sandrinho, Pellegrini e Mielo. Viene di nuovo lasciato il palazzetto di San Martino di Lupari, per ritornare al PalaBruel. In Coppa Italia i \"biancazzurri,\" dopo aver sconfitto Bisceglie e Lazio, rispettivamente ai quarti e in semifinale, si presentano in finale da favoriti contro l'esordiente Asti, ma, a sorpresa, sono i piemontesi ad aggiudicarsi il trofeo. I \"lupi\" concludono la stagione regolari al primo posto; ai play-off, dopo aver eliminato Sport Five Putignano e Citt\u00e0 di Montesilvano Calcio a 5, hanno la meglio in una combattuta finale contro la Marca Futsal (protrattasi fino a gara 5) vincendo il quarto scudetto della propria storia.\nNell'estate del 2012, dopo due stagioni, mister Fernandez viene sostituito da Fulvio Colini; la Luparense torna dunque, dopo 8 anni di allenatori iberici, ad essere guidata da un italiano. Il mercato vede la cessione delle 2 bandiere Vampeta e Weber, oltre a quella del capo-cannnoniere della stagione appena conclusa Fortino, rimpiazzati dagli arrivi di Caputo, Rog\u00e9rio (gi\u00e0 alla corte di mister Colini a Montesilvano), Saiotti e Cavicchio. La fascia di capitano, dopo la cessione di Vampeta, passa al veterano Honorio. A dicembre i \"biancazzurri,\" sconfiggendo ai rigori l'Asti, mettono in bacheca la quarta Supercoppa, pochi mesi pi\u00f9 tardi \u00e8 il turno della terza Coppa Italia, vinta a Pescara sconfiggendo in finale per 3-1 la . Ai playoff, per\u00f2, i \"lupi,\" dopo essersi qualificati per la quinta volta alla finale, verranno superati dai cugini Marca (2-3 a Bassano, 5-3 e 3-2 a Conegliano); questa \u00e8 la prima (e fino ad ora unica) sconfitta della Luparense in una finale scudetto.\nPer la stagione successiva viene confermato mister Colini; il mercato estivo vede un grande cambiamento di rosa con le cessioni di Cavicchio, Saiotti, Tolotti, Rog\u00e9rio e Pedotti e gli arrivi di Bellomo, Tosta, Taborda, Marinho, Pizzo (oltre agli innesti di vari giocatori under 21). I \"lupi\" partono subito forte battendo a domicilio la Marca (3-7) nella Supercoppa italiana, tredicesimo trofeo nella storia della squadra. In campionato la squadra si mantiene su posizioni medio-alte di classifica, qualificandosi alla Coppa Italia. A inizio dicembre, a seguito del disimpegno di uno sponsor, i cugini della Marca smantellano la rosa, cedendo ai biancazzurri parecchi giocatori di livello (Edgar Bertoni e Patrick Nora, che fanno ritorno a San Martino, Follador, Morassi e Caverzan) che aumentano la qualit\u00e0 della squadra. Subito i lupi si qualificano alla final four della neonata Winter Cup, (organizzata in casa al PalaBruel) dove per\u00f2 arriver\u00e0 l'eliminazione in semifinale ai rigori da parte dell'Asti (futura vincitrice del trofeo). Sempre in semifinale arriver\u00e0 anche l'eliminazione dalla Coppa Italia, questa volta per mano della Lazio. In campionato la squadra di Colini chiude al quarto posto. Ai play-off, per\u00f2, sar\u00e0 la qualit\u00e0 della rosa a fare la differenza, portando i \"lupi\", dopo aver eliminato ai quarti il Real Rieti e in semifinale il favorito Asti a giocare una combattutissima finale contro l'Acqua e Sapone, decisa solo negli ultimi minuti di gara 5 dalla doppietta di Canal, che porta la Luparense a raggiungere a quota 5 titoli la Roma RCB come squadra con pi\u00f9 scudetti nel palmar\u00e8s.\nDeclino e nascita della polisportiva (2014-2016).\nL'estate 2014 inizia con l'annuncio shock del presidente Zarattini che annuncia il proprio disimpegno e il conseguente scioglimento della societ\u00e0 se entro il giugno successivo non si saranno fatti avanti nuovi soci. La stagione si rivela una delle pi\u00f9 complicate nella storia della squadra; dopo due anni arriva il divorzio con Fulvio Colini (passato all'ambizioso Pescara) e la squadra viene affidata all'emergente Alessio Musti, il mercato vede la cessione di vari giocatori di calibro, quali Canal (dopo 7 anni in biancazzurro), Caputo ed Ercolessi (passati a Pescara con Colini), Bertoni, Follador e Putano. Altrettanto corposo \u00e8 il mercato in entrata: Miarelli, H\u00e9ctor, Rub\u00e9n, Giasson, Restaino, Lo Giudice, Mato\u0161evi\u0107 e Mauricio. A novembre, nonostante il primo posto in classifica, l'uscita ai preliminari di Coppa UEFA e la larga sconfitta in Supercoppa italiana (1-6 a Bassano contro l'Acqua e Sapone) portano all'esonero di Musti ed al ritorno in panchina, dopo 2 anni e mezzo, di Fern\u00e1ndez. Nei mesi successivi arrivano le sconfitte in Winter Cup per mano del Kaos Futsal e in Coppa Italia per mano del Pescara degli ex; in regular season i \"lupi\" chiudono in testa alla classifica, seppur appaiati al Pescara, che, in virt\u00f9 degli scontri diretti favorevoli, si piazza sul primo gradino del podio. Nei playoff, giocati senza il capitano Honorio (infortunatosi nell'ultima giornata di campionato), dopo aver superato la Lazio ai quarti, i biancazzurri capitolano di fronte alla sorpresa Kaos, che, trascinato dalle reti di Kak\u00e1 e dell'ex Bertoni, si qualifica per la prima volta alla finale scudetto. Degno di nota \u00e8 il ritorno, per le gare 2 e 3 delle semifinali, nello storico palazzetto di San Martino di Lupari.\nNon essendosi fatti avanti nuovi soci, il 21 giugno 2015 Stefano Zarattini e Orazio Gobbo, presidente della societ\u00e0 calcistica dell'A.S.D. Radio Birikina Luparense annunciano la fusione delle rispettive societ\u00e0, costituendo la polisportiva Luparense Football Club. La presidenza viene assunta da Zarattini mentre le maglie di gioco della squadra di calcio a 5 abbandonano il \"biancobl\u00f9\" per adottare il \"rossobl\u00f9\" caratteristico di San Martino di Lupari. Ringraziato mister Fern\u00e1ndez, per aprire un nuovo ciclo la societ\u00e0 sceglie una soluzione interna: la prima squadra viene quindi affidata a Valter Ferraro, vice allenatore dal 2007, alla prima panchina da titolare in Serie A. Il mercato estivo vede le cessioni di grandi nomi quali Merlim, Nora, Waltinho e Mauricio e gli arrivi di Leandrinho, Ique, \u010cujec, Nurchi e Major, oltre a quelli dei giovani Baron (di ritorno dopo una stagione di prestito in Belgio), Guedes, Jonathan e Dener. L'inizio di stagione \u00e8 il pi\u00f9 difficile da quando i lupi si trovano in massima serie con la squadra invischiata nei bassifondi della classifica. A seguito della sconfitta a Montesilvano arrivano le dimissioni di mister Ferraro, sostituito dallo spagnolo Juan Francisco Fuentes. L'avvicendamento in panchina, insieme ad una rafforzamento della squadra a dicembre, portano i \"rossobl\u00f9\" a cominciare una rimonta (seconda squadra per punti conquistati nel girone di ritorno) chiusa con un'insperata qualificazione ai playoff da settima in classifica (dopo una rimonta di quattro posizioni). L'avversaria ai quarti \u00e8 il Pescara (reduce dalla final four di Coppa UEFA) ma, nonostante i pronostici, i \"lupi\" riescono a conquistare a gara 3 una clamorosa qualificazione alle semifinali, dove pero saranno gli avversari del Real Rieti ad avere la meglio.\nRitorno ai vertici e chiusura (2016-2018).\nL'estate 2016 segna una nuova rivoluzione nella squadra. Non rinnovato il contratto con Fuentes, come nuovo allenatore viene scelto il connazionale David Mar\u00edn (gi\u00e0 tecnico di Inter e Dinamo Mosca) che porta con s\u00e9 dal Kuwait il pivot Diego Mancuso. Gli altri acquisti sono Bertoni, Ramon, Lara, Bordignon e Coco, a fronte per\u00f2 delle cessioni di Adriano Foglia, Bissoni, Moura, Giasson, Leit\u00e3o, Ique e Baron. Il mercato invernale vede un ulteriore rafforzamento della rosa con gli arrivi del pivot campione del mondo Brandi, di Tobe e il ritorno di Foglia. Nei primi mesi la squadra si mantiene in buone posizioni di classifica, qualificandosi alla final eight di Coppa Italia (dove viene sconfitta in finale ai rigori dal Pescara) e alla final four di Winter Cup (sconfitta in semifinale per mano dell'Acqua e Sapone). Chiusa la regular season al secondo posto, i lupi riescono a qualificarsi per la finale playoff, dove in 4 gare sconfiggono il Pescara, vincendo il 14 giugno ad Ancona il settimo titolo e diventando cos\u00ec la squadra italiana a poter vantare pi\u00f9 scudetti nel proprio palmares. Giocatore rivelazione del finale di stagione \u00e8 Mancuso che, con 11 gol, \u00e8 miglior marcatore dei play-off. Confermato mister Mar\u00edn, il mercato estivo 2017 vede ancora una volta grandi cambiamenti in rosa, con le cessioni di Mancuso, Brandi, Foglia, Tobe, Bertoni e Coco. \nL'estate successiva, dopo una stagione contrassegnata dal raggiungimento di tutte le finali nazionali, ma dalla vittoria nella sola Supercoppa, il presidente Zarattini annuncia lo scioglimento della squadra di calcio a 5 per dedicarsi esclusivamente a quella di calcio. \nNell'agosto successivo viene fondata la Futsal Luparense, iscritta al campionato di Serie D del Veneto che, pur da non diretta erede della societ\u00e0 storica, si propone come continuazione della tradizione calcettistica cittadina..\nColori e simboli.\nColori.\nI colori storici della Luparense calcio a 5 sono il bianco e l'azzurro. Con l'istituzione della polisportiva, la squadra ha mutato i propri colori sociali al rosso-blu per uniformarsi alla tradizione cittadina.\nSimboli ufficiali.\nStemma.\nIl simbolo della Luparense calcio a 5 \u00e8 il lupo.\nStrutture.\nPalazzetti.\nPlay-off e Coppa Uefa.\nA causa della capienza non sufficiente del palazzetto di San Martino di Lupari, i \"lupi\" dal 2009 sono costretti a spostarsi per giocare i playoff scudetto; i 2 palazzetti utilizzati fino ad ora sono stati il Palabassano (playoff 2009, 2011, 2012, 2013, 2017 e 2018) e il PalaBruel (playoff 2010, 2014, 2015 e 2018).\nLo stesso discorso vale per la Coppa UEFA, organizzata due volte al Palasport San Lazzaro (2007 e 2017) e una volta alla Zoppas Arena (nel 2009).\nAllenatori e giocatori.\nGiocatori.\nGiocatori premiati.\nGiocatori che hanno conseguito successi o piazzamenti internazionali durante il periodo di militanza nella Luparense.\nTifoseria.\nDal 2016 alla chiusura il gruppo ultras rossobl\u00f9 \u00e8 stata la \"Torcida Luparense\". Precedentemente, tra il 2003 e il 2010 esistevano i \"Giovani Lupi\".\nSezione femminile.\nDal 2004 al 2016 la Luparense ha avuto una propria sezione femminile, le Lupe.\nMilitanti nel campionato nazionale di Serie A nel quinquennio 2011-2016, le \"lupe\" sono arrivate due volte a sfiorare la vittoria in Coppa Italia."}
{"id": "2430616", "revid": "264902", "url": "https://it.wikipedia.org/wiki?curid=2430616", "title": "Abbigliamento nell'antica Grecia", "text": "Labbigliamento dell'antica Grecia era generalmente di carattere molto semplice, spesso costituito da un unico rettangolo di stoffa, non cucito, ma drappeggiato intorno al corpo, con stili pressoch\u00e9 identici sia nell'abbigliamento maschile che in quello femminile. L'unico capo a fare parte unicamente del guardaroba femminile era il peplo. Tale moda rimase praticamente invariata nel corso degli anni, in cui cambiarono soltanto i tessuti ed i materiali utilizzati ed il modo in cui essi venivano indossati, a seconda del quale era possibile distinguere il diverso ceto sociale dell'indossatore.\nAbbigliamento maschile.\nL'abito nazionale degli uomini greci era\nil chitone, lunga tunica, cucita su un lato e fermata sulle spalle da fibule, o da una cucitura, e molto simile al suo corrispettivo femminile. Nel corso degli anni il chitone fu relegato ad abito per le circostanze formali e le cerimonie solenni, e sostituito a partire dal V secolo dal pi\u00f9 pratico \"chitoniskos\", lungo fino alle ginocchia e fermato in vita da una cintura. Gli uomini liberi lo indossavano fissato su entrambe le spalle, e spesso con l'illusione di due piccole maniche. Gli schiavi invece ne indossavano una versione meno pregiata, e fissata su una sola spalla, in modo da riconoscere la loro condizione e permettere loro maggiore comodit\u00e0 nel lavoro. La versione destinata ai bambini invece era lasciata libera senza cintura, cos\u00ec come quella indossata dai soldati al di sotto delle corazze. Materiale maggiormente diffuso era la lana, e soltanto in rare occasioni il lino.\nL\"himation\" era il mantello utilizzato tanto dagli uomini quanto dalle donne, indossato al di sopra della tunica, semplicemente appoggiato sulla spalla e fatto ricadere sul fianco. Poteva eventualmente anche essere ripiegato a quadrata ed appoggiato sulla spalla, oppure portato appoggiato da una spalla all'altra, privo di cuciture o spille. In ogni caso, i modi in cui l'himation poteva essere drappeggiato erano innumerevoli, e spesso indicativi della posizione sociale e della professione di chi lo indossava. Il \"tribonio\" di provenienza spartana era un mantello pi\u00f9 ruvido e pi\u00f9 grezzo, che lasciava scoperte le gambe, e fu adottato come divisa distintiva dei filosofi.\nLa \"clamide\" (o anche \"claina\") era un corto mantello di lana infeltrito, di utilizzo prettamente militare, che veniva fissato sulle spalle o sul dorso da una fibula. L'utilizzo della clamide si diffuse anche fra i Romani e i goti e rimase in uso sino al 300 d.C. La clamide era il simbolo del comando fra i generali dell'esercito, ed era il simbolo del passaggio nell'et\u00e0 adulta per gli adolescenti che lo ricevevano in dono.\nAbbigliamento femminile.\nNon esistevano grandi differenze fra l'abbigliamento maschile e quello femminile. Le aristocratiche greche infatti usavano indossare una Tunica lunga fino alla caviglia con spacco laterale e spesso con strascico. il seno era sorretto da una larga fascia, che aveva anche la funzione di nascondere l'apertura del vestito. A completare l'abito vi era un giacchetto senza maniche (tipo bolero), pi\u00f9 lungo sui fianchi ed uno scialle, chiamato \"kr\u00e9demnon\". Un triangolo di tessuto leggero veniva appoggiato sulla testa, ricadente sulle spalle, con mera funzione ornamentale, e a cui spesso poteva essere abbinato il \"p\u00f2los\", ornamento di origini orientali, spesso raffigurato nell'abbigliamento delle Dee o delle donne di culto.\nAbito nazionale delle donne greche era invece il \"peplo\", rettangolo di stoffa (generalmente lana) che veniva drappeggiato intorno al corpo sino a formare una sorta di tunica, che lasciava le braccia scoperte, e veniva fermato in vita da una sorta di cintura. Comunemente il peplo veniva rimboccato al di sopra della cintura, creando un effetto simile a quello di una moderna blusa. I colori pi\u00f9 diffusi di tale abito erano quelli naturali come il bianco o lo zafferano.\nIl \"peplo ionico\" era costituito da due teli rettangolari sovrapposti e cuciti insieme sui lati. L'abito veniva fermato in vita da un cordone o una cintura, e fissato sulle spalle, inizialmente da fibule, ed in seguito da vere e proprie cuciture. Dal peplo ionico era possibile, tramite spille appuntate nella parte superiore dell'abito, ricavare anche delle maniche, ed era generalmente lungo sino ai piedi, a differenza del peplo dorico, che invece poteva essere anche pi\u00f9 corto. Il peplo era sempre vestito insieme all'himation.\nL\"himation\" era un mantello comune ad entrambi i sessi, al punto che lo stesso mantello poteva essere indossato indifferentemente dalla moglie o dal marito. Col tempo l'himation femminile assunse qualche differenza, ottenuta da qualche maggiore decorazione, o con bordi frangiati. L'himation poteva essere indossato attraverso la testa, oppure facendolo passare da sotto l'ascella alla spalla opposta. Il \"diplax\" ed il \"chlamidon\" erano delle versioni dell'himation, di dimensioni pi\u00f9 ridotte, in uso nelle stagioni pi\u00f9 calde.\nCalzature.\nPrincipale, e diffusissimo, modello di calzature greche erano i \"ped\u1fd6lon\", una primitiva forma di sandali, costituita da un plantare di cuoio, ritagliato sulla forma del piede, a cui era assicurato tramite una serie di fasce che arrivavano sino al collo del piede. Tale calzatura si evolse nei \"sand\u03aclia\", pi\u00f9 elaborati e resistenti, che nelle varianti femminili potevano persino essere colorati. L'evoluzione dell'arte calzolaia port\u00f2 alla realizzazione delle \"krhp\u03af\u03c2\", scarpe aperte tipicamente maschili, da cui derivarono gli \"\u1f10ndrom\u03af\u03c2\", la cui allacciatura giungeva sino al ginocchio, ed erano tipiche della divisa militare. Le \"\u1f10mb\u03acde\u03c2\", probabilmente di provenienza babilonese o tracia, furono fra i primi modelli di scarpe chiuse, sia maschili che femminili, prodotte in numerose varianti (basse o alte) e di differenti colori. Tipica scarpa femminile per le occasioni particolarmente formali, come cerimonie e matrimoni, era il \"di\u03acbaqron\", impreziosita da applicazioni in metalli. Le costosissime \"baucides\" erano invece le tipiche calzature delle etere, la cui caratteristica era di aumentare notevolmente l'altezza dell'indossatore, stessa caratteristica che contraddistingueva i \"coturni\" (\"k\u03ccqorno\u03c2\"), gli altissimi stivaletti indossati dagli attori tragici.\nI principali centri di produzione di calzature si trovavano in Sicilia, nel Mar Nero, la Cirenaica e l'Asia minore, in cui i calzolai si occupavano tanto della conciatura delle pelli quanto della fabbricazione delle scarpe. La colorazione, avveniva con le stesse tecniche utilizzate per i tessuti, attraverso l'applicazione di cortecce vegetali, pigmenti di origini minerale o metallica e terra rossa.\nCopricapi.\nA differenza con i costumi della moda pi\u00f9 recente, i copricapi nell'antica Grecia avevano una funzione meramente pratica, ed erano principalmente utilizzati per proteggere l'indossatore dai raggi del sole, durante il lavoro nelle campagne, o per proteggere dal freddo, come il \"\u1f00lwpek\u03af\u03c2\", realizzato in pelle di volpe. Il \"p\u1fd6lo\u03c2\" invece era un copricapo in feltro destinato ai ceti pi\u00f9 poveri, ed utilizzato principalmente a scopo \"curativo\" dai bambini e gli anziani. Le fattezze di tale copricapo potevano variare a seconda del luogo e della regione. La \"kaus\u03afa\" era un lungo cappello di feltro piatto, di origine macedone, mentre il berretto frigio era un copricapo conico con la punta ripiegata in avanti, di origine anatolica. L'unico cappello destinato alle donne era invece il \"kr\u03aedemnon\", di forma simile al petaso maschile. Infine il polos (\"\u03c0\u03cc\u03bb\u03bf\u03c2\") era un copricapo di forma cilindrica o quadrangolare, tipico nelle rappresentazioni delle divinit\u00e0 femminili, ed effettivamente impegnato in cerimonie.\nBiancheria intima.\nPochissime notizie sono giunte relative all'utilizzo di biancheria intima nella Grecia antica er coprire le parti intime. Si sa per certo che le donne utilizzassero una fascia di tessuto a mo' di reggiseno, chiamata \"str\u00f2phion\". Alcune fonti riportano che spesso esso \u00e8 indicato anche con i nomi di \"tain\u00eca\" o di \"m\u00ectra\", molto probabilmente a seconda della forma e della grandezza dell'indumento.\nMateriali.\nIl materiale pi\u00f9 utilizzato nella tessitura dei capi di abbigliamento era la lana. Pi\u00f9 esotico e costoso era ritenuto invece il cotone, importato dall'Oriente. Anche il lino era utilizzato, principalmente nella realizzazione delle divise militari che necessitavano di essere pi\u00f9 leggere e pi\u00f9 pratiche. La coltivazione del lino per\u00f2 negli anni fu abbandonata e ripresa soltanto molti secoli dopo. Per i vestiti pi\u00f9 costosi e raffinati era impiegato il bisso, una specie di seta naturale marina, ricavata da un filamento che secernono alcuni molluschi.\nI colori maggiormente presenti nell'abbigliamento erano, ovviamente, il bianco naturale dei tessuti, ma anche alcune colorazioni naturali come il giallo, il turchese, il vinaccia. Meno comune era il rosso, in quanto la tecnica di colorazione impiegata, prevedeva l'utilizzo della porpora, e rendeva notevolmente pi\u00f9 alti i costi di produzione. Tuttavia il rosso era il colore che veniva indossato dalle etere e dai ballerini, quindi, in ogni caso era ben poco diffuso."}
{"id": "2430617", "revid": "339392", "url": "https://it.wikipedia.org/wiki?curid=2430617", "title": "Moda dell'antica Grecia", "text": ""}
{"id": "2430625", "revid": "339392", "url": "https://it.wikipedia.org/wiki?curid=2430625", "title": "Corpo di Ballo", "text": ""}
{"id": "2430630", "revid": "729019", "url": "https://it.wikipedia.org/wiki?curid=2430630", "title": "Hopfner HA-11/33", "text": "L'Hopfner HA-11/33, che successivamente assunse la designazione RLM WNF Wn 11, era un aereo anfibio a scafo centrale ed ala alta sviluppato dalla divisione aeronautica dell'azienda austriaca Hirtenberger Patronenfabrik (HP) nei primi anni trenta ed avviato alla produzione in serie dalla Wiener Neust\u00e4dter Flughafenbetriebs GmbH.\nRealizzato per il mercato dell'aviazione civile, venne in seguito preso in carico dalla Heimwehr Flieger Korps, l'allora aeronautica militare austriaca, quindi, dopo l'Anschluss, dalla tedesca Luftwaffe per valutarlo.\nStoria del progetto.\nNei primi anni trenta la Dr. Oetker, azienda alimentare austriaca (attualmente conosciuta in Italia con il brand Cameo), commission\u00f2 alla Hirtenberger Patronenfabrik (HP), azienda attiva nel campo del settore difesa, un velivolo anfibio multiruolo per permettere di spostarsi pi\u00f9 velocemente nelle varie filiali estere dell'azienda. La divisione aeronautica della HP, che sarebbe diventata in seguito Wiener Neust\u00e4dter Flughafenbetriebs, svilupp\u00f2, su progetto di Theodor Hopfner, un modello bimotore a scafo centrale, caratterizzato da una cabina di pilotaggio chiusa dove potevano trovare posto, oltre al pilota, tre passeggeri.\nIl prototipo, marche A-141 ed equipaggiato con una coppia di motori radiali Siemens-Halske Sh 14 A-4 da 160 CV (118 kW) ciascuno, venne portato in volo per la prima volta nella prima parte del 1933 dalla superficie del lago di Neusiedl.\nDopo l'acquisizione tedesca venne inoltre pianificato un suo possibile sviluppo, indicato come WNF Wn 11C, dotato di cabina allargata a cinque posti e di un diverso impianto motore basato su una coppia di Hirth HM 508 D da 240 PS (176,5\u00a0kW), ma non prosegu\u00ec oltre la realizzazione di un modello per la galleria del vento.\nImpiego operativo.\nNel 1935 il velivolo venne acquistato dal governo austriaco per conto della Heimwehr, milizia e gi\u00e0 organizzazione paramilitare, per la formazione dei piloti destinati agli idrovolanti della propria componente aerea (Heimwehr Flieger Korps) e reimmatricolato OE-DGH.\nCon l'annessione dell'Austria alla Germania del 1938, generalmente nota come Anschluss, l'intera aviazione austriaca pass\u00f2 sotto il controllo dal Reichsluftfahrtministerium (RLM) ed i suoi velivoli inquadrati nella Luftwaffe. L'azienda costruttrice venne ridesignata Wiener-Neust\u00e4dter-Flugzeugwerke GmbH (WNF), ed il modello in questione fu indicato, in ottemperanza al sistema di designazione vigente, WNF Wn 11 e nuovamente reimmatricolato PH+IB.\nIl modello suscit\u00f2 interesse per il suo utilizzo come aereo da addestramento per i piloti da idrovolante e venne inviato a Travem\u00fcnde per una serie di prove in ambito operativo."}
{"id": "2430631", "revid": "729019", "url": "https://it.wikipedia.org/wiki?curid=2430631", "title": "Beriev A-40", "text": "Il Beriev A-40 \"Al'batros (in cirillico \u0411\u0435\u0440\u0438\u0435\u0432 A-40 \"\u0410\u043b\u044c\u0431\u0430\u0442\u0440\u043e\u0441 (\"Albatros\") nome in codice NATO Mermaid, \"Sirena\") \u00e8 un aereo anfibio o idrovolante bimotore a getto progettato dalla Beriev per la guerra anti-sommergibile. Inteso come rimpiazzo per l'aereo anfibio Beriev Be-12 e quello di base a terra Ilyushin Il-38, il progetto venne sospeso dopo che soli due prototipi vennero costruiti, a causa del collasso dell'Unione Sovietica.\nRecenti rapporti indicano che il progetto \u00e8 stato ripreso e che sta ottenendo interesse per una fornitura da parte della Voenno Morskoj Flot Rossijskoj Federacii, l'aviazione di marina russa.\nStoria del progetto.\nIl primo volo non era programmato; durante i test di rullaggio ad alta velocit\u00e0, l'aereo si alz\u00f2 dalla pista, e l'equipaggio fu costretto a continuare il volo. Il conseguente decollo e atterraggio si verificarono senza incidenti, tuttavia l'equipaggio venne declassato dai suoi compiti, anche se nonostante tutto salv\u00f2 l'aereo.\nIl 5 settembre 2008, il vice comandante dell'Aviazione di marina russa, Maggior Generale Nikolai Kuklev, annunci\u00f2 che l'A-42 sar\u00e0 adottato dalla Marina russa come principale aereo da Ricerca e salvataggio e aereo anti-sommergibile; un contratto provvisorio di 4 aerei per la ricerca e salvataggio \u00e8 gi\u00e0 stato aggiudicato all'azienda costruttrice con le consegne programmate per il 2010. Tutti e quattro gli aerei saranno in servizio nel 2013.\nUn grande contratto per la consegna di centinaia di aerei da ricognizione e guerra antisommergibile, per rimpiazzare la flotta giacente di Be-12 e Il-38 \u00e8 in valutazione."}
{"id": "2430637", "revid": "1226", "url": "https://it.wikipedia.org/wiki?curid=2430637", "title": "Opera letteraria", "text": ""}
{"id": "2430639", "revid": "24814179", "url": "https://it.wikipedia.org/wiki?curid=2430639", "title": "Catacana", "text": ""}
{"id": "2430640", "revid": "287204", "url": "https://it.wikipedia.org/wiki?curid=2430640", "title": "Abram Efimovi\u010d Archipov", "text": "Biografia.\nNato nell'oblast' di Rjazan' da una famiglia di credo ortodosso Archipov and\u00f2 a studiare alla scuola di Mosca di pittura, scultura e architettura nel 1877 dove fu istruito sotto gli insegnamenti di vari famosi artisti russi come Vasilij Grigor'evi\u010d Perov, Vasilij Dmitrievi\u010d Polenov e Vladimir Egorovi\u010d Makovskij. Nel 1883 Archipov and\u00f2 a studiare a San Pietroburgo all'Accademia Imperiale d'Arte, dove rimase per due anni prima di ritornare a Mosca per completare i suoi studi.\nArchipov fu accettato nei Peredvi\u017eniki nel 1889 e nell'Unione degli artisti russi nel 1903. I temi che ricorrono nella sua arte sono le vite delle donne russe nella dura realt\u00e0 di tutti i giorni rappresentate tramite il realismo pittorico. Dipinse anche diversi quadri di donne contadine della Russia rurale con i vivaci colori degli abiti tradizionali. Come altri artisti delle associazioni di cui faceva parte, utilizzo regolarmente la pittura en plein air viaggiando e dipingendo scene della Russia del nord e delle coste del mar Bianco.\nArchipov insegn\u00f2 anche alla scuola di Mosca di pittura, scultura, e architettura dove fu originariamente studente. Prese parte all'Associazione degli Artisti Rivoluzionari Russa nel 1924 e nel 1927 fu premiato con il titolo \"Artista Nazionale dell'URSS\"."}
{"id": "2430643", "revid": "124018185", "url": "https://it.wikipedia.org/wiki?curid=2430643", "title": "Sceliphron spirifex", "text": "Sceliphron spirifex () (detta comunemente vespa muratrice) \u00e8 una specie di vespa solitaria appartenente alla famiglia Sphecidae, diffusa in Africa e nell'Europa meridionale. Da non confondere con la vespa vasaio o vespa vasaia del genere \"Eumenes\" che costruisce nidi in argilla a forma di anfora in miniatura. In Italia sono presenti altre 4 specie del genere Sceliphron: S.destillatorium, S.madraspatanum autoctone a cui si aggiungono le diffuse alloctone S.curvatum (asiatica) e S.caementarium (americana).\nDescrizione.\nLa lunghezza totale del corpo misura 25 mm circa. Particolarit\u00e0 dell'insetto sono le lunghe zampe posteriori misuranti quanto il corpo dell'insetto stesso. L'addome \u00e8 collegato al torace tramite il petiolo (sottile vitino). Hanno un'apertura alare pari a circa 25 mm.\nGli adulti hanno una livrea caratteristica, maggiormente nera con alcune parti gialle (petiolo e parti delle zampe).\nBiologia.\nLa vespa muratrice vola in modo caratteristico, tenendo l'addome nero e a goccia in alto e lasciando penzoloni le lunghe zampe gialle e nere. \nLa sua alimentazione differisce a seconda dell'et\u00e0: da adulta si nutre del nettare dei fiori, favorendo cos\u00ec l'impollinazione, mentre le larve sono carnivore e alquanto voraci. La femmina adulta deposita un uovo nel nido in argilla e lo rifornisce con ragni paralizzati dalla puntura necessari allo sviluppo della larva. \nIl nido \u00e8 totalmente composto di fango, modellato e cementato utilizzando una particolare secrezione prodotta dalla bocca dell\u2019animale.\nDistribuzione.\nMondo.\nLa specie ha un areale che va dall'Africa Settentrionale all'Europa Meridionale. \nIn Italia.\nLa specie \u00e8 autoctona dell'Italia e vi \u00e8 presente in tutte le regioni eccetto in Valle d'Aosta e Molise."}
{"id": "2430644", "revid": "1745361", "url": "https://it.wikipedia.org/wiki?curid=2430644", "title": "Astroturfing", "text": "Astroturfing \u00e8 un termine coniato negli Stati Uniti intorno alla met\u00e0 degli anni ottanta del XX secolo: nell'ambito del \"marketing\", esso definisce la creazione a tavolino del consenso proveniente dal basso, della memoria o della storia pregressa di un'idea, un prodotto o comunque qualsiasi bene oggetto di propaganda (bene di consumo, candidato alle elezioni, etc.). La tecnica di \"astroturfing\" si affida spesso a persone retribuite, affinch\u00e9 esse producano artificialmente un'aura positiva intorno al bene da promuovere.\nOrigine del termine.\n\"AstroTurf\" \u00e8 il marchio registrato di un'erba artificiale prodotta dalla Monsanto e commercializzata su grande scala a partire dal 1966, anno in cui fu utilizzata per la copertura del terreno di gioco dell'Astrodome di Houston, in Texas. Proprio il nome di tale stadio fu all'origine del marchio, che si componeva di ASTRO\"(dome)\" e \"(artificial)\"TURF (in inglese \"Turf\" significa \"Zolla\"). Il suo derivativo \"Astroturfing\" fu coniato come antonimo di \"grassroots\" (alla lettera \"Radici dell'erba\"), equivalente, in italiano, al termine \"Politica dal basso\", espressa dalla similitudine con le radici che affondano nel terreno, e anche col fatto che ogni filo d'erba ha una sua individualit\u00e0, ma che tanti fili d'erba si uniscono a formare un prato.\nPi\u00f9 genericamente, \"grassroots\" designa un movimento, un consenso, un insieme di comportamenti sociali, che sono radicati in una comunit\u00e0 da molto tempo, dei quali la comunit\u00e0 ha memoria. \"Astroturfing\", per converso, indica qualsiasi categoria merceologica o anche, per esempio, un'idea politica che, lungi dall'essere radicata da tempo in una comunit\u00e0, gode in realt\u00e0 di una promozione a tavolino e di una serie di falsi ricordi costruiti artificialmente da un gruppo di \"marketing\" organizzato: il primo a parlare di \"astroturfing\" fu l'allora senatore democratico del Texas (e futuro candidato alla vicepresidenza degli Stati Uniti) Lloyd Bentsen, che nel 1985, di fronte a un'intensa attivit\u00e0 di \"lobbying\" da parte dell'industria assicurativa consistente in un inusuale flusso di lettere, disse \u00abun texano riconosce la differenza tra \"grassroot\" e \"astroturf\", questa \u00e8 corrispondenza organizzata\u00bb.\nObiettivi dell'astroturfing.\nL'astroturfing nasce come tecnica di alterazione della percezione sulle qualit\u00e0 di un prodotto commerciale. Si basa in particolare sull'idea che molti giudizi positivi o lusinghieri verso un certo prodotto influenzino le scelte dei consumatori/utenti spingendoli all'acquisto o comunque a formarsi un'opinione positiva del prodotto stesso. In chiave duale, la tecnica dell'astroturfing pu\u00f2 essere usata per bilanciare giudizi negativi in modo da rendere neutra la percezione che arriva al pubblico. Gli stessi concetti hanno trovato applicazione anche nell'ambito della comunicazione politica.\nL'astroturfing e il web.\nL'astroturfing \u00e8 un fenomeno avvertito sul web, dove talvolta il termine \u00e8 usato in maniera restrittiva per caratterizzare le false impressioni positive di contenuti pubblicati in rete. In questo ambito la pratica pi\u00f9 comune \u00e8 rappresentata dai \"commenti positivi\" che possono accompagnare recensioni o presentazioni di singoli prodotti o servizi oppure dichiarazioni ed atti politici. Una variante della tecnica consiste nel creare un diverso contenuto, ad esempio un post su un blog magari a mezzo di meatpuppet o sockpuppet, che tuttavia riferisca ed esalti l'oggetto dell'astroturfing.\nIl caso Microsoft.\nNel 1998 la compagnia di informatica statunitense Microsoft fu oggetto di uno scandalo telematico per aver effettuato dell'astroturfing al fine di indebolire la posizione del Dipartimento della Giustizia USA, intenzionato ad applicare contro la compagnia severe misure di antitrust. Tempo dopo la stessa Microsoft fu di nuovo trovata a perserverare nella stessa pratica, stavolta per promuovere il sistema operativo Windows XP, in forme comunicative simili a quelle usate dalla concorrente Apple. Naturalmente la Microsoft non manc\u00f2 di provare poi la stessa manovra per correggere in senso ad essa favorevole voci della versione in inglese di Wikipedia."}
{"id": "2430645", "revid": "76963", "url": "https://it.wikipedia.org/wiki?curid=2430645", "title": "Kimika Yoshino", "text": "Carriera.\nDebutta nel 1995, interpretando il ruolo della protagonista Misa Kuroi nell'horror \"\", per il quale vince nel 1996 il Japanese Professional Movie Awards come miglior attrice esordiente. La Yoshino interpreta Misa Kuroi nel secondo film della serie, \"Eko Eko Azarak II - Birth of the Wizard\".\nNel 2003 lavora con Takashi Miike, interpretando il ruolo dello yakuza divenuto donna in \"Gozu\", ed \u00e8 nel cast di \"Sky High\", diretto da Ry\u016bhei Kitamura. Tre anni dopo torna a lavorare con Takashi Miike, nel film d'azione \"Waru\".\nNel 2008 gira un video per adulti dal titolo \"Impact\" per la casa di produzione \"Muteki\"."}
{"id": "2430646", "revid": "767487", "url": "https://it.wikipedia.org/wiki?curid=2430646", "title": "Corna di fachiro", "text": "La corna di fachiro (o madu o maru) \u00e8 un'arma difensiva/offensiva indiana a doppia punta.\nQuesto tipo d'arma \u00e8 stato ideato per parare colpi di taglio o di botta, e contemporaneamente offrire un certo potenziale d'offesa, come un saintie, lancia indiana di acciaio con guardamano ad arco.\nIl nome \"corna di fachiro\" scaturisce dalla regola ind\u00f9 che i fachiri, i santoni induisti, non possono portare armi normali, dunque le armi a loro permesse sono non ordinarie, come il madu, appunto.\nQueste consistono in due corna di capra, antilope o altro animale leggermente curve o dritte unite insieme con le punte disposte con verso opposto l'una all'altra. Il punto di giunzione \u00e8 protetto da un piccolo disco che, a modo di guardamano, funge da scudo; in cima ad ogni corna vi \u00e8 una punta, generalmente in acciaio, che assomiglia ad una testa di freccia non molto larga, cosicch\u00e9 l'arma possa colpire solo di punta ed in due direzioni.\nEsistono anche versioni senza scudo."}
{"id": "2430647", "revid": "102596095", "url": "https://it.wikipedia.org/wiki?curid=2430647", "title": "The Long Play", "text": "The Long Play \u00e8 l'album di debutto della cantante tedesca Sandra, pubblicato nel 1985.\nContiene i brani \"(I'll Never Be) Maria Magdalena\", \"In the Heat of the Night\" e \"Little Girl\", pubblicati come singoli."}
{"id": "2430648", "revid": "24814295", "url": "https://it.wikipedia.org/wiki?curid=2430648", "title": "Boniver", "text": ""}
{"id": "2430649", "revid": "1442080", "url": "https://it.wikipedia.org/wiki?curid=2430649", "title": "Il pendio dell'abbandono", "text": "Il pendio dell'abbandono \u00e8 un brano musicale cantato da Carmen Consoli, la cui musica \u00e8 stata scritta, coordinata e diretta dalla stessa Consoli e Goran Bregovi\u0107.\nIl brano \u00e8 stato pubblicato come singolo nel 2005 e successivamente inserito come quinta traccia dell'album \"Eva contro Eva\" dell'anno seguente.\nUna versione in inglese, intitolata \"On a leash\", \u00e8 presente nell'album \"Champagne For Gypsies\" di Goran Bregovi\u0107 ed \u00e8 cantata da Selina O'Leary. Pi\u00f9 simile a questa versione, rispetto all'originale della Consoli, il brano \"Gade\" interpretato dalla cantante e attrice croata Severina Vu\u010dkovi\u0107.\nLa canzone \u00e8 il tema principale del film \"I giorni dell'abbandono\" diretto da Roberto Faenza, con Margherita Buy e Luca Zingaretti, girato nel 2005.\nQuesto \u00e8 il secondo brano di Carmen utlizzato come colonna sonora. Gi\u00e0 nel 2000, infatti, Gabriele Muccino aveva utilizzato \"L'ultimo bacio\" per il film che prende nome proprio dalla canzone della Cantantessa.\nCuriosamente, invece, nel film di Faenza \u00e8 Goran Bregovic ad entrare in scena, nel ruolo del vicino di casa della protagonista."}
{"id": "2430650", "revid": "88196295", "url": "https://it.wikipedia.org/wiki?curid=2430650", "title": "Middle Plantation", "text": "Middle Plantation nella Colonia della Virginia, era una citt\u00e0 interna fondata nel 1632. Era sita sull'altipiano posto alla met\u00e0 della Virginia Peninsula, tra i fiumi James e York. Middle Plantation rappresent\u00f2 il primo insediamento inglese nell'entroterra e venne realizzata su di una decisione votata dall'Assemblea, per creare un collegamento fra Jamestown e Kiskiack, un insediamento ubicato sul fiume York all'interno della penisola.\nLa sua crescita venne incoraggiata dal completamento, nel 1634, di una palizzata continua che attraversava l'intera penisola a nove chilometri da \"Archer's Hope Creek\", che si riversava poi verso nord nel fiume York. Nello stesso anno venne fondata \"James City Shire\" che comprendeva \"Middle Plantation\" e l'area circostante. Successivamente, \"James City Shire\" divenne Contea di James City, la contea pi\u00f9 antica degli Stati Uniti. \nCon la crescita della popolazione, venne costruita Bruton Parish Church, la chiesa della comunit\u00e0. Nel 1693, \"Middle Plantation\" venne selezionata come sede del College di William e Mary. Dopo essere stata usata come sede di incontri politici numerose volte nel corso del XVII secolo, quando la capitale della Colonia della Virginia era ubicata a Jamestown, \"Middle Plantation\" divenne la nuova capitale nel 1699. Essa venne presto rinominata con il nome di Williamsburg in onore del re Guglielmo III di Gran Bretagna, ed \u00e8 oggi il sito del Distretto Storico di Colonial Williamsburg.\nStoria.\nLa palizzata difensiva attraverso la penisola.\nL'idea di costruire una palizzata difensiva attraverso la penisola, venne gi\u00e0 discussa nel 1611. Sir Thomas Dale, allora governatore, in una lettera indirizzata al conte di Salisbury, raccomandava la costruzione di un insediamento fortificato a Kiskiack, a 32 chilometri lungo il fiume York da \"Old Point Comfort\". Ma, il matrimonio avvenuto, nel 1614, fra il colono John Rolfe e la principessa nativa Pocahontas, determin\u00f2 un periodo di pace con i nativi e l'idea della palizzata venne dunque accantonata. \nVenne poi ripresa intorno al 1623, a seguito del massacro indiano del 1622. In quel tempo, l'insediemento di \"Martin's Hundred\" a \"Wolstenholme Towne\", situato sul fiume James a circa nove chilometri da Jamestown, venne attaccato dagli indiani che uccisero 73 coloni, lasciando i superstiti cos\u00ec traumatizzati, che la colonia dovette essere abbandonata temporaneamente. Il governatore Francis Wyatt ed il suo consiglio, scrivettero pertanto al Conte di Southampton che avevano deciso di costruire una palizzata fra i fiumi James e York, da \"Martin's Hundred\" a Kiskiack. \nNel 1626, Samuel Mathews, di Denbigh and William Claiborne, of Kecoughtan, si offrirono di costruire la palizzata e delle case fortificate, a brevi intervalli, fra \"Martin's Hundred\" e \"Kiskiack\". Comunque, i costi erano cos\u00ec elevati che \u00e8 dubbio la loro proposta sia stata accettata. \nSviluppo nella parte nord della penisola.\nLa parte nord della penisola era poco abitata e nel 1630 non venne presa alcuna decisione sulla costruzione della palizzata. Sotto il governo di John Harvey, in un incontro tenuto a Jamestownl'8 ottobre 1630, il governatore ed il suo Consiglio decisero di costruire delle case su entrambe le rive del \"King's Creek\", estendendole poi rapidamente sulla riva sud del fiume York. Dal settembre 1632, la popolazione stanziata sulla riva sud del fiume York, crebbe in maniera cos\u00ec consistente da ottenere due rappresentanti all\"'Assemblea Generale della Virginia\". \nKiskiack e York.\nLa regione sul fiume York venne divisa in due piantagioni, una mantenne il vecchio nome, Kiskiack, e l'altra assunse il nome di York. Quest'ultima venne fondata da Sir John Harvey alla foce del \"Wormeley's Creek\", circa cinque chilometri sotto l'attuale Yorktown. \nAlcuni anni dopo, il capitano Nicholas Martiau, un ingegnere francese impiegato nella colonia, ottenne il riconoscimento delle terre che erano comprese nel sito di Yorktown. Quando, nel 1680, l'Assemblea Generale autorizz\u00f2 la creazione di dieci porti, si stabil\u00ec che uno dovesse essere costruito fra i due insediamenti di Kiskiack e York. In questo modo, la citt\u00e0 di Yorktown and\u00f2 assumendo sempre maggiore importanza. Presto, sia Kiskiack che York divennero due delle citt\u00e0 originarie dell'antica Colonia della Virginia. \n1632: riconoscimento di Middle Plantation.\nIl progetto di costruire la palizzata attraverso la penisola fu portato avanti con grande impegno e John Pott riusc\u00ec ad ottenere. il 12 luglio 1632, l'autorizzazione a realizzarla tra \"Archer's Hope Creek\", via Kiskiack fino al fiume James. Il 4 settembre 1632, l'Assemblea Generale della Virginia stabil\u00ec che la donazione di terre fatta due anni prima a chi si fosse stabilito a Kiskiack, sarebbe stata concessa anche a chi si fosse insediato fra il \"Queen's Creek\" e l'\"Archer's Hope Creek\". \nNel febbraio 1633, fu decretato che una quarantesima parte degli uomini \"della zona della foresta\" da \"Archer's Hope\" e \"Queen's Creek\" a Chesapeake Bay (essenzialmente tutta la parte bassa della penisola) avrebbe dovuto presentarsi \"il primo giorno di marzo prossimo\" alla piantagione del Dott. John Potts, \"recentemente costruipa\", per erigere case ed assicurare la terra in quella zona.\nLa costruzione della palizzata ebbe inizio il 1\u00ba marzo 1633. La palizzata era lunga circa 10 chilometri e correva da ruscello a ruscello; al suo interne venne realizzato un insediamento che si chiam\u00f2 \"Middle Plantation\".\nUn sito salubre fu scelto per Middle Plantation.\nJohn Pott che ricevette le prime terre a \"Middle Plantation\", era un medico. \u00c8 noto che fu egli a preparare il veleno che venne servito ai nativi, durante una cerimonia di pace nel 1623, nel corso di una \"cerimonia di pace\" a Jamestown, e uccise 200 di essi per una vendetta nei confronti del massacro indiano del 1622. \nIl dottore riconobbe certamente la salubrit\u00e0 del clima a \"Middle Plantation\". Poich\u00e9 le terre fra i due fiumiciattoli erano ben drenate, nella zona vi erano pochissime zanzare. Le profonde scarpate orientate in direzione nord-sud, resero il posto molto sicuro dal punto di vista strategico. Inoltre l'unica strada di comunicazione con il sud era su questa cresta e pot\u00e9 essere difesa con facilit\u00e0. A \"Middle Plantation\", alcuni anni pi\u00f9 tardi, essa divenne \"Duke of Gloucester Street\".\n1634: completata la palizzata attraverso l'intera penisola.\nNel 1634, venne completata l'intera palizzata attraverso la Virginia Peninsula, lunga circa 10 chilometri all'altezza della zona fra \"Queen's Creek\" allo sbocco nel fiume York e \"Archer's Hope Creek\" all'innesto con il fiume James. La palizzata protesse i coloni dagli attacchi dei nativi americani. "}
{"id": "2430657", "revid": "466539", "url": "https://it.wikipedia.org/wiki?curid=2430657", "title": "Seka", "text": "Gir\u00f2 svariati film hard durante la fine degli anni settanta e l'inizio degli anni ottanta. Seka \u00e8 membro della \"Hall of Fame\" dell'AVN nonch\u00e9 della \"Hall of Fame\" XRCO.\nBiografia.\n\"Dottie\" Hundley frequent\u00f2 la Hopewell High School in Virginia, dove, da adolescente, vinse diversi concorsi di bellezza, inclusi i titoli di \"Miss Hopewell High School\" e \"Miss Southside Virginia\". La Hundley apr\u00ec una catena di librerie \u201cper adulti\u201d verso la fine degli anni settanta in Virginia e nel Maryland. Dopo aver concluso che lei stessa avrebbe potuto fare molto meglio delle ragazze raffigurate nel materiale che cercava di vendere, si trasfer\u00ec dalla Virginia a Las Vegas, Nevada.\nMentre era l\u00ec, Seka fece il suo primo servizio fotografico di nudo per una rivista, che le procur\u00f2 la prima offerta di girare un filmino porno. Successivamente la Hundley and\u00f2 ad abitare a Los Angeles dove presto incontr\u00f2 il suo futuro marito Ken Yontz, che spos\u00f2 nel 1978. Agli inizi della carriera utilizzava come nome d'arte \"Sweet Alice\" (insieme ad altri pseudonimi come \"Lynda Grasser\").\nAscesa nel firmamento dell'hard.\nLa Hundley adott\u00f2 il nome di scena \"Seka\" (pronuncia esatta \"say', kah\"), ispirandosi al nome di una croupier donna di Las Vegas che conosceva. Divent\u00f2 una star proprio quando il porno stava compiendo la sua transizione epocale dalla pellicola cinematografica tradizionale al mercato dell'home video. La prima performance di Seka avvenne nel film del 1978 \"Dracula Sucks\" (conosciuto anche come \"Lust At First Bite\" o \"Blonde Fire\"), dove recit\u00f2 al fianco di John Holmes. Seka apparve in 24 film solo nel 1980, e in altri 37 nel 1981, gli anni pi\u00f9 importanti e prolifici di tutta la sua carriera, caratterizzati inoltre, anche dal contrastato divorzio da Yontz avvenuto nel 1980.\nOltre che per le sue performance sessuali sullo schermo, che includevano scene lesbo, sesso anale e doppie penetrazioni, Seka \u00e8 anche famosa per essere stata una delle prime attrici hard a radersi completamente i peli pubici, 15-20 anni prima che la pratica divenisse di uso comune nel settore. Jamie Gillis, che recit\u00f2 con Seka in numerosi film, la riteneva \"una spanna sopra il livello abituale delle attrici porno\" descrivendola come una \"regina bianca del trash\".\nSeka era conosciuta nell'ambiente anche con il soprannome di \"The Platinum Princess\", e sul manifesto del suo film \"Inside Seka\" (1980) \u00e8 definita \"la Marilyn Monroe del porno\", definizione presa dall\u2019\"High Society Magazine\". Tra i partner maschili con cui ha lavorato, Seka ha affermato che i suoi preferiti sono stati: John Holmes, Long Dong Silver (pornoattore degli anni '70 dalla vita quasi sconosciuta, da cui ci pervengono pochissimi video porno e un film, l'unico film che gir\u00f2 con Seka, \"Beauty and the Beast\" del 1982), Mike Ranger, Paul Thomas e Jamie Gillis. Tra le donne, ha sempre indicato Veronica Hart come la sua prediletta, ma ha dichiarato anche di adorare Kay Parker, Aunt Peg, e Candida Royalle.\nRitiro dalle scene.\nDopo il 1982, al culmine del successo, Seka diede un brusco arresto alla sua carriera di attrice pornografica, dichiarando che \"non la pagavano per quanto valeva realmente\", e ritorn\u00f2 a fare la spogliarellista e la modella di nudo. Successivamente ammise che anche il diffondersi dell'AIDS della met\u00e0 degli anni ottanta, contribu\u00ec alla sua decisione di tirarsi fuori dalla scena hardcore: \"\u00abecco perch\u00e9 non feci pi\u00f9 film... mi piace vivere\u00bb\". Agli inizi degli anni novanta \u00e8 ritornata nell'industria del porno per girare qualche ultimo film, dove per\u00f2, nonostante fosse solo quarantenne, apparve molto cambiata rispetto a un tempo, ingrassata vistosamente e mostrando danni considerevoli alla pelle dovuti all'esposizione a troppo sole.\nNel 1997 Seka condusse un talk-show radiofonico a Chicago, intitolato \"Let's Talk About Sex\", che andava in onda il sabato sera dalle 22 alle 2 di notte. Cinque anni dopo fu il soggetto del documentario \"Desperately Seeking Seka\". Seka \u00e8 considerata una pioniera dell'industria del porno e una delle poche attrici pornografiche "}
{"id": "2430658", "revid": "767487", "url": "https://it.wikipedia.org/wiki?curid=2430658", "title": "Jukka Ammondt", "text": "Docente universitario, ha inciso alcuni dischi di musica pop/rock, comprese molte canzoni di Elvis Presley, in latino.\nJukka Ammondt \u00e8 professore di letteratura all'Universit\u00e0 di Jyv\u00e4skyl\u00e4, in Finlandia, ed ha un dottorato in Filosofia. Nel 1992 ha registrato un disco comprendente dei tango cantati in Latino. Nel 1993 \u00e8 uscito Surun Siivet, versione in Latino di tango del compositore Toivo K\u00e4rki; nello stesso anno \u00e8 uscito un altro album, Tango Triste Finnicum, che ha ricevuto una relativa notoriet\u00e0 a livello internazionale. Nel 1993 ha ricevuto un riconoscimento da Papa Giovanni Paolo II per la sua attivit\u00e0 artistica.\nNel 1995 Ammondt ha registrato The Legend Lives Forever in Latin, che presenta versioni latine di canzoni di Elvis Presley (Teddy Bear \u00e8 diventata Ursus Taddeus, Love Me Tender \u00e8 Tenere Me Ama, e cos\u00ec via). Nello stesso anno si \u00e8 esibito in una serie di concerti in USA. Nel 2001 \u00e8 uscito Three Songs in Sumerian, con Blue Suede Shoes, versi dal Gilgamesh, ed una traduzione del tango finlandese Satumaa cantato in antico Sumero. Oltre ad essere un cantante Jukka Ammondt ha pubblicato anche quattro romanzi."}
{"id": "2430660", "revid": "24814456", "url": "https://it.wikipedia.org/wiki?curid=2430660", "title": "Marina Olandese", "text": ""}
{"id": "2430663", "revid": "15756", "url": "https://it.wikipedia.org/wiki?curid=2430663", "title": "Scuola violinistica ungherese", "text": "La scuola violinistica ungherese nacque con Joseph B\u00f6hm, al quale nel 1819 venne affidata la neonata cattedra di violino al Conservatorio di Vienna.\nB\u00f6hm aveva studiato a Budapest con Pierre Rode, quindi si pu\u00f2 considerare un anello di congiunzione tra la scuola ungherese e quella francese (nata come evoluzione della scuola italiana attraverso Giovanni Battista Viotti).\nLa classe di B\u00f6hm influenz\u00f2 nel tempo non solo violinisti ungheresi del calibro di J\u00f3zsef Joachim, Lip\u00f3t Auer, Carl Flesch, Tivadar Nach\u00e9z, Jen\u0151 Hubay, ma anche violinisti di altre nazionalit\u00e0 come Georg Hellmesberger, Sr., Jakob Dont, Ferdinand Laub, Franz Kneisel e Karl Klingler. L'importanza di questi artisti e virtuosi \u00e8 legata al fatto che J\u00f3zsef Joachim avrebbe poi insegnato a Berlino, Lip\u00f3t Auer in Russia e in America, Carl Flesch in Svizzera e in Inghilterra, Georg Hellmesberger, Sr. e Jakob Dont a Vienna, Jen\u00f6 Hubay a Bruxelles e a Budapest, Ferdinand Laub in Russia, Karl Klingler in Germania e Franz Kneisel in America. Attorno a ciascuno di loro inoltre, nei paesi in cui avrebbero lavorato, si sarebbe coagulata l'\u00e9lite dei violinisti di quelle nazioni.\nTra i violinisti usciti invece dall'accademia di Budapest, creata da Hubay, si possono ricordare Tibor Varga (direttore dell'accademia di Sion), Andr\u00e9 Gertler (capodipartimento a Bruxelles), Joseph Szigeti (capodipartimento a Budapest), S\u00e1ndor V\u00e9gh (direttore del Mozarteum), Ilona Feher (insegnante di Shlomo Mintz a Tel Aviv), Oskar Back (fondatore della scuola di Amsterdam).\nAltri personaggi chiave nella vita musicale mondiale derivanti dalla scuola ungherese sono stati Kat\u00f3 Havas, G\u00e9za Szilvay, Paul Rolland, Robert Gerle e Shinichi Suzuki. I primi quattro avevano studiato all'accademia di Budapest nello stesso ambiente culturale e con la stessa tecnica. Il giapponese Shinichi Suzuki (che elabor\u00f2 il cosiddetto metodo Suzuki) si form\u00f2 invece a Berlino con Karl Klingler (allievo di J\u00f3zsef Joachim).\nKat\u00f3 Havas scrisse nel 1973 \"Stage fright\" in cui si affrontano i vari problemi di postura. Sensibili agli stessi problemi furono: Paul Rolland, che cre\u00f2 il sistema violinistico nelle scuole americane per conto del governo; G\u00e9za Silvay, che organizz\u00f2 il dipartimento degli archi all'accademia Sibelius di Helsinki; Robert Gerle, che collabor\u00f2 con Rolland e Havas negli Stati Uniti d'America.\nA tale proposito va ricordato che fin dalla sua fondazione, avvenuta nel 1875, l'accademia di Budapest \u00e8 stata all'avanguardia nello studio della metodica. Questa materia non \u00e8 altro che l'insieme delle varie conoscenze pedagogiche, biologiche e tecniche riguardanti il violinismo, conoscenze che si sono accumulate negli anni e che raccolgono tutte le ricerche fatte dai primordi del violinismo sino a oggi."}
{"id": "2430665", "revid": "729019", "url": "https://it.wikipedia.org/wiki?curid=2430665", "title": "Mandau", "text": "Il Mandau o Parang Ihlang \u00e8 una spada corta (nemmeno un metro) dell'Sud-Est Asiatico tipica dei cacciatori di teste del Borneo e dei Daiachi. Ha lama monofilare, stretta, con punta sbieca e contro-taglio spesso decorato pi\u00f9 corto del filo. L'impugnatura \u00e8 spesso decorata con piume, peli di animale e/o filo colorato. La variet\u00e0 Parang Pandit presenta una punta squadrata o comunque non appuntita e la lama che forma un angolo di circa 150\u00b0 con l'elsa, e della stessa lunghezza del Mandau.\nQueste armi sono state rese celebri dal romanziere italiano Emilio Salgari (1862-1911) che ne fece l'arma d'elezione, unitamente al \"kriss\", dei pirati di Sandokan."}
{"id": "2430667", "revid": "1421057", "url": "https://it.wikipedia.org/wiki?curid=2430667", "title": "Sinagoghe in Italia", "text": "In Italia, esistono numerose sinagoghe a testimonianza di una presenza ebraica che risale all'epoca romana.\nStoria della sinagoga in Italia.\nLe prime sinagoghe in Italia risalgono all'epoca romana. Avevano carattere monumentale e servivano come luogo di culto e centro comunitario per le numerose e fiorenti comunit\u00e0 ebraiche presenti sotto l'Impero romano. L'esempio pi\u00f9 notevole preservatosi \u00e8 quello della sinagoga di Ostia Antica, uno degli esempi migliori di sinagoga ellenistico-romana in Europa. Ad essa si affianca la sinagoga di Bova Marina di cui rimane il bel pavimento a mosaico.\nCon l'affermarsi del Cristianesimo come religione ufficiale dell'Impero romano, entrarono in vigore anche tutta una serie di leggi restrittive a regolare la presenza dei luoghi di culto ebraici nei paesi cristiani. Fino al periodo dell'emancipazione nell'Ottocento, le sinagoghe non poterono assumere nuovamente aspetto monumentale. Tale caratteristica si accentu\u00f2 col tempo anche per motivi di autodifesa. Restano in Italia pochi esempi ancora integri di sinagoghe la cui costruzione preceda l'istituzione dei ghetti, tra cui la sinagoga di Casale Monferrato. A Trani, Cagliari o Messina gli edifici di alcune sinagoghe sono sopravvissuti solo perch\u00e9 trasformate in chiese in seguito ai decreti di espulsione nel XV secolo.\nCon l'istituzione dei ghetti, a partire dal XVI secolo, venne anche l'obbligo di locazione della sinagoghe all'interno del ghetto stesso ed il divieto assoluto di alcun segno distintivo all'esterno. Le antiche sinagoghe che vennero a trovarsi nei centri minori o al di fuori del perimetro dei ghetti dovettero essere abbandonate. Nelle sinagoghe di ghetto nulla doveva tradire la loro presenza dall'esterno; per contrasto, gli interni erano riccamente decorati secondo gli stili architettonici in voga all'epoca (barocco, rococ\u00f2, neoclassico). Nell'area degli antichi ghetti rimangono alcune delle pi\u00f9 belle sinagoghe italiane, specialmente in Veneto (Venezia, Padova), in Piemonte (Carmagnola), in Toscana (Siena, Pitigliano), e nelle Marche (Ancona, Pesaro, Senigallia).\nNel clima di libert\u00e0 seguente all'emancipazione degli ebrei d'Italia a partire dal 1848, fu possibile la costruzione di grandi edifici monumentali. Talora antiche sinagoghe si dotarono di facciate e ingressi monumentali (Asti, Pisa), in altri casi si costruirono grandiosi nuovi edifici nell'area del ghetto (Roma, Vercelli) o nei nuovi quartieri di residenza degli ebrei (Torino, Firenze, Milano).\nNel Novecento comincia ad avvertirsi il problema dell'abbandono di molte sinagoghe dovuto alla spopolamento dei centri minori. Le uniche nuove costruzioni monumentali sono date nel 1912 dalla sinagoga di Trieste (peraltro all'epoca la citt\u00e0 faceva parte dell'Impero austro-ungarico e non dell'Italia) e, in epoca fascista, dalla sinagoga di Fiume - oggi in Croazia - (1928) e dalla sinagoga di Genova (1935). Nel 1962 Livorno offre l'unico esempio di sinagoga monumentale costruita in stile moderno dopo la seconda guerra mondiale al posto dell'antico tempio distrutto dai bombardamenti. Negli altri casi dove si erano avuti analoghi ingenti danni (come a Torino, Milano o Bologna) fu in genere preferita un'opera di restauro e ricostruzione.\nConsiderato il declino demografico della presenza ebraica in Italia il problema maggiore appare oggi quello della tutela e preservazione degli edifici sinagogali. Sembra essersi interrotta la pratica dello smantellamento degli edifici abbandonati (che ha portato al trasferimento in Israele degli arredi e decorazioni di intere sinagoghe, come quelle di Conegliano e Vittorio Veneto, con grave perdita per il patrimonio artistico e culturale italiano). Con una maggiore sensibilit\u00e0 da parte delle autorit\u00e0 nazionali e locali, prevale oggi la tendenza al restauro ed uso per fini comunitari o culturali delle sinagoghe esistenti.\nSinagoghe abbandonate.\nIn seguito ai frequenti flussi migratori (spesso forzati) degli ebrei in Italia, molte sinagoghe furono abbandonate. Alcune delle pi\u00f9 antiche si sono preservate perch\u00e9 trasformate in chiese in seguito ai decreti di espulsione che del XVI secolo interessarono il Meridione ed i territori sotto il controllo dello Stato Pontificio e del Regno di Spagna (\u00e8 questo il caso delle sinagoghe di Trani, Cagliari, Messina, ecc.); di altre si conserva spesso memoria solo nella toponomastica locale. Altre sinagoghe caddero in disuso per la costruzione dei nuovi edifici di culto in seguito all'emancipazione o per il declino demografico che ha interessato numerose piccole comunit\u00e0 ebraiche del Centro-Nord per motivi economici alla fine dell\u2019ottocento e quindi in maniera pi\u00f9 accentuata con la Seconda guerra mondiale e le perdite umane e materiali dell'Olocausto. Molte di queste sinagoghe, una volta cadute in disuso, sono state abbandonate, i loro arredi trasferiti in altre citt\u00e0 italiane o in Israele. Spesso l'edificio stesso \u00e8 stato demolito o destinato ad altro uso. In anni recenti tuttavia diverse sinagoghe sono state restaurate e riaperte al pubblico come musei o centri culturali anche in luoghi dove esse non servano pi\u00f9 ad un uso liturgico continuato (Casale Monferrato, Biella, Gorizia, Pitigliano, ecc.).\nElenco delle sinagoghe italiane.\nDi seguito \u00e8 riportato l'elenco (parziale) delle sinagoghe italiane esistenti divise per regione comprese anche quelle abbandonate o demolite delle quali si abbia traccia o notizia. Per ciascuna di esse viene riportato lo stato attuale cos\u00ec come di seguito elencato: "}
{"id": "2430672", "revid": "125888104", "url": "https://it.wikipedia.org/wiki?curid=2430672", "title": "Campionato europeo di calcio femminile 1997", "text": "Il Campionato europeo di calcio femminile 1997 \u00e8 stata la 7\u00aa edizione del campionato europeo di calcio femminile per nazionali. Si \u00e8 svolto nel 1997 in Norvegia e in Svezia. La vittoria \u00e8 andata alla Germania che in finale ha sconfitto l'Italia per 2-0."}
{"id": "2430674", "revid": "336956", "url": "https://it.wikipedia.org/wiki?curid=2430674", "title": "Parang Ihlang", "text": ""}
{"id": "2430675", "revid": "336956", "url": "https://it.wikipedia.org/wiki?curid=2430675", "title": "Parang Pandit", "text": ""}
{"id": "2430676", "revid": "73125", "url": "https://it.wikipedia.org/wiki?curid=2430676", "title": "'Abd Al-Rahman Al Sufi", "text": ""}
{"id": "2430678", "revid": "73125", "url": "https://it.wikipedia.org/wiki?curid=2430678", "title": "Ja'far ibn Muhammad Abu Ma'shar al-Balkhi", "text": ""}
{"id": "2430689", "revid": "406204", "url": "https://it.wikipedia.org/wiki?curid=2430689", "title": "Livello di biosicurezza", "text": "Un livello di biosicurezza \u00e8 un insieme di precauzioni di biocontenimento richieste per l'isolamento di agenti biologici pericolosi in un ambiente chiuso. Il livello di contenimento varia dal pi\u00f9 basso livello di biosicurezza 1 (in inglese biosafety level 1 biosicurezza livello 1 o BSL-1) fino al pi\u00f9 alto livello 4 (BSL-4). La definizione dei livelli \u00e8 stata messa a punto negli Stati Uniti d'America dal Centers for Disease Control and Prevention (CDC). Nell'Unione europea gli stessi livelli sono definiti in una direttiva.\nSpiegazione.\nDal 2006, sono stati definiti 4 livelli di sicurezza biologica identificati con la sigla BSL derivante dall'inglese \"biological safety levels\" (livello di sicurezza biologico), seguita da un numero. Vi sono quindi i livelli da BSL1 fino a BSL4, comprendendo un livello intermedio anomalo BSL3-ag con \"ag\" per rischio agricolo. Il livello \u00e8 interposto tra BSL3 e BSL4. Le installazioni con queste capacit\u00e0, vengono talvolta denominate con una scala tra P1 e P4 (con P iniziale di patogeno o livello di protezione), come per esempio nel termine \"laboratorio P3\". Numeri maggiori indicano un maggior rischio per l'ambiente esterno.\nAi pi\u00f9 bassi livelli di biocontenimento, la zona di contenimento pu\u00f2 essere semplicemente una cappa aspirante chimica. I livelli pi\u00f9 alti di contenimento prevedono invece l'isolamento degli agenti attraverso impianti per l'edificio, camere sigillate, contenitori sigillati, tute a pressione positiva e procedure elaborate per entrare nei locali, oltre che procedure di decontaminazione all'uscita. Nella maggior parte dei casi sono previsti anche alti livelli di sicurezza per l'accesso all'installazione, per assicurarsi che solo il personale autorizzato possa essere ammesso nelle aree sotto controllo, in modo da non influire sulla qualit\u00e0 del rispetto delle procedure nelle zone di contenimento.\nLivelli.\nLivello di biosicurezza 1.\nLivello adatto per le attivit\u00e0 che coinvolgono agenti ben caratterizzati e noti per non causare malattie negli esseri umani adulti sani e con un potenziale di pericolo minimo per il personale di laboratorio e per l'ambiente (CDC,1997).\nEsso comprende diversi tipi di batteri e virus, tra cui l'epatite canina, non-patogeni come l'\"Escherichia coli\", cos\u00ec come alcune colture cellulari e batteri non infettivi. A questo livello le precauzioni contro i materiali a rischio biologico sono minime e prevedono per la maggior parte dei casi l'uso di guanti e qualche sorta di protezione del viso. Il laboratorio non \u00e8 necessariamente separato dagli ambienti di uso comune nell'edificio e il lavoro \u00e8 generalmente condotto su banchi all'aperto, impiegando pratiche microbiologiche standard. Di solito i materiali contaminati vengono dismessi utilizzando recipienti di scarto aperti (ma indicati separatamente). Le procedure di decontaminazione per questo livello sono simili per molti aspetti alle comuni precauzioni contro i microrganismi di tutti i giorni (ad esempio lavarsi le mani con sapone antibatterico, lavare tutte le superfici esposte del laboratorio con disinfettanti, ecc). In un ambiente di laboratorio tutti i materiali utilizzati per colture cellulari e/o batteri vengono decontaminati utilizzando autoclave. Il personale di laboratorio ha una formazione specifica nelle procedure condotte in laboratorio e sono sorvegliati da uno scienziato con formazione generale in microbiologia o una scienza correlata.\nLivello di biosicurezza 2.\nQuesto livello \u00e8 simile al livello di biosicurezza 1 ed \u00e8 adatto per le attivit\u00e0 che implicano l'impiego di agenti patogeni di potenziale pericolo moderato per il personale e per l'ambiente. Comprende vari batteri e virus che causano solo lievi patologie negli esseri umani, o per le quali \u00e8 difficile la trasmissione di patologie per via aerea in un ambiente di laboratorio, come ad esempio il \"Clostridium difficile \", la maggior parte delle Clamidie, l'epatite A, B e C, l'orthopoxvirus, l'influenza A, la malattia di Lyme, \"Salmonella\", parotite e morbillo, scrapie, MRSA e VRSA. La routine diagnostica che prevede di trattare campioni clinici, si pu\u00f2 svolgere in modo sicuro al livello di biosicurezza 2. Le attivit\u00e0 di ricerca (tra cui co-coltivazione, studi di replicazione del virus o le manipolazioni che coinvolgono virus concentrati) possono essere svolte in una struttura BSL-2 (P2), utilizzando pratiche e le procedure tipiche del livello BSL-3. Al contrario, le attivit\u00e0 produttive di virus, tra cui le concentrazioni di virus, richiedono un impianto \"BSL-3 (P3) e l'adozione delle relative pratiche e procedure, si veda livelli di biosicurezza raccomandati per agenti infettivi. Il livello BSL-2 differisce dal BSL-1 in quanto:\nLivello di biosicurezza 3.\nLivello applicabile per installazioni di ricerche cliniche, diagnostiche, di insegnamento, di ricerca e di produzione nelle quali si impiegano agenti di produzione locale o provenienti dall'esterno che sono in grado di causare patologie serie o potenzialmente letali dopo l'inalazione. Sono compresi vari batteri, parassiti e virus che possono causare malattie serie o mortali negli umani ma per le quali esistono cure quali la \"Francisella tularensis\", \"Mycobacterium tuberculosis\", \"Chlamydia psittaci\", virus della encefalite equina del Venezuela, virus dell'encefalite equina dell'Est, SARS-CoV, MERS-CoV, \"Coxiella burnetii\", virus della febbre della Rift Valley, \"Rickettsia rickettsii\", alcune specie di \"Brucella\", chikungunya, virus della febbre gialla, virus del Nilo occidentale, Yersinia pestis e SARS-CoV-2.\nIl personale di laboratorio ha un addestramento specifico per maneggiare agenti patogenici e potenzialmente letali e lavorano sotto la supervisione di scienziati competenti con esperienza nelle attivit\u00e0 con questi agenti.\nTutte le procedure che prevedono la manipolazione di materiali infetti sono condotte all'interno di locali in grado di garantire la sicurezza biologica, cappe aspiranti specificamente progettate o altri dispositivi di contenimento, oppure tramite personale che indossa specifici vestiti ed equipaggiamenti protettivi. Questi laboratori sono progettati e realizzati con speciali caratteristiche.\n\u00c8 accettato, tuttavia, che alcuni impianti esistenti non possano avere tutte le caratteristiche raccomandate per la sicurezza biologica di livello 3 (ossia, zona di accesso a doppia porta e ingressi sigillati). In queste condizioni, si pu\u00f2 ottenere un livello di sicurezza accettabile per lo svolgimento delle procedure di routine, (ad esempio, procedure diagnostiche che comportano la propagazione di un agente per l'identificazione, tipizzazione, test di sensibilit\u00e0, ecc), anche in un livello di biosicurezza 2 (P2) prevedendo come minimo che:\nLa decisione di adottare questa deroga al livello di sicurezza 3 pu\u00f2 essere solo del direttore del laboratorio.\nLivello di biosicurezza 4.\nQuesto livello \u00e8 necessario per lavorare con agenti pericolosi ed esotici che presentano un elevato rischio di trasmissione di infezioni in laboratorio per via aerea, con agenti che causano gravi malattie mortali in esseri umani per le quali non sono disponibili vaccini o altri trattamenti, come ad esempio le febbri emorragiche boliviane e argentine, Marburg virus, virus Ebola, Virus Lassa, febbre emorragica Congo-Crimea e varie altre patologie emorragiche. Questo livello \u00e8 utilizzato anche per lavorare con agenti quali il vaiolo che sono considerati pericolosi abbastanza da richiedere ulteriori misure di sicurezza, indipendentemente dalla disponibilit\u00e0 di vaccinazione. Quando si tratta di rischi biologici a questo livello l'uso di un tuta personale a pressione positiva, con una fornitura di aria separata \u00e8 obbligatoria.\nL'entrata e l'uscita di un laboratorio biologico di livello quattro preveder\u00e0 docce, una camera a vuoto, una camera con luce ultravioletta e altre misure di sicurezza volte a distruggere tutte le tracce del rischio biologico. Vengono impiegati varchi di accesso a tenuta stagna e sigillabili, protetti elettronicamente per evitare che entrambe le porte vengano aperte contemporaneamente. Tutta l'aria e acqua utilizzata in un laboratorio con livello di biosicurezza 4 (o P4) sar\u00e0 oggetto di procedure di decontaminazione e di sicurezza per evitare la possibilit\u00e0 di un rilascio accidentale.\nI membri del personale di questi laboratori hanno una formazione specifica e approfondita nella gestione degli agenti infettivi estremamente pericolosi e comprendono le funzioni del sistema di contenimento primario e secondario, delle pratiche standard e speciali, delle attrezzature di contenimento e le caratteristiche di progettazione in generale del laboratorio. Sono seguiti da scienziati qualificati e con esperienza nel lavoro con questi agenti. L'accesso al laboratorio \u00e8 strettamente controllato dal direttore del laboratorio.\nLa struttura \u00e8 collocata o in un edificio separato, o in una zona controllata all'interno di un edificio, completamente isolata da tutte le altre aree. Deve essere realizzato un manuale specifico per le operazioni e devono essere previsti specifici protocolli di costruzione per prevenire la contaminazione con l'esterno. Spesso si utilizzano impianti in pressione negativa che, anche se compromessi, sono comunque in grado di inibire la creazione di un focolaio di agenti patogeni trasmissibili per via aerea.\nElenco di strutture BSL-4.\nSecondo un rapporto dello statunitense Government Accountability Office (GAO) pubblicato il 4 ottobre 2007, sono state identificate un totale di 1356 strutture BSL-3 registrate presso il CDC/USDA e presenti negli Stati Uniti (GAO-08-108T). Questa cifra \u00e8 solo una stima prudente delle strutture esistenti negli Stati Uniti in quell'anno. All'incirca il 36% dei laboratori dell'elenco sono in istituti di ricerca universitaria. Nel 2007 furono identificati solo 15 strutture a livello BSL-4 negli Stati Uniti, compresi nove laboratori federali.\nA febbraio 2017 la Cina ha dichiarato l'imminente apertura del primo laboratorio di livello 4 del proprio continente.\nDi seguito un elenco di strutture BSL-4 nel mondo."}
{"id": "2430691", "revid": "1915706", "url": "https://it.wikipedia.org/wiki?curid=2430691", "title": "Pregabalin", "text": "Il Pregabalin \u00e8 un antiepilettico-anticonvulsivante che trova indicazione specifica nel trattamento del dolore neuropatico centrale e periferico.\n\u00c8 utilizzato anche contro il disturbo d'ansia generalizzato (GAD), e contro il dolore neuropatico periferico causato da complicanze dell'algodistrofia (o distrofia simpatica riflessa).\n\u00c8 commercializzato da Pfizer come nome commerciale di Lyrica in dosaggi che partono da 25 mg fino a un massimo di 300 mg.\nFarmacodinamica.\nIl pregabalin si lega alla subunit\u00e0 \u03b12\u03b4 dei canali del calcio voltaggio-dipendenti del terminale presinaptico della via afferente dolorifica, diminuendone la conduttanza: in questo modo si riduce la quantit\u00e0 di neurotrasmettitori (come glutammato, noradrenalina, sostanza P) che viene esocitata dal neurone dolorifico di primo ordine, con conseguente riduzione dell\u2019attivazione della via afferente dolorifica.\nNon \u00e8 in grado di interferire in modo diretto legandosi al recettore del GABA, ma pu\u00f2 aumentarne la concentrazione tramite l'espressione dell'enzima GAD.\nControindicazioni.\nControindicato in caso di allattamento.\nEffetti indesiderati.\nFra gli effetti collaterali pi\u00f9 frequenti si riscontrano edema, parestesie, vertigini, dispnea, tachicardia, diplopia, insonnia, vomito, secchezza delle fauci, disturbi della memoria."}
{"id": "2430692", "revid": "287204", "url": "https://it.wikipedia.org/wiki?curid=2430692", "title": "Lega Nazionale A 1987-1988 (hockey su ghiaccio)", "text": "La stagione 1987-1988 del campionato svizzero di hockey su ghiaccio ha visto campione l'HC Lugano.\nPromozioni.\nL'EHC Olten e l'HC Ajoie vengono promossi in LNA a scapito dei SCL Tigers e dell'HC Sierre."}
{"id": "2430705", "revid": "1632387", "url": "https://it.wikipedia.org/wiki?curid=2430705", "title": "By the Light of the Northern Star", "text": "By the Light of the Northern Star \u00e8 il quinto album della Band viking metal faroese T\u00fdr, pubblicato dall'etichetta discografica Napalm Records il 29 maggio 2009."}
{"id": "2430706", "revid": "181699", "url": "https://it.wikipedia.org/wiki?curid=2430706", "title": "Castrum Truentinum", "text": ""}
{"id": "2430708", "revid": "1115371", "url": "https://it.wikipedia.org/wiki?curid=2430708", "title": "Arena Riga", "text": "La Arena Riga \u00e8 un'arena coperta di Riga in Lettonia.\nFunzione.\n\u00c8 utilizzato principalmente per hockey su ghiaccio, pallacanestro e concerti. La Riga Arena pu\u00f2 contenere 14.500 persone ed \u00e8 stata completata nel 2006. \u00c8 stata costruita per essere usata come uno dei luoghi per il Campionato mondiale di hockey su ghiaccio 2006, ma \u00e8 stata usata anche per il Campionato europeo femminile di pallacanestro 2009.\nOspita le partite casalinghe della Nazionale di pallacanestro della Lettonia.\nDal 2014 si gioca il torneo di snooker Riga Masters."}
{"id": "2430711", "revid": "729019", "url": "https://it.wikipedia.org/wiki?curid=2430711", "title": "Tanrenb\u014d", "text": "Il o furib\u014d \u00e8 una mazza giapponese.\nHa la forma di un bastone quadrato in legno, con la punta piatta e il manico tondo. Con esso si possono effettuare tecniche di taglio usando uno degli spigoli come fosse una lama. Viene generalmente usato nell'aikid\u014d per l'allenamento del suburi (tecniche di taglio con la spada), come alternativa pi\u00f9 pesante a un suburit\u014d."}
{"id": "2430713", "revid": "1924342", "url": "https://it.wikipedia.org/wiki?curid=2430713", "title": "Houston Chronicle", "text": "Lo Houston Chronicle \u00e8 un quotidiano statunitense di lingua inglese pubblicato ad Houston, in Texas. Fu fondato il 14 ottobre 1901 da Marcellus E. Foster e nel 1926 venne acquistato da Jesse Holman Jones (1874-1956), che sar\u00e0 pi\u00f9 tardi dal 1940 al 1945 Segretario del Commercio dell'amministrazione del presidente Franklin Delano Roosevelt. Il 1\u00ba maggio 1987, lo Houston Chronicle fu acquistato dalla Hearst Corporation per un importo di 415 milioni di euro."}
{"id": "2430725", "revid": "125885572", "url": "https://it.wikipedia.org/wiki?curid=2430725", "title": "Dragon Ball Z - La grande battaglia per il destino del mondo", "text": " \u00e8 un film del 1990 diretto da Daisuke Nishio. \u00c8 il sesto film anime basato sul manga \"Dragon Ball\", e il terzo ad essere tratto dalla serie TV \"Dragon Ball Z\". Fu proiettato per la prima volta in Giappone il 7 luglio 1990 presso il festival Toei Anime Fair, nel contesto dello speciale \"Akira Toriyama: The World\" (che includeva anche due cortometraggi anime tratti dai suoi manga autoconclusivi \"Il signorino Kennosuke\" e \"\").\nIl film utilizza per i titoli di coda una nuova canzone intitolata di Dai Sat\u014d e Chiho Kiyoka, cantata da Hironobu Kageyama e gli Ammy.\nTrama.\nSon Gohan, Crilin, Bulma e Olong stanno trascorrendo una giornata tranquilla in campeggio, ma quella notte un grosso incendio scoppia nella vicina foresta. Usando la loro aura, Crilin e Gohan spengono il fuoco e usano le sfere del drago per ripristinare la foresta. A loro insaputa, l'incendio era stato appiccato dall'atterraggio di una sonda spaziale. La mattina successiva la capsula inizia ad esplorare l'area ed \u00e8 ben presto rivelato che \u00e8 stata inviata da un Saiyan, Turles, che ha scelto la Terra per piantare il Sacro Albero dello Spirito. L'albero assorbe l'energia del pianeta per riporla nei propri frutti, che danno un'incredibile potenza a chi li mangia.\nI servitori di Turles atterrano e creano una fessura nel terreno per piantare il seme. Re Kaioh del Nord riconosce il Sacro Albero dello Spirito e avverte i Guerrieri Z della devastazione imminente della Terra se non lo distruggeranno immediatamente. Tuttavia, i loro attacchi non scalfiscono nemmeno l'albero. I servitori di Turles appaiono e scoppia una battaglia, mentre il Saiyan osserva dalla sua nave spaziale. I Guerrieri Z attaccano con tutte le loro forze, ma ben presto appare evidente che non sono sufficienti.\nTurles si accorge del giovane Saiyan Gohan e gli appare davanti, cercando di convincerlo ad unirsi a lui e aiutarlo a conquistare l'universo. Gohan si rifiuta, cos\u00ec Turles decide di ucciderlo, ma Piccolo interviene. Purtroppo egli non \u00e8 al livello del Saiyan e viene subito sconfitto. Turles decide di divertirsi un po', e crea una luna artificiale costringendo Gohan a guardarla e trasformarsi. Son Goku se ne accorge e arriva in aiuto, venendo per\u00f2 attaccato da Gohan in forma di scimmione. L'Hire Dragon, un draghetto che il bambino aveva salvato dall'incendio, arriva e riesce a calmare Gohan, ma viene attaccato da Turles. Gohan va su tutte le furie e si ritorce subito contro Turles. Il Saiyan decide che ne ha avuto abbastanza e spara un massiccio attacco energetico a Gohan, ma Goku gli taglia la coda e lo fa tornare alla normalit\u00e0 appena in tempo perch\u00e9 l'attacco lo manchi.\nInfuriato per il trattamento riservato a Gohan, Goku sconfigge rapidamente i servitori di Turles e riesce a mettere il Saiyan alle corde. Tuttavia, Turles afferra un frutto del Sacro Albero dello Spirito e ne prende un morso. Con l'improvviso aumento di potenza, Turles capovolge rapidamente le sorti del duello, ma i Guerrieri Z vengono in aiuto di Goku. Mentre distraggono Turles, Goku comincia a formare una Genkidama, ma la Terra ha pochissima energia residua. La sfera \u00e8 quindi troppo debole, e Turles riesce a bloccarla.\nImprovvisamente, l'energia del Sacro Albero dello Spirito scorre in Goku, che riesce quindi a completare la Genkidama. Con gli altri Guerrieri Z sconfitti, Goku affronta Turles e i due scatenano il loro attacco finale. La Genkidama di Goku travolge l'attacco energetico di Turles e lo colpisce, facendolo volare attraverso il Sacro Albero dello Spirito, che viene distrutto. L'energia immagazzinata dall'albero viene restituita alla Terra. Con il ritorno della pace, Goku e i suoi amici possono godersi un'altra gita in campeggio.\nDistribuzione.\nEdizione italiana.\nIl primo doppiaggio italiano del film, usato per l'uscita in VHS nel 1997 e per la trasmissione TV su Rai 2 nel 2001, fu eseguito dallo studio Coop. Eddy Cortese per conto di Dynamic Italia, e diretto da Fabrizio Mazzotta, con un cast differente da quello della serie TV. Monica Ward, doppiatrice di Bulma nei film precedenti, fu sostituita da Francesca Guadagno a partire da questo film, per poi ritornare sul personaggio nel 2014 per \"\". La terminologia venne mantenuta fedele alla versione italiana del manga, eccetto per alcuni particolari: il drago Shenron viene chiamato solo \"Dio Drago\" (mentre sulla cover della VHS il nome \u00e8 \"Sheron\"), Tenshinhan viene chiamato \"Ten-Shin-Nan\", il pianeta Vegeta \u00e8 chiamato \"Saiya\" e il Masenko di Gohan viene chiamato \"Luce demoniaca\".\nIl film fu ridoppiato nel 2003 dal cast italiano di \"Dragon Ball Z\" per la trasmissione in tre episodi (intitolati \"Il nuovo amico di Gohan\", \"La malvagit\u00e0 di Turles\" e \"Il Grande Albero dell'Energia\") su Italia 1 nella serie \"Dragon Ball: La saga\". Il ridoppiaggio fu effettuato dalla Merak Film e curato da Paolo Torrisi, con dialoghi in buona parte trascritti da quelli del primo doppiaggio. Tuttavia ci sono varie differenze in questo adattamento rispetto al precedente: la terminologia venne cambiata utilizzando quella dell'adattamento italiano della serie TV, mentre i nomi delle tecniche eseguite da Crilin, Yamcha e Gohan furono sostituiti da dialoghi di fantasia; alcuni dialoghi vennero modificati per eliminare riferimenti diretti alla morte e all'uccisione; furono aggiunti \"pensieri\" e dialoghi di pura fantasia in scene dove i personaggi non parlano, e venne aggiunta una narrazione di Mario Scarabelli. Il ridoppiaggio \u00e8 stato poi utilizzato per le successive trasmissioni TV e per l'uscita in DVD.\nEdizioni home video.\nL'edizione VHS del film fu prodotta da Dynamic Italia e distribuita da Terminal Video Italia nel 1997. La VHS conteneva il film con il primo doppiaggio.\nL'edizione DVD fu prodotta da Dynit, nuova incarnazione della Dynamic Italia. Il 6 gennaio 2007 fu distribuita in edicola da De Agostini, mentre la distribuzione sul mercato avvenne l'11 aprile 2007 a opera della Terminal Video Italia. Mentre il master video \u00e8 un semplice riversamento dalla precedente VHS, l'audio \u00e8 disponibile in italiano in Dolby Digital 5.1 e in giapponese in 2.0. Poich\u00e9 la versione italiana del film fu concessa da RTI, il DVD contiene esclusivamente il ridoppiaggio. Sono inclusi inoltre i sottotitoli in italiano e, come extra, landscapes e schede sui personaggi. Una nuova edizione DVD rimasterizzata, prodotta stavolta da Yamato Video, \u00e8 stata allegata a \"La Gazzetta dello Sport\" e \"Corriere della Sera\" il 26 aprile 2017; audio e sottotitoli sono gli stessi dell'edizione precedente\nAccoglienza.\nIl film frutt\u00f2 in patria un guadagno netto di 800 milioni di yen, venendo visto da 2,2 milioni di spettatori.\nAltri media.\nIl 24 maggio 1994 Sh\u016beisha pubblic\u00f2 un anime comic con le foto del film, che fu importato in Italia da Star Comics nell'agosto 1999."}
{"id": "2430732", "revid": "110157", "url": "https://it.wikipedia.org/wiki?curid=2430732", "title": "Divisi\u00f3n de Honor 2008-2009 (calcio a 5)", "text": "La Divisi\u00f3n de Honor 2007-2008 \u00e8 stata la 20\u00aa edizione del massimo torneo di calcio a 5 spagnolo. Organizzata dalla Liga Nacional de F\u00fatbol Sala, la competizione si \u00e8 svolta tra il 26 agosto 2008 e il 19 giugno 2009. Quella che viene considerata \"la mejor liga del mundo\" nei giorni precedenti al suo avvio ha registrato una notizia inusuale: la rinuncia al campionato da parte del a calendario gi\u00e0 compilato. Il ritiro della societ\u00e0 madrilena ha obbligato la Federazione a ridurre l'organico a 15 formazioni e a introdurre un turno di riposo.\nPlay-off.\nI play-off valevoli per il titolo nazionale si sono svolti tra il 15 maggio e il 19 giugno 2009. Il regolamento prevede che tutti i turni si giochino al meglio delle tre gare.\nSupercoppa di Spagna.\nFormula.\nAlla 19\u00aa edizione della competizione hanno preso parte: , vincitore del campionato; , detentore della Coppa di Spagna; in qualit\u00e0 di societ\u00e0 organizzatrice; , giunto terzo al termine della stagione regolare. Il trofeo \u00e8 stato assegnato tramite una finale a quattro, con incontri a eliminazione diretta giocati al Pabell\u00f3n Pedro Delgado di Segovia. Gli accoppiamenti delle semifinali sono stati determinati tramite sorteggio."}
{"id": "2430736", "revid": "6923", "url": "https://it.wikipedia.org/wiki?curid=2430736", "title": "Hearst Corporation", "text": "La Hearst Corporation \u00e8 un conglomerato mediatico statunitense, fondato da William Randolph Hearst il 4 marzo 1887. Ha sede a New York in un grattacielo di Manhattan, denominato Hearst Tower.\nLa Hearst Corporation detiene il 100% del Fitch Group (l'ultimo 20% \u00e8 stato rilevato dalla francese Fimalac nell'aprile 2018) che controlla l'agenzia di rating Fitch Ratings.\nSettore editoriale.\nAl gruppo appartengono svariate testate editoriali, tra le quali Cosmopolitan, Electronic Gaming Monthly, Esquire, Harper's Bazaar, Houston Chronicle, San Antonio Express-News e Seventeen."}
{"id": "2430743", "revid": "767487", "url": "https://it.wikipedia.org/wiki?curid=2430743", "title": "Edward Ou", "text": ""}
{"id": "2430746", "revid": "827882", "url": "https://it.wikipedia.org/wiki?curid=2430746", "title": "Rosette", "text": ""}
{"id": "2430751", "revid": "599013", "url": "https://it.wikipedia.org/wiki?curid=2430751", "title": "Kristj\u00e1n \u00d6rn Sigur\u00f0sson", "text": "Carriera.\nClub.\nHa iniziato la carriera nel V\u00f6lsungur, ma nel 1997 \u00e8 stato acquistato dall'Akureyrar. Si \u00e8 trasferito agli inglesi dello Stoke City in giovane et\u00e0. Dopo non essere riuscito a conquistare un posto in prima squadra, \u00e8 tornato all'Akureyrar e, successivamente, al Reykjavik. Nel 2004, \u00e8 stato acquistato dai norvegesi del Brann, dove ha giocato come terzino destro. Nella prima stagione, infatti, si \u00e8 disimpegnato bene in fase difensiva, ma ha mostrato una chiara debolezza nel costruire azioni e, pi\u00f9 in generale, nella fase offensiva. Prima del campionato 2006, \u00e8 stato spostato al centro della difesa, dopo le cessioni di Ragnvald Soma e Paul Scharner.\nSigur\u00f0sson si \u00e8 adattato bene alla nuova posizione, sfruttando la sua velocit\u00e0 (nel 2006 \u00e8 stato il calciatore pi\u00f9 veloce del Brann nei 40 metri). \u00c8 anche abile nel gioco aereo, nonostante sia pi\u00f9 basso di molti altri calciatori che giocano nella sua posizione. Alcuni commentatori sportivi lo hanno paragonato a Roberto Ayala, nonostante siano due calciatori di diversa qualit\u00e0. Assieme al compagno \u00d3lafur \u00d6rn Bjarnason, i due hanno iniziato positivamente la stagione e sono stati soprannominati \"\u00d8rneredet\", che significa \"Nido d'aquila\" (entrambi i calciatori hanno \u00d6rn nel nome e \u00d6rn/\u00d8rn in norvegese e islandese significa aquila).\nAlla fine del campionato 2009, \u00e8 stato svincolato dal Brann: ha cos\u00ec firmato un contratto con i neopromossi dell'H\u00f8nefoss.\nNazionale.\nSigur\u00f0sson ha debuttato nell' nel corso del 2003 e ha giocato 53 partite per la sua Nazionale, mettendo a segno anche 4 reti. La sua ultima partita con la selezione nordica \u00e8 stata una gara di qualificazione agli Europei 2012, giocata e persa per 5-3 contro il a Oporto."}
{"id": "2430753", "revid": "160144", "url": "https://it.wikipedia.org/wiki?curid=2430753", "title": "Cannonball Baker Sea-To-Shining-Sea Memorial Trophy Dash", "text": "La Cannonball Baker Sea-To-Shining-Sea Memorial Trophy Dash, meglio nota come Cannonball Baker o Cannonball Run, era una gara automobilistica non ufficiale, se non illegale, corsa quattro volte negli anni '70 da New York e in seguito da Darien (Connecticut), sulla costa atlantica degli USA, fino a Redondo Beach, un sobborgo di Los Angeles, sulla costa pacifica. Concepita dal giornalista e pilota d'auto Brock Yates e appoggiata dalla rivista \"Car and Driver\" dell'editore Steve Smith nel 1971, la gara non era una vera competizione con grandi rischi, ma voleva essere sia una celebrazione del Interstate Highway System, sia una protesta contro un codice della strada, ritenuto troppo restrittivo, che all'epoca cominciava a essere applicato.\nDescrizione.\nIl nuovo limite di velocit\u00e0 di 55 mph (miglia orarie), equivalente di 88 km/h, era considerato lento, paragonabile alle velocit\u00e0 medie dei viaggi punto a punto fatti da Erwin George Baker nella prima met\u00e0 del XX secolo. Nel 1933 Baker guid\u00f2 da costa a costa con una Graham-Paige modello 57 Blue Streak 8, fissando un record di 53 ore e 30 minuti, con media sopra le 50 mph, che rimase imbattuto per 40 anni. Se questo era possibile per un solo uomo guidando su cattive strade e attraversando villaggi, un team di due o pi\u00f9 piloti esperti, magari professionisti, guidando auto moderne, su strade larghe, sicure e senza incroci come le highway, avrebbero potuto raggiungere senza rischi eccessivi, a parte quello di essere multati, una media tra le 90 e le 100 mph. Altra motivazione era il divertimento associato alla pubblicazione di un resoconto in tono scherzoso su \"Car and Driver\" e altre pubblicazioni automobilistiche.\nIl percorso inizialmente fu compiuto da Yates, suo figlio Brock jr., Smith e dal loro amico Jim Williams, partendo il 3 maggio 1971, con un furgone Dodge Custom Sportsman chiamato \"Moon Trash II\", questa viene considerata la prima edizione della gara anche se non ci furono altri partecipanti.\nLa gara, che fu disputata altre quattro volte (il 15 novembre 1971, il 13 novembre 1972, il 23 aprile 1975 e il 1\u00ba aprile 1979), consisteva nel partire, verso mezzanotte, dal \"Red Ball Garage\" sulla East 31st Street di New York, in seguito dall'ormai scomparso \"Lock, Stock, and Barrel restaurant\" di Darien, e arrivare al \"Portofino Inn\" di Redondo Beach nel minor tempo possibile, non erano previste altre limitazioni n\u00e9 sulle vetture da utilizzare n\u00e9 sulle strade da percorrere.\nIl partecipante pi\u00f9 importante fu sicuramente Dan Gurney pilota di altissimo livello e gi\u00e0 vincitore della 24 ore di Le Mans, che si impose nella seconda edizione con una Ferrari 365 Daytona. Dan stesso dar\u00e0 il meglio dicendo: \"At no time did we exceed 175 mph\" (in nessun momento abbiamo superato le 175 mph), con Brock Yates come copilota attravers\u00f2 le 2863 miglia del percorso in 35 ore e 54 minuti con una media intorno alle 80 mph, pur essendo stati rallentati dalla neve sulle Montagne Rocciose. Il record della Cannonball fu di 32 ore e 51 minuti, per una media di circa 87 mph, segnato da Dave Heinz e Dave Yarborough nell'ultima edizione della gara con una Jaguar XJS.\nQuesto evento ispir\u00f2 nel 1976 i film \"La corsa pi\u00f9 pazza del mondo\" (titolo originale: \"The Gumball Rally\") e \"Cannonball\", di cui vennero girati i sequel \"La corsa pi\u00f9 pazza d'America\" (titolo originale: \"The Cannonball Run\") e \"La corsa pi\u00f9 pazza d'America n. 2\" (titolo originale: \"The Cannonball Run II\").\nLa Cannonball fu infine cancellata nel 1979 in seguito all'attenzione dei media e alle pressioni fatte sugli organizzatori da politici e organi di polizia in merito ai problemi di sicurezza stradale che la gara provocava. In seguito \"Car and Driver\" sponsorizz\u00f2 una competizione in cui era previsto il rispetto dei limiti di velocit\u00e0: il One Lap of America.\nCi furono degli epigoni fuorilegge negli Stati Uniti, in Europa e in Australia, che chiamarono Cannonball altre competizioni senza l'approvazione di Yates.\nNell'estate del 1999 traendo ispirazione dalla Cannonball fu organizzata la Gumball 3000, un rally non competitivo di 3000 miglia."}
{"id": "2430754", "revid": "322321", "url": "https://it.wikipedia.org/wiki?curid=2430754", "title": "Sinagoghe di Venezia", "text": "Le sinagoghe di Venezia sono i luoghi di culto ebraici situati nel ghetto di Venezia.\nIl quartiere ebraico di Venezia, il ghetto, tra il 1516 e il 1797 ha ospitato diverse comunit\u00e0 ebraiche provenienti da vari luoghi dell'Europa e del Mediterraneo. Nel ghetto si stabilirono comunit\u00e0 di rito ashkenazita, Italiano e sefardita a loro volta divise a seconda della provenienza: c'erano quindi ebrei dell'Europa Nord-orientale, della Francia del sud, dell'Italia meridionale, della Turchia e delle isole greche (Natione Levantina) e della Spagna e Portogallo (Natione Ponentina). Ognuna di queste 5 comunit\u00e0 ha allestito un proprio luogo di culto per mantenere le proprie abitudini rituali immutate. \nAll'esterno le sinagoghe si presentano poco appariscenti, alcuni finestroni o scritte in ebraico fanno comprendere che si tratta di un luogo di culto. Questo perch\u00e9 agli ebrei all'epoca del ghetto non era consentito costruire nuovi edifici, vennero dunque adibiti a sinagoga luoghi interni a palazzi preesistenti l'istituzione del quartiere ebraico nel 1516. Gli interni invece sono spesso molto ricchi e decorati, per questo alcune sinagoghe di Venezia sono considerate tra le pi\u00f9 belle d'Europa.\nAlcune delle cinque sinagoghe sono visitabili grazie alle visite guidate del Museo Ebraico di Venezia. Le sinagoghe aperte regolarmente al rito sono alternativamente le due sefardite: nel periodo freddo \u00e8 attiva la Levantina e in quello caldo la Spagnola.\nScola Grande Tedesca.\nTempio di rito ashkenazita, l'allestimento della Scuola Grande Tedesca \u00e8 iniziato nel 1527-28. Venne poi interamente ristrutturata in stile tardo-barocco nel '700. La scola presenta una forma trapezoidale che la rende singolare rispetto alle altre sinagoghe di forma rettangolare. La bimah e l'Aron Ha-Kodesh sono in posizione opposta; la bimah era originariamente posta al centro della stanza, ma venne spostata ai primi dell'800 per evitare che problemi statici; lo spostamento della bimah ha comportato la chiusura dall'interno di due delle 5 finestre che risultano ancora tutte visibili dall'esterno. Il matroneo ellittico si inserisce perfettamente nella pianta irregolare della sinagoga. La Scola \u00e8 all'ultimo piano in un palazzo del Campo Ghetto Novo, in posizione opposta alla Casa di Riposo Israelitica \u00e8 distinguibile per le cinque finestre e due scritta in ebraico sopra queste ultime.\nLa Scuola Grande Tedesca \u00e8 visitabile grazie alle visite guidate del Museo Ebraico di Venezia.\nScola Canton.\nFondata tra il 1531 e il 1532, la Scuola Canton \u00e8 anch'essa una sinagoga di rito Ashkenazita collocata in Campo Ghetto Nuovo nell'edificio d'angolo del campo. Dall'esterno \u00e8 riconoscibile per la cupoletta in legno della bimah e, dal versante del canale, per un'iscrizione in ebraico. Questa \u00e8 stata la prima scola di Venezia ad avere Aron Ha-Kodesh e bimah in posizione opposta. I banconi per i fedeli sono posizionati lungo i lati lunghi della stanza. Il matroneo \u00e8 posto sopra l'entrata lungo un solo lato della sinagoga. Lo stile barocco, con aspetti del rococ\u00f2, cos\u00ec come probabilmente la collocazione del matroneo, deriva da interventi di restauro settecenteschi. La Scola Canton \u00e8 considerata unica in Europa per otto pannelli con bassorilievi lignei che raffigurano eventi biblici: la citt\u00e0 di Gerico, il passaggio del Mar Rosso, l'altare dei sacrifici, la manna, l'Arca sulle rive del Giordano, Korak, il dono della Torah e Mos\u00e8 mentre fa fuoriuscire l'acqua dalla roccia. Il nome Canton ha due possibili origini: la famiglia Canton, che ha fortemente voluto il tempio; o il luogo in cui esso \u00e8 stato allestito: un angolo, chiamato \"cant\u00f3n\" in dialetto veneziano.\nLa Scola Canton \u00e8 visitabile grazie alle visite guidate del Museo Ebraico di Venezia.\nScola Italiana.\nLa Scola Italiana fu allestita nel 1575 dalla comunit\u00e0 di origine italiana, la pi\u00f9 povera del ghetto, ed \u00e8 situata anch'essa nel Campo Ghetto Novo un poco pi\u00f9 a destra rispetto alla scola Canton. Di tutte le sinagoghe del ghetto \u00e8 quella pi\u00f9 semplice. La pianta della scola \u00e8 rettangolare, quasi quadrangolare, con impianto bifocale (Aron e Bimah sono in posizione opposta). Quest'ultima si presenta in posizione molto pi\u00f9 elevata rispetto al resto della stanza. I banconi sono addossati alla parete. Il matroneo \u00e8 posizionato sopra l'entrata in uno dei due lati lunghi e risale al '700 cos\u00ec come l'intero impianto decorativo della sinagoga. La scola italiana \u00e8 stata molto importante perch\u00e9 ospitava le prediche del famoso rabbino Leone Modena.\nParticolarit\u00e0: l'entrata della sinagoga \u00e8 in comune con quella di alcune case private poste sotto la scola.\nScola Levantina.\nLa Scola Levantina fu allestita probabilmente attorno al 1541. Si affaccia sul campiello delle \"scole\" nel Ghetto Vecchio \u00e8 la prima sinagoga sefardita di Venezia. La pianta \u00e8 rettangolare con l'Aron e la bimah posti in posizione bifocale. Il restauro barocco di questa sinagoga \u00e8 particolarmente importante poich\u00e9 venne curato con buona probabilit\u00e0 dalla scuola di Baldassare Longhena, mentre la bimah venne intarsiata da Andrea Brustolon. Il matroneo, sempre in posizione elevata, percorre uno dei lati lunghi. All'esterno si pu\u00f2 notare una sporgenza che corrisponde alla bimah e alcune finestre che permettono l'illuminazione. \nQuesta sinagoga \u00e8 ancora attiva per il rito nei mesi freddi. Nei mesi in cui non \u00e8 attiva per il culto \u00e8 visitabile grazie alle visite guidate del Museo Ebraico di Venezia.\nScola Ponentina o Spagnola.\nLa Scola Ponentina o Spagnola \u00e8 stata fondata nel 1581 dalla comunit\u00e0 sefardita di origine spagnola e portoghese, espulsa dalla Spagna nel 1492. \u00c8 la pi\u00f9 grande delle sinagoghe veneziane. Situata nel campiello delle \"scole\" di fronte alla Scola levantina \u00e8 riconoscibile per le finestre con vetri colorati e un grande portone in legno. Scola ad impianto bifocale \u00e8 sovrastata da un matroneo ellittico che percorre tutta la sala. Molto probabilmente il restauro barocco venne seguito, come nel caso della Scuola Levantina, dalla bottega di Baldassare Longhena. Il soffitto \u00e8 riccamente lavorato mentre il pavimento \u00e8 composto da formelle bianche e grigie. L'interno \u00e8 arricchito da tre grandi lampadari posti nel centro della sala. Ricostruita nel '600 e restaurata nell'800 \u00e8 ancora utilizzata per il culto nel periodo primaverile ed estivo. Nei mesi in cui non \u00e8 attiva per il culto \u00e8 visitabile grazie alle visite guidate del Museo Ebraico di Venezia."}
{"id": "2430768", "revid": "729019", "url": "https://it.wikipedia.org/wiki?curid=2430768", "title": "Shotel", "text": "Lo shotel \u00e8 un'arma bianca manesca del tipo spada sviluppatasi nelle regioni del Corno d'Africa (fond. Etiopia). Ha lunga e stretta lama di falce, capace di offendere con pericolosi colpi di punta oltre che di taglio. Pare derivi dalla spada-ascia degli Antichi Egizi, il \"khopesh\".\nStoria.\nLo \"shotel\" era gi\u00e0 diffusa tra i ranghi dell'esercito del regno di Axum (I secolo a.C.-VII secolo), in uso sia presso le forze di fanteria che di cavalleria.\nNel XIV secolo, il sovrano salomonide Amda Seyon I, fondatore dell'Impero d'Etiopia, ristruttur\u00f2 il suo esercito secondo il modello dell'antica armata di Axum e fece degli spadaccini armati di \"shotel\", gli \"Shotelai\", uno dei suoi corpi d'\u00e9lite.\nLo \"shotel\" veniva solitamente utilizzato da truppe appiedate. Nello scontro fante-vs-fante, lo \"shotelai\" avrebbe sfruttato la sua arma ricurva per aggirare lo scudo dell'avversario e colpirlo ai polmoni o al fegato. Affrontando un cavaliere, il guerriero armato di spada-falce ne avrebbe sfruttato la punta a cuspide per arpionarlo e trascinarlo gi\u00f9 di sella.\nNel XVIII secolo, visitando le terre salomonidi allora dominate dal re Giosu\u00e8 II d'Etiopia, il frate francescano Remedius Prutky descrisse lo \"shotel\" non come una spada ma come un coltello, forse confondendolo con un'altra arma.\nCostruzione.\nLo \"shotel\" \u00e8 un'arma di dimensioni notevoli (1-1,2 m) avente:\nVeniva trasportata in un semplice fodero di pelle conciata."}
{"id": "2430771", "revid": "400694", "url": "https://it.wikipedia.org/wiki?curid=2430771", "title": "Larry Scott (modello)", "text": "Biografia.\nNato a Sacramento nel 1966, Larry Scott viene \"scoperto\" nei primi anni novanta a San Francisco da un talent scout dell'agenzia look models, che gli fa ottenere un contratto, grazie al quale lavora per importanti brand come Armani, Versace, Dolce e Gabbana, Donna Karan New York e Calvin Klein. In anni pi\u00f9 recenti Scott ha lavorato, tra gli altri, anche per Zegna, Intimissimi, Fa\u00e7onnable.\nNel 1996 viene scelto come testimonial per la campagna pubblicitaria del profumo di Giorgio Armani \"Acqua di Gi\u00f2\", le cui fotografie vennero scattate il 12 dicembre 1996 sulla spiaggia di Malib\u00f9 da Herb Ritts. Tale campagna pubblicitaria rimase invariata per circa dieci anni, facendo guadagnare al modello circa un milione di dollari di royalties. Larry Scott fu considerato uno dei pi\u00f9 importanti supermodelli maschili degli anni novanta, alla pari di Marcus Schenkenberg, Mark Vanderloo e Alex Lundqvist, citati da \"Vogue Hommes International\" e considerato fra i primi dieci, fra le icone maschili della moda, secondo il sito models.com."}
{"id": "2430775", "revid": "212348", "url": "https://it.wikipedia.org/wiki?curid=2430775", "title": "Citt\u00e0 del Kansas", "text": "Lista delle citt\u00e0 del Kansas, Stati Uniti d'America, comprendente i comuni (\"city\").\nI dati sono dell'USCB riferiti ad una stima del 01-07-2007."}
{"id": "2430789", "revid": "138365", "url": "https://it.wikipedia.org/wiki?curid=2430789", "title": "Kuro Obi", "text": ""}
{"id": "2430794", "revid": "316995", "url": "https://it.wikipedia.org/wiki?curid=2430794", "title": "Sheliphron spirifex", "text": ""}
{"id": "2430796", "revid": "123611131", "url": "https://it.wikipedia.org/wiki?curid=2430796", "title": "WordPress.com", "text": "WordPress.com \u00e8 un servizio di hosting blog gestito da Automattic che si basa sulla versione multi utente del software WordPress. Il servizio consente la creazione di uno o pi\u00f9 blog gratuitamente, ed offre alcuni servizi accessori a pagamento. Per ogni blog registrato WordPress.com offre un indirizzo di terzo livello del tipo \"nomescelto.wordpress.com\".\nStoria.\nWordPress.com viene lanciato l'8 agosto del 2005 in versione beta con accesso solo su invito. L'11 novembre del 2005 il sito viene aperto al pubblico. Inizialmente WordPress.com era disponibile soltanto in lingua inglese, ma negli anni successivi \u00e8 stato introdotto il supporto a molte altre lingue, per un totale che al giugno 2009 supera le 50. La localizzazione \u00e8 in gran parte affidata al contributo volontario degli utenti ed \u00e8 quindi spesso incompleta per lingue meno diffuse.\nCaratteristiche tecniche.\nWordPress.com nasce come anima commerciale per il software CMS WordPress creato da Matt Mullenweg e attualmente sviluppato dalla societ\u00e0 Automattic, fondata sempre da Matt Mullenweg. Il servizio si basa in particolare sulla versione multiutente di WordPress denominata WordPress MU che consente la creazione e la gestione di blog multipli sulla stessa installazione.\nA differenza di quanto avviene con WordPress, WordPress.com offre una soluzione pronta all'uso che richiede all'utente soltanto la registrazione al servizio. Tra le caratteristiche gratuite offerte da WordPress.com si segnalano:\nRispetto ad una installazione in proprio del software WordPress si hanno alcune limitazioni. In particolare non \u00e8 possibile installare nuovi temi n\u00e9 modificare quelli esistenti, non \u00e8 inoltre possibile installare nuovi plugin. Le politiche di sicurezza adottate da WordPress.com impediscono l'inserimento di codice JavaScript e di iframe all'interno dei singoli blog. Allo stesso tempo \u00e8 vietato l'inserimento di contenuti pubblicitari sui blog.\nPagando un canone annuale \u00e8 possibile ottenere delle funzioni aggiuntive, tra queste:\nWordPress.com ha anche attivato un piano denominato \"vip hosting\" riservato alle celebrit\u00e0, agli editori, ai personaggi pubblici e ai progetti pi\u00f9 complessi che decidano di far uso della piattaforma.\nModello commerciale.\nWordPress.com sostiene la propria attivit\u00e0 attraverso due canali:\nAkismet \u00e8 il filtro antispam predefinito di Wordpress.com e dei blog da esso ospitati, a sorgente chiuso e rilasciato con licenza GNU-GPL, ad iscrizione obbligatoria (con chiave API per utenti esterni al sito) ed alimentato da tutti i commenti inseriti nei blog ospitati da Wordpress che non l'hanno disabilitato."}
{"id": "2430797", "revid": "164044", "url": "https://it.wikipedia.org/wiki?curid=2430797", "title": "Rodolph Austin", "text": "Carriera.\nClub.\nAustin ha iniziato la carriera nel suo paese, militando per il Portmore United. Nell'agosto 2008, lo Stoke City ha provato ad ingaggiarlo, ma il calciatore non \u00e8 riuscito ad ottenere il permesso di lavoro. Austin ha cos\u00ec firmato un contratto per un prestito annuale al Brann: Portmore United, Brann e Stoke City hanno infatti firmato un accordo, in cui gli inglesi hanno ottenuto un'opzione d'acquisto sul giamaicano, da sfruttare entro il 1\u00ba febbraio 2009. Lo Stoke City ha scelto per\u00f2 di non sfruttarla ed il Brann ne ha ottenuta un'altra, valida fino al 30 giugno.\nAustin ha debuttato nella sconfitta casalinga per tre a uno contro il Bod\u00f8/Glimt, il 31 agosto 2008, quando \u00e8 entrato a partita in corso per giocare gli ultimi venti minuti. Ha esordito nelle coppe europee tre settimane dopo, nell'incontro con il Deportivo, in Coppa UEFA. Il 27 febbraio 2009, meno di un mese dopo la scadenza dell'opzione sul calciatore da parte dello Stoke City, \u00e8 stato acquistato dal Brann, per una cifra di circa un milione di sterline. Austin ha firmato un contratto quadriennale.\nIl 27 luglio 2012, \u00e8 stato ufficializzato il suo passaggio al Leeds. Il 9 settembre 2015, libero da vincoli contrattuali, ha firmato per il Br\u00f8ndby.\nIl 16 luglio 2017 \u00e8 stato ingaggiato dall'Esbjerg.\nNazionale.\nAustin ha esordito con la nel 2007: finora, ha disputato 84 partite per la sua Nazionale, mettendo a segno 7 reti.\nViene convocato per la Copa Am\u00e9rica Centenario negli Stati Uniti."}
{"id": "2430800", "revid": "1005847", "url": "https://it.wikipedia.org/wiki?curid=2430800", "title": "Storia della critica letteraria", "text": "Per parlare di storia della critica letteraria bisogna intendere o fondare un canone letterario di riferimento che assumendo valore lo distribuisce. L'amore di Dante per Virgilio, unito alla sua riflessione sulla lingua, principalmente svolta nel \"De vulgari eloquentia\", sono il centro di quel distacco problematico dalla latinit\u00e0 e del nuovo giudizio critico. Quando Dante tesse le lodi degli 11 poeti invita il lettore a frequentarne direttamente i testi (II, VI 7), ponendo attenzione a questi pi\u00f9 che ai loro autori, cercando di rendere stabile una legislazione poetica verso una \"suprema contructio\" che sembra alludere a una tecnica (e a una dignit\u00e0 orgogliosa da \"miglior fabbri\") speciale, la cui conoscenza \u00e8 motivo di studio.\nLa parola latina pi\u00f9 vicina a quella di \"critico\" \u00e8 \"censor\", usata da Orazio e Ovidio, ma anche \"iudex litteratus\", locuzione apparsa in Vitruvio e meno noto \"criticus\", termine apparso in Cicerone. Anche Petrarca us\u00f2 il termine di \"iudex\" da opporre a quello di \"conditor\" o autore, ma pi\u00f9 che all'analisi metodica di opere altrui, era interessato alla precettistica e a difendere la metrica come norma e misura che mentre frena i sentimenti dell'autore li agevola attraverso il ritmo, lo stesso ritmo che poi muover\u00e0 il lettore alla dolcezza musicale.\nLa \"pre-critica\".\nTradizione latina a parte, le prime attenzioni ai testi italiani da parte di altri testi italiani nascono contemporaneamente allo sviluppo del volgare, quando, per esempio Boccaccio legge Dante o i figli del grande poeta, Jacopo e Pietro, ne diffondono la \"Commedia\" commentata. D'altra parte, anche il \"De vulgari eloquentia\" o l\"'Epistola a Cangrande\", sebbene in latino, s'occupano criticamente (ovverosia a livello di interpretazione) di letteratura italiana.\nAnche Petrarca mostrer\u00e0 subito attenzione filologica (se non si ammette che la stessa \"imitazione\" ne \u00e8 in qualche modo una lettura critica), specialmente a Firenze, con gli studi di Cristoforo Landino o il \"Comento de' miei sonetti\" di Lorenzo de' Medici.\nNel XV secolo, umanisti quali Lorenzo Valla, Domizio Calderini o Giovanni Pontano, tra gli altri, si ponevano interrogativi circa vincoli e usi della poesia, soprattutto in chiave \"pedagogica\" (sebbene anche la pedagogia, intesa come scienza moderna dovesse ancora arrivare). Un grande professore (e poeta) come Angelo Poliziano deve essere a sua volta considerato un interprete e un critico (lo testimoniano i suoi \"Miscellanea\"). E con lui i vari Marsilio Ficino, Pico della Mirandola o appena dopo Gian Giorgio Trissino (che traduce in italiano il \"De vulgari eloquentia\" di Dante).\nIl \"Discorso o dialogo intorno alla nostra lingua\" di Niccol\u00f2 Machiavelli, sebbene circolasse (fino all'edizione del 1730) in forma manoscritta, e altre opere di Muratori o Gravina (e pi\u00f9 tardi di Cesarotti) facevano della questione della lingua una forma di critica, o almeno di ricerca del metodo da applicare alla lettura di opere letterarie.\nDi generi letterari si occup\u00f2 anche Pietro Bembo (con le \"Prose della volgar lingua\" del 1525) e un poco tutti gli eruditi del XVI secolo che dibattevano intorno alla \"Poetica\" di Aristotele e alle idee di Platone (in qualche modo si possono prendere ad esempio di una rispettiva preferenza Ludovico Castelvetro e Iacopo Mazzoni).\nAnche le polemiche sul \"Pastor fido\" di Battista Guarini rientrano nella nozione di critica prima della critica, ma il grosso degli interventi verteva ancora intorno a Dante e Petrarca (sul primo va considerata almeno la \"Esposizione\" di Bernardino Daniello e sul secondo gli \"avertimenti\" di Giulio Camillo Delminio). Tutto il secolo critico si pu\u00f2 ridurre, semplificando un poco, alla ricerca di una \"norma\" e di un \"canone\" che la promuova.\nSuccessivamente al centro della critica si \u00e8 andata sistemando la discussione sul poema eroico, con la fortuna dell'Ariosto e del Tasso, le cui opere vennero ben presto commentate (per esempio da Giraldi Cinzio o da Simone Gentili). Lo stesso Tasso vi partecip\u00f2 con i suoi \"Discorsi dell'arte poetica\".\nL'attivit\u00e0 delle centinaia di accademie letterarie che sorgono sul territorio italiano in tutta l'et\u00e0 barocca, consiste nello speculare, imitare, discutere di letteratura come fosse un grande gioco sociale. Si inserisce in questo ambito anche un modo di comporre \"consapevole\" dell'aspetto retorico, come nei casi dei \"Ragguagli di Parnaso\" di Traiano Boccalini o dell'\"Adone\" di Marino e lo scatenamento delle secolari \"querelles\" tra classico e moderno, immaginario e realt\u00e0, aderenza o incongurenza rispetto ai modelli.\nTra le personalit\u00e0 di maggior rilievo si pu\u00f2 indagare Emanuele Tesauro e Alessandro Tassoni, ma non si dovrebbe trascurare neanche Galileo, tra i primi a dare una chiave di lettura \"scientifica\" (anche se esplicitata in poche note) delle opere letterarie.\nSe la riflessione teorica prende ancora grande spazio nel pensiero di studiosi quali Giovanni Mario Crescimbeni o Giovanbattista Vico (oltre ai citati Gravina e Muratori), con il XVIII secolo inizia la storiografia letteraria. Hanno tale impostazioni certe ricerche di Giacinto Gimma e Francesco Saverio Quadrio, ma soprattutto \u00e8 il momento della \"Storia della letteratura italiana\" di Girolamo Tiraboschi, uscita in due edizioni di 14 (1772-81) e 16 (1787-94) volumi.\nCon l'Illuminismo la ricerca della verit\u00e0 prende un nuovo slancio e si discute su questioni di buon gusto e di giudizio estetico come \"facolt\u00e0\" umane. Sotto l'influenza di opere dall'estero (Montesquieu, Addison, Burke, o il sensismo di Condillac ecc.) scende in campo la critica di Saverio Bettinelli o Ignazio Martignoni, o si allena il pensiero di un poeta come Giuseppe Parini (che privilegia con il suo \"Discorso sopra la poesia\" la funzione poetica del \"diletto\" e del movimento degli affetti).\nLa questione della lingua continua nelle opere di Francesco Algarotti, quello del confronto con l'antico nel \"Saggio sopra la favola\" (1786) di Aurelio de' Giorgi Bertola, ma soprattutto la critica trova posto, accanto all'espansione del giornalismo periodico, su riviste come \"Il Caff\u00e8\" e la \"Frusta letteraria\", dirette rispettivamente da Pietro Verri e Giuseppe Baretti.\nUn altro sviluppo della critica (nel secolo di Metastasio, Goldoni ed Alfieri) si va esercitando sul teatro, come in \"Del verso tragico\" (1710) di Pier Jacopo Martello o nei trattati di Scipione Maffei e Giuseppe Gorini Corio. In questo ambito vanno ascritte anche le polemiche di Gasparo Gozzi.\nIl primo Ottocento.\nAll'inizio del XIX secolo, tra romanticismo e classicismo, si apre la polemica della purezza della lingua (\u00e8 l'epoca delle conquiste napoleoniche e dell'Impero austriaco). L'Accademia della Crusca giunge alla quinta edizione del suo vocabolario (coordinata da Vincenzo Monti) e si rinnova. Al dibattito partecipano tutti i maggiori letterati del tempo, da Foscolo a Leopardi, da Manzoni al Monti, includendo intellettuali come Antonio Cesari, Basilio Puoti, Giulio Perticari, Gino Capponi, Niccol\u00f2 Tommaseo o Pietro Giordani, pi\u00f9 o meno in odore di resistenza e rifondazione della libert\u00e0 di pensiero italiano (angolatura resa ancora pi\u00f9 evidente negli interventi critici di Giuseppe Mazzini, Carlo Tenca o Carlo Cattaneo).\nTra le riviste si segnalano \"Il Conciliatore\", \"Biblioteca Italiana\", \"Antologia\" (1821-32) di Vieusseux, o il \"Politecnico\" di Cattaneo, tra le storie della letteratura, le opere di Paolo Emiliani Giudici, Cesare Cant\u00f9, Luigi Settembrini, e soprattutto di Francesco De Sanctis.\nFrancesco De Sanctis.\nLa moderna critica letteraria italiana inizia con Francesco De Sanctis (1817-1883).\nDe Sanctis accompagnava agli studi letterari un'intensa attivit\u00e0 politica (fu parlamentare e pi\u00f9 volte Ministro della pubblica istruzione nei primi anni del Regno d'Italia). In lui, infatti, il lavoro di letterato si unisce sempre a un fervido impegno civile, che all'indomani dei moti risorgimentali sgorga dalla necessit\u00e0 di definire l'identit\u00e0 politica e intellettuale della nuova Italia. La sua produzione di uomo di lettere ha lasciato ai posteri molti saggi critici e un'imponente \"Storia della letteratura italiana\", con la quale tenta di colmare un vuoto che avverte come non pi\u00f9 tollerabile: la mancanza di una storia letteraria italiana che presupponga \"una filosofia dell'arte\", ma che sia anche \"storia esatta della vita nazionale\", e insieme \"storia della lingua e delle forme\".\nPer De Sanctis la parola nelle opere letterarie ha sempre al suo interno un'idea, un contenuto, perch\u00e9 le parole sono \"specchio del pensiero\". Allo stesso tempo il contenuto non \u00e8 trasposto nell'opera come concetto astratto, ma viene trasfigurato in una forma che lo rende vivo, cio\u00e8 che d\u00e0 espressione al contenuto stesso, rendendolo artistico.\nDa questa visione della natura dell'arte discende anche il compito del critico: le parole, cio\u00e8 la forma, non devono essere valutate in base a criteri estetici esteriori, come faceva il purismo, perch\u00e9 altrimenti si manca di cogliere l'idea che vi sta dietro.\nUgualmente il critico deve guardarsi dagli eccessi di contenutismo ed evitare di giudicare se il contenuto di un'opera sia \"vero o falso, importante o frivolo, morale o immorale, utile o dannoso\", perch\u00e9 queste sono categorie estranee allo studio della letteratura come fatto in s\u00e9, cio\u00e8 come fatto essenzialmente artistico e formale, che deve essere valutato in base a criteri indipendenti da altri, e interni alla sua natura.\nEcco come lo stesso De Sanctis spiega la propria idea dell'arte letteraria e della critica che ad essa si deve applicare:\nL'arte non diventa tuttavia qualcosa di mistico, generato dallo \"spirito\" (termine centrale della filosofia e dell'estetica romantica) e svincolato da ogni tipo di determinazione materiale.\nAl contrario, la forma in s\u00e9 quasi non \u00e8 comprensibile se non risale a quella che De Sanctis chiama la \"base\".\nIl compito del critico \"scientifico\" \u00e8 considerato quello di approfondire la genesi di un'opera ma al tempo stesso considerarla come produzione indipendente e autonoma dalla realt\u00e0; guardare al contenuto ma solo come a un elemento generatore della forma; considerare lo stile come essenza dell'arte, ma senza scivolare in una letteratura puramente estetizzante.\nDe Sanctis getta le basi di alcuni filoni principali della critica moderna, la quale si svilupper\u00e0, per esempio, come critica stilistica, sociologica, psicologica a seconda dell'ingrediente del fatto artistico a cui verr\u00e0 data maggiore importanza.\nLa critica positivistica e il \"metodo storico\".\nAlla fine dell'Ottocento si svilupp\u00f2 la critica positivistica, con Giosu\u00e8 Carducci, professore e critico, oltre che poeta. La critica di ispirazione positivistica si stacc\u00f2 dalla concezione desanctiana, sottoponendo la letteratura a una interpretazione di tipo meccanicistico e deterministico (considerando cio\u00e8 l'opera come conseguenza necessaria, determinata in maniera meccanica, dalle circostanze storico-geografiche e socio-ambientali: la \"razza\", il \"luogo\" e il \"momento\", come sosteneva il critico francese Hippolyte Taine, 1828-1893).\nAl di l\u00e0 delle pi\u00f9 grossolane giustificazioni sociologiche e antropologiche (ricavate ad esempio dalle teorie di Lombroso), la critica positivistica in Italia trov\u00f2 espressione nel metodo cosiddetto \"storico\", in quanto si proponeva di rimanere rigorosamente fedele alla storicit\u00e0 del fatto letterario. Il \"Giornale storico della letteratura italiana\", rivista fondata nel 1883, fu l'organo di questa tendenza. Scarsamente sensibile ai valori dell'espressione e dell'originalit\u00e0 artistica, la critica \"storica\" rifiutava un approccio soggettivo ai testi, a favore di un'analisi che si pretendeva rigorosamente scientifica e \"oggettiva\". In questo senso si dedic\u00f2 soprattutto all'analisi degli aspetti filologici e all'individuazione delle fonti del testo letterario, privilegiando la ricerca di documenti e l'impegno erudito.\nBenedetto Croce.\nLe idee di De Sanctis furono riprese, in reazione alla critica positivistica, da Benedetto Croce (1866-1952), il quale le organizz\u00f2 in un vero e proprio sistema etico-filosofico, con cui port\u00f2 alle estreme conseguenze il concetto dell'autonomia dell'arte, influenzando lo studio della letteratura italiana fino agli anni cinquanta.\nIl rovesciamento delle posizioni positivistiche venne operato da Benedetto Croce (1866-1952) nella sua \"Estetica come scienza dell'espressione e linguistica generale\" (1902). Definita, sul piano filosofico, come una categoria autonoma della vita dello spirito, l'arte fu considerata avere come fine la conoscenza dell'individuale. Il suo mondo era costituito, secondo Croce, da \"immagini\" o \"intuizioni pure a priori\": \"a priori\", perch\u00e9 la loro essenza si realizza prima e al di fuori di ogni spiegazione concettuale; \"pure\", in quanto separate dalle altre forme della vita dello spirito (la logica, l'economia e l'etica), che si sviluppano in modo indipendente fra di loro. L'arte appartiene al campo dell'assoluta fantasia; dal momento che l'espressione si identifica con l'intuizione, essa si realizza indipendentemente dagli strumenti e dalle tecniche (la lingua per la poesia, il colore per la pittura, i materiali architettonici per l'architettura, ecc.) che permettono la sua realizzazione pratica e la possibilit\u00e0 di tramandarla. Il linguaggio si immedesima cos\u00ec e si risolve nel significato estetico e l'arte, nella sua essenza profonda, non pu\u00f2 essere spiegata al di fuori di se stessa.\nL'arte, intesa come \"liricit\u00e0\" ed espressione del sentimento, deve quindi essere separata da tutti gli elementi estranei (\"allotri\"), che pure rientrano nella composizione di un testo letterario. Tali elementi sono formati dalle parti oratorie, dottrinali, propagandistiche, morali, ecc., che rappresentano la cosiddetta \"struttura\", una specie di impalcatura nella quale pu\u00f2 - o non pu\u00f2 - germinare la \"poesia\". Infine, se la poesia vive di momenti individuali e irripetibili, non collegabili n\u00e9 comunicanti fra loro, diventa impossibile, a rigore, parlare di una storia letteraria, a meno di usare questa formula per scopi esclusivamente didattici e manualistici.\nLa forma ottimale della ricerca interpretativa \u00e8 costituita invece dal saggio monografico, mentre il suo compito specifico resta quello di pervenire a un \"giudizio di valore\" estetico, che distingua la \"poesia\" dalla \"non poesia\". Una rigorosa applicazione di questi princ\u00ecpi ha portato Croce a fraintendere non poche esperienze letterarie, soprattutto per quanto riguarda la loro concezione unitaria. Il valore e il significato della \"Divina Commedia\", ad esempio, vengono ridotti ai singoli momenti o frammenti poetici, con una spiccata incomprensione della \"struttura\" allegorica e concettuale del poema. A loro volta i \"Promessi sposi\" vengono giudicati negativamente come un'\"opera oratoria\", e perci\u00f2 lontana dalla vera \"poesia\".\nPur senza rinunciare ai fondamenti della sua concezione, Croce precis\u00f2 in seguito il suo pensiero, sia per adeguarlo all'approfondirsi dei problemi, sia per rispondere alle obiezioni degli avversari. Tali sviluppi sono documentati dal \"Breviario di estetica\" (1913), dall'\"Aesthetica in nuce\" (1929) e, soprattutto da \"La poesia\" (1936), in cui la \"struttura\" divenne nuovamente oggetto di considerazione.\nRispetto alla formulazione originaria, inoltre, l'essenza dell'arte viene a coincidere, nel saggio \"Il carattere di totalit\u00e0 dell'espressione artistica\" (1918), con un sentimento di \"cosmicit\u00e0\", in cui singolare e universale si illuminano e si esaltano reciprocamente. In questo modo Croce si preoccupava anche di far tacere l'accusa di \"frammentismo\" attribuita alla sua estetica, ribadendo la sua estraneit\u00e0 alle poetiche contemporanee e recuperando una lezione di equilibrio di impronta classica. Dopo un iniziale interesse, il rifiuto del Decadentismo e dei movimenti d'avanguardia si fece radicale (in un saggio del 1907 la produzione letteraria di Fogazzaro, Pascoli e D'Annunzio venne accusata di \"insincerit\u00e0\").\nCon l'affermazione del fascismo, Croce si chiuse in un pressoch\u00e9 assoluto riserbo. La difesa dei valori del passato, di una integrit\u00e0 anche morale da opporre alla malattia presente, lo indusse a rispecchiarsi nei rari scrittori in cui riteneva possibile individuare quel senso di \"totalit\u00e0\" e pienezza di vita teorizzato in sede estetica (l'Ariosto, ad esempio, poeta dell'\"armonia cosmica\"), mentre il Carducci gli apparve come l'ultimo esponente di una valida tradizione letteraria.\nL'eredit\u00e0 di Croce.\nL'autonomia assoluta dell'arte conduceva in ultima analisi alla negazione di ogni metodo critico \"scientificamente\" inteso: oggetto della riflessione del critico doveva essere, secondo Croce, capire se l'arte \u00e8 arte, e tale giudizio non veniva ritenuto dimostrabile, perch\u00e9 considerato intuitivo, proprio come pura intuizione veniva ritenuta la creazione artistica. Inoltre Croce affermava che la poesia c'\u00e8, non c'\u00e8 bisogno di dimostrarla, si \"sente\"; e per sentirla \u00e8 necessario il gusto, vale a dire un'adeguata sensibilit\u00e0.\nL'estetica crociana, riducendo l'atto critico a un giudizio intuitivo di valore, determinava l'assenza, nei fatti, di un metodo e di strumenti precisi. Tuttavia port\u00f2 nel lavoro della critica innovazioni positive.\nCroce costrinse a eliminare giudizi sull'opera basati su elementi estrinseci, come la moralit\u00e0 o le idee dell'autore, o su modelli letterari fissi, a cui accostare il testo analizzato. Al di l\u00e0 dei giudizi di merito sui singoli autori a cui il filosofo-critico approd\u00f2, mise al centro della sua analisi i rapporti di coerenza interna fra i vari elementi del testo, leggendo stile e contenuto in una unit\u00e0 organica. Croce ha dato un'indicazione chiara sul compito del critico di mettere in rilievo il tema, il motivo conduttore di un'opera.\nIn generale, la teoria crociana sull'impossibilit\u00e0 di ricondurre la natura dell'opera a qualsiasi elemento esterno ad essa pose le basi per un principio fondamentale che venne in seguito ampiamente ripreso dalla critica contemporanea, sebbene spogliato di tutti i presupposti idealistici e spirituali: la centralit\u00e0 del testo come fulcro di qualsiasi giudizio critico.\nI post-crociani.\nDalla complessit\u00e0 degli elementi del pensiero di Benedetto Croce scaturirono diverse correnti della critica italiana del Novecento. Sostanzialmente tutti i nomi pi\u00f9 importanti furono, in qualche modo, anche per opposizione polemica, legati alla sua lezione. I primi e pi\u00f9 vicini a lui furono Attilio Momigliano (1883-1952) e Francesco Flora (1891-1962). Per il primo non esiste una vera metodologia critica: tutto \u00e8 demandato all'intuito personale del critico-lettore, capace di \"trasferirsi nelle anime pi\u00f9 disparate\"; il secondo riprese il concetto crociano della parola poetica pi\u00f9 vicina al linguaggio intuitivo e primigenio, dove lo spirito torna alle sue origini.\nTra i critici che si formarono in ambito crociano per poi sviluppare una posizione autonoma dal maestro vi sono Luigi Russo e Natalino Sapegno, e a seguire, fra gli allievi del Russo, Walter Binni e Giovanni Getto.\nLuigi Russo (1892-1961), accus\u00f2 Croce di avere, con l'autonomia del valore estetico, staccato l'arte dalla vita. Secondo Russo i valori estetici non avrebbero potuto essere scissi da altri valori, in particolare quelli morali, e avanz\u00f2 il concetto di poetica che fu poi ripreso e approfondito da Binni. Il contributo importante di Russo, pur rimanendo nell'ambito della critica idealistica e confermando la distinzione tra \"poesia\" e \"non-poesia\", fu ritenuto quello di far rientrare nella lettura dell'opera il contesto e il mondo, sia sociale che culturale, dello scrittore. Ci\u00f2 che sta fra la \"poesia\" e la \"non-poesia\", cio\u00e8 gli elementi razionali ed ideologici, \u00e8 la poetica di un autore, che racchiude le sue intenzioni e i suoi valori.\nDa qui prese le mosse anche Walter Binni (1913-1997), per il quale compito del critico sarebbe cogliere il divario fra la poetica (il \"programma\" di un autore, l'insieme dei suoi temi e delle sue idee) e la poesia, cio\u00e8 la realizzazione del programma. Nei suoi studi, Binni diede sempre un grande rilievo proprio alla poetica, considerata essere un insieme di significati dovuti sia all'impersonalit\u00e0 artistica dell'autore, sia alla tensione e ai motivi di un'epoca, significati ideali che il critico deve spiegare.\nCritica idealistica e critica storica.\nPur non essendo mancate, nell'ambito della critica idealistica, ulteriori distinzioni (basti ricordare il nome del filosofo Giovanni Gentile, 1875-1944), l'estetica crociana svolse, nella prima met\u00e0 del Novecento, un ruolo di rilievo, sia nel campo della critica giornalistica e militante, sia in quello della critica accademica. Ad essa aderirono molti docenti universitari del periodo fra le due guerre e oltre, diffondendo la lezione di Croce, ma anche impegnandosi a superare alcune sue preclusioni. Riprese vigore il progetto delle storie letterarie, di cui furono autori Eugenio Donadoni (1870-1924) e Attilio Momigliano (1883-1952), Francesco Flora (1891-1962) e Natalino Sapegno (1901-1990). Luigi Russo (1892-1961), che si richiamava al Gentile e al De Sanctis dell'impegno politico, insisteva sulla concretezza storico-culturale dell'attivit\u00e0 letteraria; Mario Fubini (1900-1977) integr\u00f2 la formazione crociana con l'interesse per i problemi dello stile e lo studio delle forme metriche (\"Metrica e poesia\", 1962).\nParallelamente prosegu\u00ec l'attivit\u00e0 della critica storica, che, ampliando gli orizzonti del positivismo ottocentesco e aprendosi alla nuova sensibilit\u00e0 estetica, mantenne viva la ricerca filologica ed erudita, ricavando dalla storia nuovi orizzonti di lettura. Particolarmente significativa fu in questo senso l'attivit\u00e0 di alcuni studiosi di letterature comparate: da Luigi Foscolo Benedetto a Pietro Paolo Trompeo, da Ferdinando Neri a Leonello Vincenti, a Ladislao Mittner, Mario Praz, Giovanni Macchia, includendo anche Giuseppe Antonio Borgese (che ha tenuto sempre gli autori di cui si \u00e8 occupato in un \"mondo secondo\" di cui l'opera e chi la scrive non sono che una parte).\nMa \u00e8 soprattutto con Carlo Dionisotti (1908-1998) che il rinnovato metodo storico, nell'ambito dell'italianistica, raggiunse una pi\u00f9 matura formulazione. Rifiutando le generiche definizioni, non solo manualistiche, di una letteratura nazionale, Dionisotti ricondusse l'analisi delle esperienze letterarie alle loro concrete dimensioni storico-geografiche, spostando l'attenzione all'interno di culture pi\u00f9 specificatamente determinate e di un preciso statuto dei gruppi intellettuali. Su queste basi, in un saggio famoso del 1951, \"Geografia e storia della letteratura italiana\" propose un modello di storiografia che si opponeva alla linea unitaria nazionale tracciata dal De Sanctis.\nAntonio Gramsci.\nLa necessit\u00e0 avvertita dall'idealismo italiano, di trasferire su un terreno storicamente pi\u00f9 concreto le indicazioni crociane relative al concetto di \"poesia\" condusse parallelamente ad un incontro col marxismo. Opponendosi a ogni separazione fra teoria e prassi, Antonio Gramsci (1891-1937) rifiuta di fatto la nozione di autonomia dell'arte; anche la letteratura rientra per lui nella finalit\u00e0 di un programma politico, che vede l'intellettuale impegnato in un processo di rinnovamento e di trasformazioni sociali. Il valore dell'arte si riconosce non nella sua accezione di intuizione assoluta o di espressione individuale (come mostrano anche le sue polemiche contro l'ermetismo e ogni forma di poesia pura), ma soprattutto nell'efficacia dell'azione svolta nei riguardi del pubblico. In questo senso la letteratura deve farsi portatrice di istanze progressiste, alleandosi alle forze della storia, che si battono per una modificazione dei rapporti di classe.\nIn quest'ambito Gramsci elabora il concetto di una letteratura \"nazionale-popolare\", che, risalendo alla riflessione romantica del primo Ottocento, diviene il cardine della sua concezione. Tale nozione gli consente anche di recuperare il nome di De Sanctis, identificando in lui, contro l'interpretazione di Croce, un esempio ancora attuale di impegno civile e politico.\nLe osservazioni di Gramsci sulla letteratura si trovano sparsamente annotate nei cosiddetti \"Quaderni del carcere\", scritti negli anni della prigionia fascista e pubblicati dopo l'ultima guerra. Gramsci osserva, in particolare, che in Italia \u00e8 sempre mancata un'autentica cultura nazionale e popolare, perch\u00e9 il concetto di \"nazione\", inteso in senso aristocratico e classista, non sarebbe mai coinciso con quello di \"popolo\". L'intellettuale italiano, educato da una lunga tradizione umanistica e retorica, \u00e8 sempre rimasto estraneo alle richieste culturali delle masse, mostrandosi incapace di interpretarne le esigenze e i bisogni reali. Gramsci rivolge particolare attenzione ai generi letterari di pi\u00f9 larga diffusione, tradizionalmente giudicati inferiori (il romanzo d'appendice, ad esempio, che veniva pubblicato a puntate sui quotidiani), e alle istituzioni culturali (il giornalismo, l'editoria, il teatro), che possono influire sulle scelte ideologiche e promuovere l'educazione del pubblico.\nSviluppi della critica marxista.\nNell'ambito della critica sociologica si pu\u00f2 ricondurre anche, sebbene in modi originali e peculiari, la critica ispirata al marxismo. Pur senza aver formulato una teoria organica e sistematica, Marx ed Engels hanno fornito non pochi spunti per una impostazione del problema, che rientrano nell'ambito pi\u00f9 generale della loro concezione filosofica (il materialismo storico e dialettico).\nL'arte \u00e8 una delle forme dell'\u00abideologia\u00bb (come la filosofia e la morale, il diritto e la politica), intesa per lo pi\u00f9 come \u00abfalsa coscienza\u00bb, ossia come visione spesso distorta e falsificata della realt\u00e0. Le varie ideologie, anche quando si presentano come verit\u00e0 assolute, hanno sempre un valore storicamente relativo, risultando l'espressione di determinati interessi di potere e di classe: \u00able idee dominanti\u00bb, in altri termini, \u00absono le idee della classe dominante\u00bb. In questo senso l'intera ideologia (definita anche \u00absovrastruttura\u00bb) dipende dalle condizioni economiche e sociali, la \u00abstruttura\u00bb, che risulta, \u00abin ultima analisi\u00bb (Engels), l'elemento determinante e decisivo delle trasformazioni storiche: \u00abcon il cambiamento della base economica si sconvolge pi\u00f9 o meno rapidamente tutta la gigantesca sovrastruttura\u00bb. Tale dipendenza non \u00e8 tuttavia meccanica (di qui la polemica contro il positivismo e il sociologismo deterministico), ma dialettica; essa deve tenere conto di diverse e complesse mediazioni, nelle quali la \u00absovrastruttura\u00bb pu\u00f2 a sua volta reagire positivamente sulla stessa \u00abstruttura\u00bb.\nDa questa impostazione del rapporto letteratura-societ\u00e0 \u00e8 derivata la teoria del \u00abrispecchiamento\u00bb e del cosiddetto \u00abrealismo socialista\u00bb, che, nell'interpretazione di Andrej \u017ddanov (1896-1948), durante il periodo staliniano, fin\u00ec per coincidere con la rappresentazione positiva dei valori del comunismo sovietico. Contro questa interpretazione dogmatica e riduttiva (gli stessi Marx ed Engels si erano chiaramente pronunciati a sfavore di un'arte a tesi, propagandistica e di partito), il filosofo e teorico dell'arte, l'ungherese Gy\u00f6rgy Luk\u00e1cs (1885-1971), ricollegandosi a Hegel e allo storicismo romantico tedesco, elabor\u00f2 una particolare nozione di \u00abrealismo critico\u00bb, inteso come \u00abrispecchiamento\u00bb della realt\u00e0 nelle sue forme \u00abtipiche\u00bb, sintesi di \u00abparticolare\u00bb e di \u00abuniversale\u00bb, di \u00abfenomeno\u00bb e di \u00abessenza\u00bb. Il \u00abrealismo\u00bb teorizzato di Luk\u00e1cs \u00e8 di tipo problematico e dialettico, proponendo di cogliere, attraverso la letteratura, le forze complesse che regolano il divenire della storia. In questa direzione Luk\u00e1cs ha esaminato la grande tradizione realistica dell'Ottocento, dal romanzo storico di Walter Scott a quello contemporaneo di Balzac.\nUn rovesciamento delle posizioni della critica marxista tradizionale, e gramsciana nella fattispecie, \u00e8 stato operato da Alberto Asor Rosa (nato nel 1933), che, in \"Scrittori e popolo\" (1965), ha sottolineato il carattere provinciale, piccolo-borghese e retrogrado, della letteratura italiana fra Ottocento e Novecento. Alle soluzioni \"populiste\" da essa variamente perseguite, Asor Rosa ha contrapposto l'arte grande-borghese di scrittori come Kafka, Joyce, Proust e Musil, che hanno espresso, portandola fino alle estreme conseguenze, la crisi dei valori e della coscienza europea. A questi scrittori si possono affiancare, in Italia, di nomi di Verga, Svevo, Montale e Gadda, che non si sono allineati al progressismo e al neorealismo. Oltre che in \"Scrittori e popolo\", l'ideologia della \"nuova sinistra\" si \u00e8 riconosciuta nell'attivit\u00e0 saggistica di Franco Fortini (nato nel 1917), il cui atteggiamento fortemente antidogmatico e anticonformista, da un'interpretazione in senso umanistico del pensiero luk\u00e1siano, si \u00e8 infine richiamato ai teorici della \"scuola sociologica\" di Francoforte. Le riflessioni di questi critici, e in particolare di Walter Benjamin (1892-1940), Max Horkheimer (1895-1973) e Theodor Adorno (1903-1969), hanno proposto la cultura di massa. In tale ambito, la vera arte rivoluzionaria \u00e8 quella d'avanguardia, in quanto sottolinea e denuncia l'alienazione dell'uomo e l'orrore del mondo contemporaneo, con lo sforzo di affrancarsene attraverso il rifiuto e l'utopia. In \"Discorso su lirica e societ\u00e0\", scritto da Adorno e raccolto nelle sue \"Note sulla letteratura\", la lirica moderna viene indicata come una testimonianza \"sociologica\" esemplare, per quel senso di fuga e nostalgia che esprime il disadattamento dello scrittore, la tragicit\u00e0 della sua condizione esistenziale. Alla dialettica positiva del marxismo tradizionale si sostituisce cos\u00ec una \"dialettica negativa\", come segno non reversibile di soffocamento e impotenza.\nLo stile e la critica delle varianti.\nIl superamento dell'estetica crociana e le \"revisioni\" cui \u00e8 stata sottoposta hanno ricondotto l'attenzione sugli aspetti linguistici, stilistici e tecnici, dell'opera letteraria, che nel sistema di Croce erano inglobati e risolti in una pi\u00f9 generale considerazione di valori estetici. Sin dai primi anni del Novecento, questa riduzione semplificatrice ha provocato resistenze e opposizioni. Fondamentali, in proposito, sono le indicazioni offerte da Renato Serra (1884-1915), che, nell'articolo \"Per un catalogo\" (1910) dichiar\u00f2 polemicamente la sua discendenza da Carducci anzich\u00e9 da Croce, e in particolare da Carducci studioso del linguaggio poetico e delle forme metriche. Anche Serra mostra uno spiccato interesse per lo stile e la tecnica, esercitandosi su quegli autori contemporanei che Croce aveva liquidato: \u00e8 il caso di Pascoli, D'Annunzio, ma anche di Gozzano.\nAlla complessa personalit\u00e0 di Serra, attento anche ai problemi del mercato librario (\"Le lettere\", 1914) e al ruolo dell'intellettuale (\"Esame di coscienza di un letterato\", 1915), si pu\u00f2 ricollegare l'esercizio interpretativo di Giuseppe De Robertis (1888-1963), che fu, dal 1914 al 1916, direttore della \u00abVoce\u00bb, alla quale impresse un indirizzo esclusivamente letterario. Nei saggi pubblicati sulla rivista, il De Robertis insiste sulla ricerca della parola poetica, della sua pronuncia e scansione, in una comunanza espressiva che riguarda gli antichi e i moderni, da Poliziano a Salvatore Di Giacomo. Agli anni quaranta appartengono gli interventi sulle \"varianti\" di Ungaretti e sull'autografo leopardiano di \"A Silvia\", ai quali occorre aggiungere quelle sul \"Fermo e Lucia\", da lui considerato in rapporto con i \"Promessi sposi\". Croce parl\u00f2 spregiativamente, in proposito, di una \"critica degli scartafacci\" (la definizione verr\u00e0 polemicamente impugnata da Contini), rifiutando cos\u00ec, nel nome della sua idea di \"intuizione\" poetica, l'analisi delle diverse stesure attraverso cui si giunge alla forma definitiva dell'opera letteraria, alla costituzione del testo. In una considerazione della poesia e dell'arte come formazione e non solo come risultato, le \"varianti\" diventano invece un luogo privilegiato dell'esercizio interpretativo, in quanto permettono di ripercorrere, in modo dinamico e mediante verifiche concrete, il processo di elaborazione testuale, con il modificarsi e precisarsi delle intenzioni dell'autore. Il discorso del De Robertis non mira alla costituzione di un testo critico, ma alla valorizzazione di tutte le componenti espressive dell'opera, anche di quelle modificate o scartate. Contributi fondamentali, teorici e pratici, alla critica stilistica si devono a Mario Fubini (1900-1977), i cui scritti teorici sono compresi nel volume \"Critica e poesia\" (Bari, Laterza, 1966).\nA questo metodo di lettura ha dato inoltre un contributo decisivo Gianfranco Contini (1912-1990), che, pur senza rinunciare del tutto al magistero crociano e desanctiano, ha proposto un metodo di lettura filologico-stilistica integrale. Un esempio per tutti \u00e8 dato dall'intervento sulla canzone leopardina \"A Silvia\" (1947), in cui, muovendo dall'analisi delle varianti condotta da De Robertis, Contini giunge alla definizione di un \"sistema\" formale che precorre le indagini che possono essere collegate alla critica strutturalistica. Successivamente l'attenzione si \u00e8 concentrata sui linguaggi della prosa e della poesia che vanno al di l\u00e0 della norma, della media dell'uso linguistico prevalente, raggiungendo esiti di distorsione stilistica e di deformazione espressiva. L'applicazione delle opposte categorie del \"plurilinguismo\" e del \"monolinguismo\", ricondotte ai nomi di Dante e Petrarca, supera il piano dell'analisi di singoli autori e correnti, per diventare il criterio guida attraverso cui viene ripercorso l'intero svolgimento della letteratura italiana.\nGli orientamenti della critica contemporanea.\nRicollegandosi alla tradizione del \"metodo storico\", la filologia si \u00e8 affermata come strumento in grado di comprendere e illustrare il percorso storico e creativo dell'opera. Nel vario interagire della filologia con altri metodi critici \u00e8 da segnalare l'attivit\u00e0 di studiosi come Salvatore Battaglia (1904-1971), Giovanni Nencioni (1911-2008), Vittore Branca (1913-2004), Lanfranco Caretti (1915-1995), Giorgio Petrocchi (1921-1989), Gianfranco Folena (1920-1991), Domenico De Robertis (nato nel 1921), Dante Isella (1922-2007), Aurelio Roncaglia (1917-2001) e Pier Vincenzo Mengaldo (nato nel 1936). Al Petrocchi e al Branca si devono le fondamentali edizioni critiche della \"Divina Commedia\" e del \"Decameron\".\nIl \"Corso di linguistica generale\" del ginevrino Ferdinand de Saussure (1857-1913) opera un rinnovamento di metodo per l'analisi dei testi. Saussure fissa una serie di princ\u00ecpi che influenzeranno in larga misura la ricerca successiva. Pone infatti l'accento sul concetto di lingua come \"sistema\", regolato da leggi proprie e comune a una collettivit\u00e0 di parlanti; alla \"langue\", intesa in questa accezione, si contrappone la \"parole\", come atto creativo e individuale.\nAnche Roman Jakobson (1896-1984) ha sottolineato le caratteristiche peculiari della comunicazione artistica, o estetica: essa si basa sulla funzione poetica del linguaggio, distinta, per la specificit\u00e0 dei suoi fini, da una funzione puramente pratica, propria delle altre forme della comunicazione. Un'ampia trattazione di questi problemi si trova nei \"Principi della comunicazione letteraria\" (1976) di Maria Corti (1915-2002), che, con D'Arco Silvio Avalle (1920-2002) e Cesare Segre (nato nel 1928) rappresenta una delle personalit\u00e0 di maggiore spicco fra quelle che, provenendo dagli studi filologici, si sono accostate ai procedimenti della critica semiologica. Un discorso a parte merita l'attivit\u00e0 di Umberto Eco (1932-2016), che ha fatto della semiologia il campo privilegiato dei suoi interessi teorici: dalla \"Struttura assente. Introduzione alla ricerca semiologica\" (1968), in cui polemizzava contro i fondamenti ontologici e assoluti dello strutturalismo formalistico, fino alla proposta, su basi teoriche e pragmatiche, di un \"Trattato di semiotica generale\" (1975), in cui, accanto al nome di Saussure, viene ripresa la lezione di un altro fondatore della semiologia, lo statunitense Charles Sanders Peirce (1839-1914). Attento ai problemi estetici, a partire da \"Opera aperta\" (1962), il pensiero di Eco si \u00e8 da ultimo precisato nei \"Limiti dell'interpretazione\" (1990). Tra gli altri aspetti che contraddistinguono la \"semiologia\" \u00e8 il riferimento delle forme dei codici letterari ai contesti socio-culturali e socio-antropologici; suggerimenti in questo senso sono giunti dalla critica sovietica, a partire da Jurij Lotman (1922-1993) e da Michail Bachtin (1895-1975), studioso del carnevale e dei suoi rapporti con il romanzo, del quale si pu\u00f2 considerare il maggiore teorico.\nUn altro filone, solo a volte separato, \u00e8 quello degli autori \"prestati\" alla critica, dove spiccano alcuni nomi di particolare sensibilit\u00e0, includendo Eugenio Montale, Andrea Zanzotto, Italo Calvino, Giovanni Raboni o Pier Paolo Pasolini, cos\u00ec come bisogna segnalare un caso \"opposto\" di critici preparati che hanno dato prova di sensibilit\u00e0 artistica (da Cesare Cases a Claudio Magris, da Sergio Solmi a Franco Fortini), oppure in modo meno sistematico e pi\u00f9 militante, ma non per questo immune da profondit\u00e0 sparse, includere ancora Luciano Anceschi, Alfredo Giuliani, Angelo Guglielmi, Cesare Garboli, Carla Benedetti, Alfonso Berardinelli o Mario Lavagetto.\nSemplificando si possono distinguere, tra gli orientamenti pi\u00f9 essenziali della critica contemporanea:\nDove va oggi la critica?\nOgni cambiamento di approccio oscilla tra due poli fissi: porre al centro dell'esame critico il testo considerato come un fatto autonomo, oppure servirsi, per la sua interpretazione, di elementi esterni al testo: la storia, la societ\u00e0, la biografia dell'autore, ecc.\nLa prospettiva critica pi\u00f9 feconda sembra, oggi, quella che tenta di conciliare la lettura delle strutture interne del testo con una lettura diacronica, cio\u00e8 che prende in considerazione anche il tempo e la storia nel suo significato pi\u00f9 ampio (storia della letteratura, della cultura, della societ\u00e0).\nAl centro dell'analisi della critica contemporanea c'\u00e8 l'opera con le sue strutture interne, ma anche la consapevolezza che, oltre l'intima struttura, c'\u00e8 sempre un significato complessivo che conduce per forza oltre il testo.\nIl critico si pone come un interlocutore del testo che agisce in senso conoscitivo. Qualunque siano gli strumenti specifici di cui si serve, ormai da tempo il critico non \u00e8 pi\u00f9 un recensore che d\u00e0 giudizi estetici, ma uno specialista che cerca di conoscere il proprio oggetto nel modo pi\u00f9 \"scientifico\" possibile.\nTuttavia, \u00e8 evidente che la critica non pu\u00f2 pretendere di essere una scienza basata su assiomi assoluti. I modi di conoscere del critico sono calati in un tempo preciso, e gli aspetti dell'opera che appaiono significativi possono cambiare a seconda del tempo che si vive.\nLa critica, in questa prospettiva, non sarebbe la scienza che conosce l'opera letteraria in s\u00e9, ma un discorso, attraverso la letteratura e le arti, sul tempo presente.\nSi aprono cos\u00ec, come sintetizza Segre, due strade possibili e profondamente divergenti: da una parte l'assoluta fedelt\u00e0 al testo, considerato - almeno in partenza - una realt\u00e0 conoscibile oggettivamente; dall'altra l'assoluta libert\u00e0 interpretativa, che \"fa dire\" al testo quello che il critico vede, vive e sente.\nIn ultima analisi, il problema di quali obiettivi debba porsi la critica si presenta legato a una questione, di nuovo, interamente filosofica: esiste una verit\u00e0 del testo che pu\u00f2 essere conosciuta? A questa domanda, il critico Guido Guglielmi (1987-1994) rispondeva: \"La verit\u00e0 sta nella ricerca della verit\u00e0.\" "}
{"id": "2430805", "revid": "113195326", "url": "https://it.wikipedia.org/wiki?curid=2430805", "title": "IEEE 802.1p", "text": "802.1p \u00e8 una codifica standard delle tipologie di traffico dati con relative prioritizzazioni previste nello standard di rete IEEE 802.1D. Il nome deriva dal nome del gruppo di lavoro che originariamente l'ha sviluppata.\nIEEE P802.1p fu il gruppo di lavoro che negli anni 1995\u201398 ebbe l'incarico di definire le classi di traffico dati e dei filtri dinamici per le comunicazioni multicast previsti dallo standard IEEE 802.1D. Svilupparono, cos\u00ec, un meccanismo per implementare a livello 2 il Quality of Service (QoS).\nClassi di servizio.\n802.1p definisce otto differenti classi di servizio che sono definibili con i tre bit del campo \"user_priority\" di un frame ethernet che adotta la codifica prevista da IEEE 802.1Q. Non ci sono indicazioni sulle modalit\u00e0 di gestione e implementazione di questi livelli di priorit\u00e0 che sono lasciati alle implementazioni dei singoli vendor.\nL'IEEE, in ogni modo, ha pubblicato alcune raccomandazioni:"}
{"id": "2430807", "revid": "123932359", "url": "https://it.wikipedia.org/wiki?curid=2430807", "title": "I Dreamed a Dream (Les Mis\u00e9rables)", "text": "I Dreamed a Dream \u00e8 una ballata tratta dal musical \"Les Miserables\", composta da Claude-Michel Sch\u00f6nberg, col testo inglese di Herbert Kretzmer, basata sul testo francese di Alain Boublil.\nNella canzone, il personaggio di Fantine ricorda i tempi andati, quando lei sperava e sognava una vita felice e lieta, confrontandola con la disperazione della sua vita attuale, che ha spezzato tutti i sogni di giovent\u00f9.\nIl brano si apre con il recitativo \"There was a time when men were kind\" (spesso omesso nelle esecuzioni in concerto), cui segue l'aria vera e propria, nella quale si alternano due temi principali. Quello di apertura si ripete due volte identico sulle prime otto strofe (\"I Dreamed a Dream ... No Wine Untasted\"), cui segue un secondo tema (\"but the Tigers ... turn your Dream to Shame\") e nuovamente il primo in una chiave pi\u00f9 alta (\"He slept a Summer...Storms We cannot weather\") e, dopo un intermezzo strumentale, si conclude con la ripresa del secondo, anch'esso riproposto in una diversa chiave (\"I had a Dream my Life ... Life has killed The Dream I dreamed\").\nLa canzone \u00e8 presente nella prima versione parigina del musical del 1980, originariamente intitolata \"J'avais r\u00eav\u00e9 d'une autre vie\" e con testi di Alain Boublil. Tuttavia il brano definitivo, con il titolo inglese con cui oggi \u00e8 noto, prende forma solo nel 1985, nella storica edizione londinese dello spettacolo, con testi in lingua inglese di Herbert Kretzmer. Cantata in scena e nella successiva incisione discografica dello show da Patti LuPone, ottiene un immediato successo e diviene uno dei brani pi\u00f9 popolari dello spettacolo, oltre che uno dei pi\u00f9 importanti standard per i cantanti di musical (soprattutto femminili).\nNelle incisioni ufficiali dello spettacolo \u00e8 stata interpretata, dopo Patti LuPone, da Randy Graff (1987 Broadway Cast), Debra Byrne (1988 Complete Symphonic Recording), Ruthie Henshall (1995 10th Anniversary Concert), Madalena Alberto (2010 Anniversary Tour Album ) e Lea Salonga (25th Anniversary Concert).\nTra gli altri interpreti di rilievo, Elaine Paige, Petula Clark, Allison Crowe, Michael Crawford, Aretha Franklin, Neil Diamond, Kiri Te Kanawa, Michael Ball, Maureen Moore e Lesley Garrett, raggiungendo una notevole fama al di fuori del mondo del musical dopo essere stata eseguita dalla \"cantante britannica Susan Boyle nella terza edizione del programma inglese Britain's Got Talent, e in numerose successive esibizioni (incluso un singolo discografico). Il brano \u00e8 stato inoltre utilizzato in un episodio di Glee, interpretato da Lea Michele e Idina Menzel. Il brano \u00e8 stato poi interpretato anche da Anne Hathaway nella versione cinematografica de \"Les Mis\u00e9rables\" diretta da Tom Hooper, permettendo all'attrice di vincere il suo primo Oscar nel 2013 come \"Migliore attrice non protagonista\".\u00c8 stata cantata anche da Hayley Westenra.\nNel 2021 il brano \u00e8 stato riproposto nel nono episodio della quinta stagione della serie televisiva \"Lucifer\", cantato come duetto da Lucifer (Tom Ellis) e Dio (Dennis Haysbert)."}
{"id": "2430817", "revid": "1543377", "url": "https://it.wikipedia.org/wiki?curid=2430817", "title": "HMS Bulldog (H91)", "text": "L'HMS \"Bulldog\" (Pennant number H91) \u00e8 stato un cacciatorpediniere della classe B della Royal Navy. Venne impostato il 10 agosto 1929 nei cantieri Swan Hunter di Wallsend, varato il 6 dicembre 1930 ed entr\u00f2 in servizio l'8 aprile 1931. Serv\u00ec durante la seconda guerra mondiale nel 3\u00ba Gruppo di Scorta. \nMentre partecipava alla scorta al convoglio OB318 in partenza da Liverpool per l'Atlantico, venne attaccato dall'U-Boot \"U-110\", ma la circostanza era stata desiderata dai britannici nell'ambito della operazione Primrose. In seguito al lancio di cariche di profondit\u00e0 il sommergibile tedesco venne costretto all'emersione ed abbordato. \nIn questa occasione avvenne la prima cattura di una macchina enigma completa, presa dall'\"U-110\" il 9 maggio 1941; venne fatto credere che il sommergibile era affondato subito dopo l'abbandono dell'equipaggio. Il capitano del \"Bulldog\" era Joe Baker-Cresswell ed in seguito alla vicenda tutto l'equipaggio del cacciatorpediniere ricevette ordine di non fare parola dell'accaduto. Di conseguenza i britannici decodificarono i codici navali tedeschi e riuscirono a catturare o affondare quasi tutte le navi appoggio e petroliere tedesche in Atlantico dopo la fine della quasi contemporanea operazione Rhein\u00fcbung\nIl 9 maggio 1945 a bordo del \"Bulldog\" venne accettata la resa delle truppe tedesche presenti sulle Isole del Canale."}
{"id": "2430821", "revid": "547034", "url": "https://it.wikipedia.org/wiki?curid=2430821", "title": "One Life One Soul - Best of Ballads", "text": "One Life One Soul - Best of Ballads \u00e8 la prima raccolta della rock band svizzera Gotthard, pubblicata nel gennaio del 2002 dalla BMG/Ariola.\nCome suggerisce il titolo, l'album raccoglie principalmente ballate e altri brani pubblicati dal gruppo fino ad allora, con l'aggiunta dei due inediti \"Looking at You\" (lanciata come singolo promozionale) e la cover \"Ruby Tuesday\" dei Rolling Stones.\nL'album \u00e8 arrivato in poco tempo a essere certificato doppio disco di platino per le vendite nel 2002. Il 9 novembre 2011 \u00e8 stato comunicato che \u00e8 diventato triplo disco di platino.\nTracce.\nTutte le canzoni sono state composte da Steve Lee, Leo Leoni e Chris von Rohr, eccetto dove indicato."}
{"id": "2430829", "revid": "287204", "url": "https://it.wikipedia.org/wiki?curid=2430829", "title": "Lega Nazionale A 1986-1987 (hockey su ghiaccio)", "text": "La stagione 1986-1987 del campionato svizzero di hockey su ghiaccio ha visto campione l'HC Lugano.\nPromozioni.\nGli SCL Tigers e l'EV Zug vengono promossi in LNA a scapito dell'EHC Chur e dell'EHC Olten."}
{"id": "2430832", "revid": "1305772", "url": "https://it.wikipedia.org/wiki?curid=2430832", "title": "Nokia E71", "text": "Il Nokia E71 \u00e8 uno smartphone della Serie E con sistema operativo Symbian Serie 60 3rd Edition (Feature Pack 1), provvisto di tastiera QWERTY. Il Nokia E71 \u00e8 il successore del Nokia E61/61i, del quale ha ripreso alcune caratteristiche, offrendo prestazioni pi\u00f9 avanzate.."}
{"id": "2430833", "revid": "198277", "url": "https://it.wikipedia.org/wiki?curid=2430833", "title": "Episodi di Due uomini e mezzo (sesta stagione)", "text": "La sesta stagione della serie televisiva Due uomini e mezzo \u00e8 stata trasmessa negli Stati Uniti dal 22 settembre 2008 al 18 maggio 2009 su CBS.\nIn Italia, la stagione \u00e8 andata in onda in prima visione dal 1\u00ba giugno 2010 al 2 luglio 2010 su Joi di Mediaset Premium.\nVecchie storie.\nTrama.\nCharlie, Alan e Jake incontrano in caffetteria una vecchia fiamma del primo, Krissy, che ha un figlio molto somigliante a Charlie. Questi decide di prendersi le sue responsabilit\u00e0 e di intestarle un assegno ogni mese per mantenere il bambino, cui per\u00f2 lei in realt\u00e0 faceva solo da babysitter. \nChiudi il becco, Herb!\nTrama.\nAlan presta una piccola somma a Charlie ma questi non vuole restituirgliela. Alan e Jake se ne vanno quindi a casa di Herb e Judith: l'uomo passa poi da Charlie per prendere alcune cose di Alan e i due si ubriacano insieme mentre Alan si infila senza volere nel letto di Judith. Questa lo caccia di nuovo e lo costringe a chiedere scusa a Charlie, che lascia il fratello fuori per tutta la notte.\nSegreti in cucina.\nTrama.\nAlan frequenta due donne contemporaneamente e Charlie, appassionatosi alla cucina, gli d\u00e0 delle dritte da seguire. Alan viene scoperto molto presto mentre Jake si ubriaca per la prima volta e Charlie lo aiuta. \nUna segretaria scomoda.\nTrama.\nAlan, che si trova senza auto per un paio di giorni, si fa accompagnare al lavoro da Charlie ma non riesce ad evitare che questi conosca la segretaria Melissa, sulla quale fa subito presa. Charlie e Melissa passano due giorni di fuoco ma alla fine si lasciano e a pagarne il prezzo \u00e8 Alan.\nLa conversione di Charlie.\nTrama.\nCharlie, Alan e Jake ritrovano la signorina Pasternack, che dopo aver rotto con Charlie ha sub\u00ecto un crollo psicologico e ha cambiato completamente vita. Per la prima volta Charlie si pente delle sue azioni e le offre di dare lezioni private a Jake e ospitalit\u00e0, ma la donna interpreta tutto questo come un segno divino. Charlie la lascia di nuovo.\nCrisi matrimoniale.\nTrama.\nJudith affida Jake ad Alan per tre mesi di fila e il ragazzo rivela che il motivo sono le continue litigate tra marito e moglie: Charlie consiglia ad Herb di farsi valere e Judith lo sbatte fuori di casa. Il pediatra comincia quindi ad assillarlo per andare a donne insieme mentre Alan tenta di approfittarsi della situazione per riavvicinarsi all'ex moglie riuscendoci. Anche Charlie ed Herb fanno conquiste ma Alan si pente di essere andato a letto con Judith perch\u00e9 questa vuole subito ricominciare il loro rapporto.\nGamberetti a volont\u00e0.\nTrama.\nAlan tenta di rallentare con Judith ma non ci riesce granch\u00e9, mentre Charlie usa la minaccia di mandarlo all'accademia militare per approfittarsi un po' di Jake. Herb, alla fine, ritorna da Judith proprio quando questa si rende conto di non poter tornare con Alan. Sei settimane pi\u00f9 tardi i due annunciano che aspettano un bambino; Alan tuttavia viene colto dal dubbio se il figlio sia suo. \nMarmellata di lamponi.\nTrama.\nCharlie tenta di dormire a casa della ragazza con cui si vede da alcune settimane, Chelsea, ma proprio non ci riesce mentre Alan mette in punizione Jake per una bravata che ha fatto a scuola. \nL'abito rosso.\nTrama.\nVicino a casa di Charlie si trasferisce un ex campione di football della cui figlia, Celeste, Jake si invaghisce: l'uomo tuttavia intima a Charlie di tenerli separati. Alan, nel frattempo, porta la macchina del fratello dal concessionario e qui vi incontra una donna, Diane; arrivati a casa di Evelyn, tuttavia, la donna gliela ruba. Jake conquista la ragazza e, sentendo che era lei ad essere infatutata, il suo gigantesco padre si placa. \nUno chef in famiglia.\nTrama.\nEvelyn invita a cena Alan, Charlie e Jake per annunciare loro che ha accantonato un fondo per il nipote per permettergli di andare al college e comprarsi un'auto, ma i suoi figli non credono ad un atto di gratuita generosit\u00e0. Evelyn scopre che Jake ha un grande talento culinario mentre Alan, dato che dell'educazione del figlio si occuper\u00e0 sua madre, decide di prendere una pausa dal lavoro. Charlie, vedendo il fratello senza uno scopo, decide di fargli pagare l'affitto.\nUna bara \u00e8 per sempre.\nTrama.\nCharlie riceve la visita di un suo vecchio amico, Andy, che per\u00f2 muore in veranda a causa del suo stile di vita sregolato. Charlie rimane molto segnato dall'evento e, dopo aver fatto alcuni esami clinici, fa dei regali a tutta la famiglia meno Alan. Ha poi una visione sul suo funerale e decide di sposare Rose, ma proprio in quel momento il suo medico lo chiama dicendogli che \u00e8 in perfette condizioni. \nMeglio non saperlo.\nTrama.\nAlan e Melissa, la sua segretaria, si baciano; i due tentano di mantenere un rapporto professionale ma alla fine Alan si reca a casa di Melissa, dove tuttavia incontra la madre di questa. Jake e Charlie, intanto, vanno a cena a casa di una barista del pub in cui escono di solito, Janine, ma il ragazzo non vuole lasciare via libera allo zio; questi allora chiama Alan e la serata si conclude con un nulla di fatto per tutti e tre. \nNon \u00e8 una scimmia.\nTrama.\nAlan si convince di essere il padre della bimba che Judith aspetta mentre Charlie, notando il nervosismo di Jake, capisce che c'\u00e8 di mezzo una ragazza e lo aiuta. Jake, alla fine, decide di non andare alla festa cui partecipa la ragazza in questione e lo zio lo accontenta, mentre Judith sbatte fuori Alan quando questi tenta di convincere Herb a fargli fare da babysitter alla bambina.\nDolce alla banana.\nTrama.\nSi avvicina il quarantesimo compleanno di Alan e Melissa organizza un party: durante questo, tuttavia, la famiglia di Alan si comporta come sempre nei suoi confronti e Melissa, indignata, dice a tutti che i due andranno a vivere insieme. Charlie avverte presto la sua mancanza, ma Alan \u00e8 costretto a tornare a casa del fratello quando Melissa lo scopre a letto con la madre, Shelly.\nNon \u00e8 routine.\nTrama.\nCharlie e Chelsea litigano per la superficialit\u00e0 del loro rapporto e il primo si rivolge alla psichiatra, che ancora una volta lo spinge ad affrontare i suoi veri sentimenti. Charlie tenta quindi di riconciliarsi con Chelsea e le promette di fare terapia di coppia insieme: durante la seduta Charlie si impegna a migliorarsi. \nUn'aria familiare.\nTrama.\nChelsea si assenta per il funerale della ex suocera e Charlie decide di rimanerle fedele a tutti i costi. La situazione si complica quando alla sua porta bussa una sua ex completamente ubriaca, che poco dopo collassa sul suo letto, e Chelsea sopraggiunge poco dopo. Alla fine la ragazza si sveglia e Chelsea la vede.\nDue tazze di caff\u00e8.\nTrama.\nCharlie confessa a Chelsea di amarla ma questa risponde solo con un grazie. L'uomo rimane molto contrariato e, per ristabilire l'equilibrio e ottenere le stesse parole, decide di chiederle di sposarlo: durante la proposta la donna ingoia l'anello ma Charlie riesce comunque ad ottenere la dichiarazione d'amore di Chelsea, che tuttavia declina per il momento la richiesta. \nSciroppo per la tosse e bourbon.\nTrama.\nChelsea prende il raffreddore e chiede a Charlie di occuparsi di lei, cosa che lui fa con enorme fatica. Alla fine si ammala anche lui ma Chelsea gli \u00e8 riconoscente per quanto ha fatto.\nCuori solitari.\nTrama.\nChelsea e Charlie litigano perch\u00e9 questi, nel cellulare, ha alcune foto hot inviategli da una sua vecchia fiamma. Alan e Charlie cominciano quindi a parlare un po' delle loro precedenti esperienze e presto a loro si aggiungono Jerome, il padre della fidanzata di Jake Celeste, Herb e Gordon. Charlie, alla fine, decide di chiedere scusa a Chelsea cancellando le foto dal telefono.\nMadri.\nTrama.\nChelsea incontra per la prima volta Evelyn, che rimane offesa dal fatto che Charlie non gli abbia detto di essersi fidanzato. Le due entrano subito in confidenza e, per evitare che Evelyn la \"corrompa\", Charlie ricorre alla madre di Chelsea, il cui rapporto con la figlia \u00e8 molto simile a quello tra lui e sua madre.\nAlan e Rose.\nTrama.\nChelsea dice a Charlie di aver trovato la ragazza perfetta per Alan: questa tuttavia si rivela essere Rose. Nonostante i consigli di Charlie, Alan intrattiene una breve relazione con lei, che termina a causa della sua ben nota follia.\nIl trasloco.\nTrama.\nCharlie e Chelsea litigano perch\u00e9 lei vuole trasferirsi definitivamente a casa sua ma lui \u00e8 contrario. Alan interviene e Charlie accetta: la convivenza diventa tuttavia ben presto problematica, tanto che Charlie decider\u00e0 di affittare l'ex appartamento di Chelsea per rimanere da solo almeno un giorno.\nIl ventriloquo.\nTrama.\nAlan, sempre pi\u00f9 solo, si dedica all'hobby del ventriloquismo: Chelsea, intenerita dalla sua solitudine, comincia a frequentarlo sempre pi\u00f9 spesso dati i loro comuni interessi. Charlie inizialmente ne \u00e8 felice, dato che il fratello svolge tutte quelle attivit\u00e0 di coppia che lui odia, ma diviene rapidamente geloso e lo obbliga a smettere.\nDimenticare Mia.\nTrama.\nAlan ritrova Mia, che ha divorziato ed \u00e8 tornata a Los Angeles; la notizia sconvolge non poco Charlie, il quale dimostra di essere ancora molto attaccato a lei. Judith, giunta insieme a Herb per riprendere Jake, entra in travaglio e partorisce nello stesso ospedale in cui ha cominciato a lavorare Melissa, con cui Alan si apparta. Poco tempo dopo l'evento, Charlie e Alan incontrano Mia alla caffetteria."}
{"id": "2430836", "revid": "116352967", "url": "https://it.wikipedia.org/wiki?curid=2430836", "title": "Gran Premio d'Italia 1986", "text": "Il Gran Premio d'Italia 1986, \u00e8 stata la tredicesima gara del campionato di Formula 1 del 1986, si \u00e8 svolto il 7 settembre sul Circuito di Monza ed \u00e8 stato vinto da Nelson Piquet su Williams-Honda. In questa gara fa la sua prima apparizione in F1 per il pilota italiano Alex Caffi e per la scuderia francese AGS.\nCollegamenti esterni.\n\"Salvo indicazioni diverse le classifiche sono tratte da \""}
{"id": "2430839", "revid": "228587", "url": "https://it.wikipedia.org/wiki?curid=2430839", "title": "Trasporti in Australia", "text": "Questa voce raccoglie le principali tipologie di Trasporti in Australia.\nTrasporti su rotaia.\nRete ferroviaria.\nIn totale: 33.819\u00a0km (di cui 2.540\u00a0km elettrificati). \nReti metropolitane.\nLe principali citt\u00e0 in Australia non hanno una vera e propria metropolitana; Melbourne e Sydney hanno una metropolitana parziale. Entrambe le citt\u00e0 stanno pianificando di costruire pi\u00f9 sistemi di metropolitana.\nReti tranviarie.\nI tram vengono usati adesso come trasporti pubblici solo a Melbourne, poich\u00e9 in alcune citt\u00e0 sono stati dismessi e a Sydney vi \u00e8 un moderno sistema di metropolitana leggera.\nTrasporti su strada.\nRete stradale.\nStrade pubbliche: in totale 913.000\u00a0km \nReti filoviarie.\nNon sono presenti sistemi filoviari.\nAutolinee.\nIn tutto il territorio sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nPorti e scali.\nL'Australia dispone di numerosi porti e scali. I principali sono: Adelaide, Brisbane, Cairns, Darwin, Fremantle, Geelong, Gladstone, Mackay, Melbourne, Newcastle, Sydney, Townsville, Wollongong, Port Lincoln.\nTrasporti aerei.\nAeroporti.\nIn totale: 448 (dati 2004)\na) con piste di rullaggio pavimentate: 305\nb) con piste di rullaggio non lastricate: 143\nc) sistemi di controllo avanzati\nEliporti.\nIn totale: 1\nNote.\nfonti prese da: CIA - The World Factbook - https://www.cia.gov/library/publications/the-world-factbook/geos/as.html"}
{"id": "2430841", "revid": "767487", "url": "https://it.wikipedia.org/wiki?curid=2430841", "title": "Rainie Yang", "text": "Carriera.\nYang ha dato avvio alla propria carriera come membro del gruppo femminile 4 in Love, dove le fu dato il nome d'arte Rainie. La popolarit\u00e0 del gruppo nell'industria musicale era a malapena mediocre ed il successo ottenuto fu molto limitato. Dopo lo scioglimento del gruppo, Yang ha continuato a perseguire la propria carriera nel mondo dello spettacolo come conduttrice televisiva, presentando vari programmi come il variet\u00e0 \"Guess Guess Guess\". Dopo aver recitato in ruoli di supporto in diversi drama (incluso il mega hit \"Meteor Garden\"), \u00e8 riuscita a procurarsi il ruolo da protagonista (come \"Qi Yue\") nel drama della CTV \"Devil Beside You\", insieme a Mike He. \"Devil Beside You\" \u00e8 risultato essere molto popolare, permettendo alla carriera di Rainie di spiccare il volo. Lo stesso anno, Yang ha pubblicato il suo album di debutto, \"My Intuition\", che presentava i singoli \"Ai Mei\" e \"Li Xiang Qing Ren\", entrambi inclusi anche nella colonna sonora di \"Devil Beside You\". \"My Intuition\" \u00e8 stato un record nella storia dell'industria musicale cinese, essendo l'unico album di debutto ad ottenere il disco di platino, vendendo 1.5 milioni di copie nel sudest asiatico.\nNel 2006, la cantante ha pubblicato il secondo album, \"Meeting Love\", che ha ottenuto un discreto successo. Il 7 settembre 2007 ha pubblicato \"My Other Self\" (conosciuto anche come \"Anywhere Door\"). L'album include i singoli \"Que Yang\" e \"Wan Mei Bi Li\", in cui \u00e8 presente il contributo di Mike He e di Kingone Wang. Sperando di crearsi un'immagine di attrice \"seria\", la Yang ha recitato nel film con storia lesbica \"Spider Lilies\", insieme a Isabella Leong. Tuttavia, dopo l'esperienza in Spider Lilies, Yang \u00e8 ritiornata alla precedente immagine carina e giovanile, diventando l'attrice protagonista nel drama Why Why Love.\nL'8 gennaio 2007, Yang ha registrato la sua ultima puntata per il variet\u00e0 \"Guess Guess Guess\", abbandonato a causa dei molti impegni e della volont\u00e0 di concentrarsi sulla carriera musicale. \nIl 23 aprile 2008, durante le riprese del drama \"Miss No Good\" a Sanchih, Yang \u00e8 caduta pesantemente dalle scale ed \u00e8 stata mandata all'ospedale Mackay Memorial. Con un esame ai raggi x, i medici hanno diagnosticato alla Yang una contusione alla spina dorsale. Dopo essere stata dimessa dall'ospedale, la produttrice Angie Chai ha portato Rainie da un fisioterapista per massaggi tradizionali cinesi.\nLa Yang reciter\u00e0 nel drama della GTV ToGetHer, insieme a Jiro Wang dei Fahrenheit e George Hu.\nControversie.\nNel 2003, la Yang ha confuso gli otto anni della Seconda guerra sino-giapponese in undici, durante un programma televisivo. Dopo che le fu spiegato la reale lunghezza della guerra, l'attrice ha risposto \"\"Solo\" otto anni?\". Gli informatori su internet hanno esagerato l'incidente, affermando che lei avesse sbagliato anche il numero delle vittime del Massacro di Nanchino. Gli articoli sul suo errore hanno generato un certo astio in Cina, che ha portato ad un boicottaggio di massa del canale satellitare \"Hunan\", dove era in quel periodo in onda \"Devil Beside You\". Dopo essere venuta a conoscenza del boicottaggio di massa, la Hunan TV ha rimpiazzato il drama i cui recitava Rainie con \"Green Forest, My Home\".\nIl 3 aprile 2007, Yang ha scritto una lettera pubblica di scuse ai suoi fan, ed ha affermato in un'intervista: \"Ho lasciato la scuola prima del tempo per entrare in societ\u00e0. In futuro cercher\u00f2 di leggere il pi\u00f9 possibile, appena ho tempo. Sono convinta che in quel futuro avr\u00f2 una conoscenza pi\u00f9 profonda della storia... mi scuso con tutti... mi impegner\u00f2 duramente per fare bene il mio lavoro.\""}
{"id": "2430842", "revid": "119577130", "url": "https://it.wikipedia.org/wiki?curid=2430842", "title": "Houston Press", "text": "Lo Houston Press \u00e8 un giornale culturale online statunitense, pubblicato nella citt\u00e0 di Houston in Texas. Dall'anno della fondazione, nel 1989, fino al 2017 era stampato e distribuito in ristoranti, bar e negozi. La sua sede si trova a 1621 Milam Street, Suite 100, Houston.\nLa propriet\u00e0 della testata \u00e8 di Voice Media Group."}
{"id": "2430846", "revid": "599013", "url": "https://it.wikipedia.org/wiki?curid=2430846", "title": "Paddy Garcia", "text": "Paddy Garcia \u00e8 un personaggio di fantasia, che nasce dall'incontro tra due paesi geograficamente lontani ma culturalmente molto analoghi: Irlanda e America Latina. Proprio per sottolineare questo rapporto sono stati scelti il nome \"Paddy\", che \u00e8 molto comune in Irlanda ed \u00e8 anche il nome di un famoso whisky, e il cognome \"Garcia\", che \u00e8 il pi\u00f9 diffuso in America Latina.\nQuesto personaggio \u00e8 stato adottato in particolare da due gruppi di tradizione folk: gli emiliani \"Modena City Ramblers\" e gli irlandesi \"The Pogues\". \nI primi ne cantano le gesta in \"Terra e libert\u00e0\", un album incentrato proprio sul legame tra Irlanda e Sudamerica. Nell'album, Paddy \u00e8 una figura che serve per esprimere l'utopia o in altre parole, un eroe. Paddy Garcia \u00e8 un eroe immaginario per mezzo del quale si parla di avvenimenti come se fossero veri, unendo il realismo alla poesia. \u00c8 un personaggio la cui esistenza \u00e8 circondata da un alone di mistero, non si capisce se \u00e8 esistito o meno: l'hanno visto agli inizi del Novecento e ai nostri giorni, ottanta anni dopo. Pareva non fosse invecchiato. L'importante \u00e8 che esista e che la gente lo sappia.\nI The Pogues, invece, parlano di Paddy nella canzone \"A Pistol for Paddy Garcia\", contenuta nell'album \"Rum, Sodomy, and the Lash\".\nCi sono inoltre delle biografie sul personaggio di Paddy; la pi\u00f9 famosa \u00e8 dello scrittore latinoamericano Daniel Chavarr\u00eda."}
{"id": "2430849", "revid": "287204", "url": "https://it.wikipedia.org/wiki?curid=2430849", "title": "Max Judd", "text": "Nato in Galizia, emigr\u00f2 con la famiglia negli Stati Uniti nel 1862. Dopo aver vissuto per qualche anno a Washington ottenne la cittadinanza statunitense e cambi\u00f2 ufficialmente il proprio nome in Max Judd. Nel 1873 si trasfer\u00ec a Saint Louis, dove rimase per tutta la vita. Esercit\u00f2 dal 1874 al 1893 l'attivit\u00e0 di fabbricante e commerciante di mantelli.\nNel 1890 divent\u00f2 campione degli Stati Uniti sconfiggendo in un match a Saint Louis il campione in carica Jackson Showalter (+7 \u20133 =0).\nPartecip\u00f2 a sei congressi scacchistici degli Stati Uniti:\nPartecip\u00f2 raramente a tornei all'estero, ma nel 1897 si classific\u00f2 2\u00ba dietro a Carl Schlechter a Vienna.\nNel 1893 il presidente statunitense Grover Cleveland lo nomin\u00f2 console generale in Austria. Il governo austriaco fece pressioni volte a cambiare tale nomina, in quanto Max Judd era ebreo e all'epoca prevalevano in Austria posizioni antisemite. Il governo degli Stati Uniti per\u00f2 non cedette e Max Judd mantenne l'incarico per quattro anni fino al 1897.\nFu anche fondatore e presidente del \"Saint Louis Chess Club\"."}
{"id": "2430850", "revid": "121708972", "url": "https://it.wikipedia.org/wiki?curid=2430850", "title": "The Dallas Morning News", "text": "Il The Dallas Morning News, fondato nel 1885, \u00e8 il pi\u00f9 grande quotidiano di Dallas e ha una distribuzione di mezzo milione di copie. Esso \u00e8 uno dei 20 giornali pi\u00f9 venduti negli Stati Uniti. Viene pubblicato dalla A. H. Belo Corporation, sussidiaria della Belo Corporation."}
{"id": "2430856", "revid": "287204", "url": "https://it.wikipedia.org/wiki?curid=2430856", "title": "Levallois Sporting Club Basket", "text": "Il Levallois Sporting Club Basket \u00e8 stata una societ\u00e0 cestistica, parte della polisportiva Levallois Sporting Club, avente sede a Levallois-Perret, in Francia. Fondata nel 1941, nel giugno 2007 si fuse con il Paris Basket Racing, dando vita al Paris-Levallois Basket."}
{"id": "2430860", "revid": "1543377", "url": "https://it.wikipedia.org/wiki?curid=2430860", "title": "Nottingham Open 2008", "text": "Il Nottingham Open 2008 (conosciuto anche come \"Slazenger Open\", per motivi di sponsorizzazione) \n\u00e8 stato un torneo di tennis giocato sull'erba. \n\u00c8 stata la 20\u00aa edizione del Nottingham Open, \nche fa parte della categoria International Series nell'ambito dell'ATP Tour 2008.\nSi \u00e8 giocato al Nottingham Tennis Centre di Nottingham in Inghilterra, dal 16 al 21 giugno 2008.\nCampioni.\nSingolare.\n Ivo Karlovi\u0107 ha battuto in finale Fernando Verdasco, 7\u20135, 6\u20137(4), 7\u20136(8)\nDoppio.\n Bruno Soares / Kevin Ullyett hanno battuto in finale Jeff Coetzee / Jamie Murray, 6\u20132, 7\u20136(5)"}
{"id": "2430862", "revid": "1573940", "url": "https://it.wikipedia.org/wiki?curid=2430862", "title": "Fort Worth Star-Telegram", "text": "Il Fort Worth Star-Telegram \u00e8 un quotidiano statunitense diffuso nell'area metropolitana Dallas-Fort Worth. Fu fondato nel 1906 e attualmente \u00e8 in concorrenza con il \"The Dallas Morning News\", diffuso a Dallas e nella regione circostante. Il proprietario \u00e8 la The McClatchy Company."}
{"id": "2430870", "revid": "181699", "url": "https://it.wikipedia.org/wiki?curid=2430870", "title": "Lijiang (fiume)", "text": "Il Lijiang o Li Jiang (cinese: , fiume Li) \u00e8 un fiume della Regione Autonoma di Guangxi Zhuang, nella Cina meridionale. Ha origine dai monti Mao'er, nella contea Xing'an e attraversa le citt\u00e0 di Guilin e Yangshuo per immettersi, a Wuzhou, nel fiume Xi Jiang, che \u00e8 a sua volta uno dei tre immissari del fiume delle Perle, assieme al Beijiang e al Dongjiang.\n\u00c8 lungo 437 chilometri ed \u00e8 affiancato da centinaia di verdi colline che danno luogo ad un paesaggio carsico di rara suggestione, comparabile a quello della baia di Ha Long in Vietnam. La natura circostante, che comprende anche diverse bellissime grotte, fa del fiume una meta del turismo internazionale.\nLa pesca con il cormorano, che avviene mediante l'utilizzo di tale uccello da parte dei pescatori, viene tuttora praticata nel Lijiang."}
{"id": "2430872", "revid": "373316", "url": "https://it.wikipedia.org/wiki?curid=2430872", "title": "DeVision", "text": ""}
{"id": "2430873", "revid": "1598666", "url": "https://it.wikipedia.org/wiki?curid=2430873", "title": "Isle of Mull", "text": ""}
{"id": "2430876", "revid": "599013", "url": "https://it.wikipedia.org/wiki?curid=2430876", "title": "Mohammed Al-Jahani", "text": "Carriera.\nClub.\nHa giocato per la maggior parte della sua carriera nell'Al Ahli.\nNazionale.\nAl-Jahani gioc\u00f2 anche per la Nazionale Saudita e partecip\u00f2 alla Mondiali del 1998 e del 2002, e alle edizioni 1997 e 1999 della FIFA Confederations Cup.\nPartecip\u00f2 anche alle Olimpiadi 1996."}
{"id": "2430877", "revid": "6923", "url": "https://it.wikipedia.org/wiki?curid=2430877", "title": "Carro armato di Leonardo", "text": "Il carro armato di Leonardo o carro coperto, era un progetto del 1485 per uno dei primi carri armati al mondo. Il progetto si trova in uno dei fogli conservati al \"British Museum, n. 1860-6-16-99\". Nella parte inferiore del foglio si trovano due disegni, a sinistra il carro scoperto che mostra i meccanismi per il movimento e a destra la sua versione coperta a forma di testuggine. Nella parte superiore dello stesso foglio Leonardo disegn\u00f2 un altro strumento di guerra, il carro falciante. Il disegno \u00e8 poco pi\u00f9 di uno schizzo dal quale si pu\u00f2 comunque dedurre che doveva muoversi attraverso delle manovelle che mettevano in movimento le ruote.\nDescrizione.\nIl progetto di Leonardo rappresenta un carro armato a forma di testuggine, di forma ovoidale, rinforzato con piastre metalliche, sormontato da una torretta interna di avvistamento e armato di cannoni disposti a 360\u00b0. Il movimento del carro doveva essere reso possibile attraverso l'azionamento di un sistema di ingranaggi collegato alle quattro ruote.\nLa direzione del fuoco poteva essere decisa dagli uomini posti nella parte alta del carro, da dove, attraverso delle strette fessure, potevano vedere il campo di battaglia.\nLeonardo pens\u00f2 anche di utilizzare dei cavalli per la forza motrice, ma l'idea di rinchiudere degli animali in uno spazio ristretto con il rischio che s'imbizzarrissero venne accantonata. In realt\u00e0 il progetto di Leonardo contiene un errore, le manovelle si muovono infatti in modo opposto rendendo impossibile il movimento del carro. Potrebbe trattarsi di un errore intenzionale oppure di una svista di Leonardo che come in molti altri progetti si limita quasi solo a fissare la sua idea con uno schizzo veloce. Il progetto appare nel complesso poco realistico, considerando la difficolt\u00e0 di far fuoco in uno spazio ristretto con molte spingarde in tutte le direzioni ma indubbiamente rappresenta un'interessante intuizione anticipatrice di molti anni i carri armati moderni."}
{"id": "2430878", "revid": "226458", "url": "https://it.wikipedia.org/wiki?curid=2430878", "title": "Segato", "text": "Segato \u00e8 un cognome che pu\u00f2 riferirsi a:"}
{"id": "2430879", "revid": "599013", "url": "https://it.wikipedia.org/wiki?curid=2430879", "title": "Cato Guntveit", "text": "Carriera.\nClub.\nGuntveit ha debuttato nel Brann a soli vent'anni, sotto la guida dell'allora tecnico Hallvar Thoresen. Thoresen lo ha usato frequentemente come terzino, ma quando l'allenatore \u00e8 stato esonerato, le cose sono cambiate in negativo per Guntveit, che ha giocato di meno. Nel campionato seguente, non \u00e8 riuscito a conquistare un posto da titolare ma, nel campionato 1998, \u00e8 riuscito ad imporsi in squadra. L'allenatore di quella stagione, Harald Aabrekk, lo ha spostato dalla difesa al centrocampo, dove ha ottenuto un buon successo ed ha contribuito alle positive stagioni del Brann, come il terzo posto del campionato 1999 e il raggiungimento, nello stesso anno, della finale di Norgesmesterskapet.\nNel 1999, \u00e8 stato acquistato dagli scozzesi dell'Aberdeen, a parametro zero. \u00c8 riuscito a fare bene, all'Aberdeen, ma la sua carriera scozzese \u00e8 stata limitata a causa di molti infortuni. Comunque, nell'estate 2002, \u00e8 stato svincolato dall'Aberdeen per i problemi economici della squadra ed \u00e8 tornato al Brann. Per gli scozzesi, ha giocato sessantanove partite ed ha segnato cinque reti.\nDopo essere tornato al Brann, c'\u00e8 voluto quasi un anno per vederlo in campo, a causa di un misterioso infortunio. Quando \u00e8 tornato a giocare, \u00e8 diventato parte integrante della squadra ed \u00e8 stato considerato uno dei fattori principali del successo del Brann.\nNel 2004, \u00e8 diventato il capitano della squadra. Ha saltato la finale di Coppa di Norvegia 2004, vinta dal Brann (il primo trofeo per il club dal 1982), perch\u00e9 squalificato. L'arrivo di Martin Andresen, nel 2005, ha minacciato la fascia di capitano di Guntveit, perch\u00e9 molti hanno pensato che Andresen, capitano della Norvegia, lo sarebbe diventato anche del Brann. Prima dell'inizio del campionato 2006, comunque, ha dichiarato che la fascia gli procurava distrazioni, cos\u00ec l'allora tecnico Mons Ivar Mjelde l'ha affidata ad Andresen.\nAlla fine della Tippeligaen 2010, ha annunciato il suo ritiro dal calcio di alto livello. Dal 2011, infatti, gioc\u00f2 nello \u00d8ystese."}
{"id": "2430882", "revid": "287204", "url": "https://it.wikipedia.org/wiki?curid=2430882", "title": "Ionikos Neas Filadelfeias BC", "text": "Lo Ionikos Neas Filadelfeias BC \u00e8 una societ\u00e0 cestistica greca avente sede a Nea Filadelfia. Fondata nel 1930, gioca nel campionato greco."}
{"id": "2430886", "revid": "1573940", "url": "https://it.wikipedia.org/wiki?curid=2430886", "title": "Sceliphron caementarium", "text": "La vespa muratrice (Sceliphron caementarium ()), \u00e8 una specie di vespa solitaria appartenente alla famiglia Sphecidae.\nDescrizione.\nLa vespa muratrice pu\u00f2 raggiungere la lunghezza di 24-28 millimetri. Il peziolo \u00e8 molto sottile, ed \u00e8 lungo approssimativamente il doppio del resto dell'addome. Il corpo di questa vespa \u00e8 prevalentemente nero, fatta eccezione per alcune macchie gialle spesso presenti sul torace. Le ali sono di colore tendente al marrone.\nBiologia.\nSono insetti solitari che prediligono le zone soleggiate ma costruiscono nidi di fango in luoghi protetti e ombreggiati, spesso di origine antropica come ponti, fienili, portici aperti o sotto la grondaia delle case. Grazie alla loro natura pacifica le punture sono piuttosto rare ma i nidi vengono difesi in modo aggressivo.\nIl nido di fango \u00e8 composto da una serie di celle, a volte di forma cilindrica, che formano una struttura resistente che pu\u00f2 raggiungere quasi le dimensioni di un pugno. Dopo la costruzione di una cella, la femmina cattura dei ragni e pungendoli li paralizza con il suo veleno per poi inserirli nel nido, dopodich\u00e9 deposita un unico uovo e sigilla la cella con il fango. Dopo aver terminato una serie di celle, se ne va e lascia che la larva cresca e si nutra autonomamente dei ragni fino a poter uscire. Di solito un nido pu\u00f2 contenere dalle 3 alle 5 larve mentre i ragni per sfamare i piccoli superano la decina.\nDistribuzione e habitat.\n\u00c8 diffusa in Canada, Stati Uniti, America centrale e nei Caraibi, ed \u00e8 stata introdotta in molte isole del Pacifico (Australia, Hawaii e Giappone), in Per\u00f9 e in Europa, dove si \u00e8 affermata nel bacino Mediterraneo occidentale."}
{"id": "2430888", "revid": "200568", "url": "https://it.wikipedia.org/wiki?curid=2430888", "title": "Circuito automobilistico", "text": ""}
{"id": "2430890", "revid": "599013", "url": "https://it.wikipedia.org/wiki?curid=2430890", "title": "Georgi Dimitrov Georgiev", "text": "Carriera.\nHa disputato 77 partite con la Nazionale di calcio della Bulgaria, segnando 6 gol e partecipando al .\nSi \u00e8 piazzato al 29\u00ba posto nella classifica del Pallone d'oro 1985."}
{"id": "2430891", "revid": "767487", "url": "https://it.wikipedia.org/wiki?curid=2430891", "title": "Kingone Wang", "text": "Carriera.\nWang ha dato inizio alla sua carriera nel mondo dello spettacolo come modello, ed ha ottenuto l'attenzione del pubblico principalmente per il suo aspetto fisico. La figura attraente di Wang ha ottenuto tale successo, poich\u00e9 \u00e8 stata intesa da molti come la combinazione della popstar di Hong Kong Andy Lau (cinese: \u5289\u5fb7\u83ef) e la popstar di Taiwan Jay Chou (cinese: \u5468\u6770\u502b). Wang \u00e8 stato messo sotto contratto nel 2002 dalla Sony Music (Taiwan) per formare un gruppo di sei ragazzi, dal nome Comic Boyz (cinese: \u53ef\u7c73\u5c0f\u5b50), nel quale aveva il ruolo di leader. Wang e il suo gruppo hanno recitato in diversi drama televisivi taiwanesi di successo, ed hanno pubblicato in totale tre album (\"Hey Hah!\" \u53ef\u7c73\u5c0f\u5b50 [2002], \u9752\u6625\u7d00\u5ff5\u518a [2003] e \"Goodbye\" \u53ef\u7c73\u5c0f\u5b50\u65b0\u6b4c+\u7cbe\u9078 [2005]), prima di sciogliersi definitivamente nel 2005.\nDopo lo scioglimento dei Comic Boyz, Wang ha continuato a perseguire la propria carriera nell'industria dell'intrattenimento taiwanese, conducendo dei programmi televisivi e recitando in ruoli di supporto in alcuni drama televisivi di successo (\"\u5076\u50cf\u5287\"). Nel 2005, Wang ha ottenuto un ruolo come secondo attore protagonista nel drama \"Scorpion\" (\u9b54\u880d), che gli ha fruttato il primo premio pubblico come \"Miglior Secondo Attore Protagonista\" (\u6700\u4f73\u6232\u5287\u985e\u7537\u914d\u89d2\u734e) agli annuali \"Taiwanese Entertainment Golden Bell Awards\" (\u91d1\u9418\u734e). Altri ruoli da protagonista pi\u00f9 recenti sono quelli in Why Why Love (\u63db\u63db\u611b) del 2007 e in Devil Beside You (\u60e1\u9b54\u5728\u8eab\u908a) del 2005, con Mike He (\u8cc0\u8ecd\u7fd4) e Rainie Yang (\u694a\u4e1e\u7433); in questi due drama ha rispettivamente il ruolo di erede di una grande catena di centri commerciali, e di generoso capitano di una squadra di basket universitaria. Oltre a recitare nei drama televisivi, Kingone si concentra anche sulla carriera musicale. Attualmente \u00e8 sotto contratto con l'Ocean Butterflies Music Group Ltd., ed ha pubblicato il suo primo EP personale \"\u63db\u63db\u611b\" il 14 agosto 2007.\nWang ha anche un alto grado di istruzione; parla fluentemente inglese, cinese e il dialetto taiwanese minnan. Attualmente \u00e8 laureando in filosofia alla \"Chinese Culture University\" di Taipei (\u4e2d\u570b\u6587\u5316\u5927\u5b78 \u54f2\u5b78\u7814\u7a76\u6240).\nLibri.\nMen's Talk (\u578b\u7537Talk).\nScritto a quattro mani da Wang e Matt Wu (\u5433\u4e2d\u5929), \"Men's talk\" \u00e8 la storia delle loro vite, del loro mondo e della filosofia in cui credono. ISBN 986-127-750-1. Data di pubblicazione: 20 dicembre 2006."}
{"id": "2430894", "revid": "731511", "url": "https://it.wikipedia.org/wiki?curid=2430894", "title": "Indianapolis (disambigua)", "text": ""}
{"id": "2430896", "revid": "486946", "url": "https://it.wikipedia.org/wiki?curid=2430896", "title": "Corsa alla banca", "text": ""}
{"id": "2430901", "revid": "599013", "url": "https://it.wikipedia.org/wiki?curid=2430901", "title": "Gylfi Einarsson", "text": "Carriera.\nClub.\nEinarsson ha iniziato la carriera al Fylkir ma, gi\u00e0 nel 2000, \u00e8 passato ai norvegesi del Lillestr\u00f8m. Nel campionato 2004, ha realizzato tredici reti in ventisei incontri. Quando il suo contratto \u00e8 scaduto, il suo nome \u00e8 stato avvicinato al Leeds United, che ha atteso fino a gennaio 2005 per ingaggiarlo. Einarsson, che \u00e8 stato visto come un calciatore sullo stampo di Gary Speed, non \u00e8 mai diventato un calciatore chiave ad Elland Road. Principalmente, sono stati gli infortuni che lo hanno colpito che non gli hanno permesso di affermarsi al Leeds. Il 6 settembre 2006 ha subito una prima operazione, che lo ha tenuto fuori squadra per circa due mesi. A gennaio 2007, \u00e8 stato riportato l'interessamento dello Str\u00f8msgodset, per il calciatore. Einarsson ha lasciato il Leeds United nell'ultimo giorno della finestra di trasferimento invernale del 2008, quando ha rescisso il contratto. Il 25 gennaio 2008, ha firmato per i campioni in carica del Brann, dopo un breve provino.\nNel 2011, torn\u00f2 al Fylkir.\nNazionale.\nHa debuttato nell' nel 2000, per cui ha disputato sette partite, senza mettere a segno nessuna rete. Non \u00e8 stato pi\u00f9 convocato dal 2005."}
{"id": "2430910", "revid": "254401", "url": "https://it.wikipedia.org/wiki?curid=2430910", "title": "Chiesa di San Stin", "text": "La chiesa di San Stin \u00e8 stato un edificio religioso della citt\u00e0 di Venezia, costruito ad affiancare l'omonimo campo nel sestiere di San Polo, pochi metri a nord del complesso dei Frari. Era dedicata a santo Stefano confessore (forse identificabile in santo Stefano il giovane) e popolarmente veniva chiamata \"San Stefanin\" (poi contratto in \"San Stin\") per distinguerla dalla grande chiesa nel campo Santo Stefano.\nStoria.\nSecondo alcuni sarebbe stata eretta nel X secolo e subito elevata a parrocchiale. Una tradizione pi\u00f9 tarda la fa risalire invece al 1295 ad opera del patrizio Giorgio Zancani, ma si tratterebbe in realt\u00e0 di una ricostruzione, visto che la \"Cronaca\" del doge Andrea Dandolo la indica tra gli edifici distrutti durante l'incendio del 1105. L'intitolazione ad un santo costintanopolitano, poco noto altrimenti, riporta alle tradizionali frequentazioni orientali dei veneziani e infatti la ricostruzione avvenne forse grazie al finanziamento del nobile Giorgio Zancani proveniente da Creta. \nChiesa collegiata fino al 1807 dipendeva dalla chiesa matrice di San Silvestro. Nel 1810 la parrocchia non sfugg\u00ec alle Soppressioni napoleoniche e il suo territorio venne inglobato dapprima a Sant'Agostino, poi assieme a questa a quella di Santa Maria Gloriosa dei Frari, appena eretta a parrocchiale. Pochi anni dopo fu demolita.\nOggi dell'esistenza della chiesa di San Stin rimane soltanto una parte del campanile trasformato in abitazione incorporato nel successivo edificio. \nPi\u00f9 rilevante \u00e8 la persistenza di una bassa sporgenza poligonale dal corpo delle attuali abitazioni, forse una cappella o una sagrestia, ben visibile verso l'angolo sud ovest del Campo San Stin.\nDescrizione.\nNella pianta di De' Barbari (1500), la chiesa di San Stin \u00e8 rappresenta come un piccolo edificio a tre navate, con una facciata a salienti. Il basso campanile, attiguo alla piatta abside della struttura, era coronato da una cuspide a pigna con gugliette a edicola sui quattro angoli; configurazione usuale nei modelli romanici, confermata dalla sua rappresentazione nello sfondo dell\"Offerta della reliquia della Santa Croce ai confratelli della Scuola di San Giovanni Evangelista\" di Lazzaro Bastiani.\nL'aspetto esterno della chiesa risulta pressoch\u00e9 invariato nello schizzetto a penna di Giacomo Guardi di fine Settecento, tranne che per l'elevazione di una cappella laterale. Internamente invece gli aggiornamenti degli altari erano stati radicali durante il tra la fine del XVII secolo e l'inizio del XVIII, ce resta qualche traccia nei disegni del Visentini. \nAlcune tracce documentali ci restano del progetto di Antonio Gaspari per la cappella della famiglia Zane. Tuttavia l'ispirazione ai modelli del Borromini, manifestati in questo progetto, sappiamo che era poco gradita ai nobili veneziani e che la realizzazione finale fu di Domenico Rossi, pi\u00f9 disponibile a seguire le pi\u00f9 gradite impostazioni palladiane. Quale sia stata l'esecuzione finale ci rimane ignota e rimane azzardato supporre che corrisponda al corpo elevato rappresentato da Guardi.\nQuanto ai dipinti, Sansovino, alla fine del Cinquecento, trov\u00f2 la chiesa quasi priva di opere di interesse \u00abpercioch\u00e8 quei che vi erano, consumati dal tempo, sono del tutto estinti\u00bb e rifer\u00ec soltanto della \u00abmolto bella &amp; ben fatta\u00bb pala dell\"Assunzione\" di Jacopo Tintoretto (la tela \u00e8 ora esposta all'Accademia). \nBoschini (1674) e Zanetti (1733) confermarono le lodi al Tintoretto e aggiunsero la presenza di tre quadri dell'allievo del Palma Girolamo Pilotti sugli altari laterali: la \"Raccolta della manna nel deserto\", la \"Nativit\u00e0 di Maria\" e lo \"Sposalizio della Vergine\". Ambedue citano la \"Trinit\u00e0\" dipinta da Giacomo Petrelli sul soffitto della cappella del Cristo. Se Boschini non fa in tempo a citare il \"Transito di san Giuseppe\" di Gregorio Lazzarini nella cappella absidale a sinistra e il \"Sogno di Giuseppe\" di Antonio Molinari a fianco dell'altar maggiore, riesce invece a ricordare le tracce residue degli affreschi della \"Speranza\" e della \"Carit\u00e0\" dipinti sulla facciata esterna da Pietro Liberi."}
{"id": "2430915", "revid": "757396", "url": "https://it.wikipedia.org/wiki?curid=2430915", "title": "Bayer Giants Leverkusen", "text": "Il Bayer Giants Leverkusen \u00e8 una societ\u00e0 cestistica, parte della polisportiva TSV Bayer 04 Leverkusen, avente sede a Leverkusen, in Germania. La sezione, fondata nel 1961, nel settembre 2008 ha dovuto ripartire dalle serie inferiori a causa di gravi problemi finanziari dovuti alla decisione della Bayer di concentrarsi sulla squadra di calcio.\nGioca in ProA. Disputa le partite interne nella Smidt-Arena, che ha una capacit\u00e0 di 3.500 spettatori."}
{"id": "2430919", "revid": "2131569", "url": "https://it.wikipedia.org/wiki?curid=2430919", "title": "Colorante triarilmetanico", "text": "I coloranti triarilmetanici sono coloranti la cui struttura chimica \u00e8 costituita da tre anelli arenici (trifenilmetano) variamente sostituiti, legati tra loro da un atomo di carbonio ibridato \"sp\"2.\nPossono essere coloranti cationici o anionici e possiedono colori brillanti e vivi.\nAppartengono a questa classe i primi coloranti realizzati sinteticamente come la fuxina, e sono in uso il verde malachite e il cristall violetto."}
{"id": "2430933", "revid": "767487", "url": "https://it.wikipedia.org/wiki?curid=2430933", "title": "4 in Love", "text": "Le 4 in Love erano un gruppo pop femminile di Taiwan. Nel 2000, la Sony BMG reclut\u00f2 quattro ragazze tra i 16 e i 19 anni, e diede loro il nome \"4 in Love\". Ling Chia-lin, Huang Hsiao-rou, Yang Cheng-lin e Chang Chi-huey ottennero dei nomi d'arte basati su diversi agenti atmosferici: rispettivamente Cloudie, Sunnie, Rainie e Windie. La strategia dell'etichetta era di concentrarsi sulla promozione delle loro voci da bamboline, e di lanciarle sul mercato come \"Il primo gruppo in 3D del mondo\". Il video musicale del loro primo singolo, \"Fall in Love\", \u00e8 stato il primo nell'industria musicale taiwanese ad utilizzare delle animazioni al computer tridimensionali. Nel 2001, il loro secondo ed ultimo album, \"Who's Afraid of Who?\", le ha portate a vincere il secondo premio nella categoria di \"Artiste pi\u00f9 Adorate\" ai \"Malaysian Golden Melody Awards\". Nonostante l'apparizione di Rainie nel drama di grande successo \"Meteor Garden\" avesse aumentato l'attenzione riservata al gruppo, la popolarit\u00e0 delle 4 in Love era ancora dubbia. Alla prima sessione di autografi del gruppo, si present\u00f2 solo una manciata di fan. Le loro canzoni, ad eccezione di \"1001 Wishes\" (\u4e00\u5343\u96f6\u4e00\u500b\u9858\u671b), raramente avevano successo nelle classifiche musicali. Nel 2002, il gruppo alla fine di sciolse."}
{"id": "2430937", "revid": "72396", "url": "https://it.wikipedia.org/wiki?curid=2430937", "title": "William John Jordan", "text": ""}
{"id": "2430940", "revid": "254059", "url": "https://it.wikipedia.org/wiki?curid=2430940", "title": "Lusore", "text": "Lo scolo Lusore \u00e8 un corso d'acqua del Veneto.\nNasce nei pressi di Borgoricco, in provincia di Padova, e prosegue in direzione sud-est toccando Campocroce, Scaltenigo, Marano Veneziano, Borbiago e Oriago. Sfocia infine nella Laguna Veneta presso Porto Marghera (unendosi al canale \"Resta d'aio\")."}
{"id": "2430945", "revid": "71433", "url": "https://it.wikipedia.org/wiki?curid=2430945", "title": "Chastity Bono", "text": ""}
{"id": "2430950", "revid": "1603714", "url": "https://it.wikipedia.org/wiki?curid=2430950", "title": "Chiesa di Sant'Agostin", "text": "La chiesa di Sant'Agostin era un edificio religioso della citt\u00e0 di Venezia, nel sestiere di San Polo.\nDella sua presenza resta traccia nel toponimo campo Sant'Agostin, al quale rivolgeva l'abside.\nStoria.\nSi trattava di una delle chiese pi\u00f9 antiche della citt\u00e0 e fu fondata, secondo le cronache, dal vescovo di Castello Pietro Marturio-Quintavalle nel 969 o nel 1000-1007. Lo stesso presule avrebbe disposto nel proprio testamento che essa rimanesse soggetta in perpetuo alla propria diocesi; per questo motivo la nomina del pievano (fu sin dai primi tempi era parrocchiale) spettava direttamente al presule castellano (dal 1451 patriarca di Venezia), tuttavia tale scelta doveva essere condivisa con gli abitanti, come dimostrano alcuni attriti insorti tra le due parti nel XII secolo. Fu inoltre affiliata alla chiesa di San Silvestro, verso la quale doveva rispettare alcuni obblighi.\nInizialmente si trattava di una collegiata retta da due sacerdoti affiancati da un diacono e un suddiacono, tuttavia con il passare del tempo la cura delle anime fu assegnata a un solo parroco, talvolta appoggiato da un sacrista.\nDistrutta da un incendio nel 1149, fu ricostruita assumendo l'aspetto tramandato dalla celebre mappa di Jacopo de' Barbari del 1500. Nel 1639 fu nuovamente preda delle fiamme e venne riedificata su progetto di Francesco Contin; le nuove forme ci sono note grazie a una litografia ottocentesca di Giovanni Pividor mentre di alcuni altari sopravvivono i rilievi settecenteschi di Antonio Visentini. \nLa parrocchia fu soppressa nel 1807 durante il periodo napoleonico e il suo territorio conflu\u00ec in quella di San Stin (la quale fu a sua volta inglobata in quella dei Frari nel 1810). Nella stessa occasione l'edificio fu chiuso al culto e convertito in mulino; pi\u00f9 tardi funse da deposito e infine, nel 1873, venne demolito per lasciare il posto a delle case popolari.\nDescrizione.\nCome riporta la mappa di Jacopo de' Barbari, la chiesa rivolgeva la facciata al rio di San Polo, il lato sud alla calle della Chiesa (dove si apriva un ingresso secondario) e l'abside sul campo Sant'Agostin. Il campanile, con delle trifore aperte sulla cella, era adiacente al lato nord, allineato alla facciata.\nLa successiva ricostruzione del Contin sembra ripetere le proporzioni e l'aspetto esterno dell'edificio precedente, ma si crede che l'interno fosse pi\u00f9 ricco, in linea con le tendenze barocche dell'epoca.\nLa chiesa conteneva numerose opere pittoriche, tutte disperse dopo la soppressione. Anton Maria Zanetti ricorda la pala con la \"Madonna, Ges\u00f9, e i santi Agostino e Monica\" di Bernardino Prudenti sull'altar maggiore cui facevano ala nel presbiterio quattro tele sulla vita di Agostino di Antonio Molinari e, negli altri tre altari, una \"Crocifissione\" di Pietro Liberi, una pala con \u00abvarie sante\u00bb forse sempre del Molinari, il \"Martirio di san Cristoforo\" di Giuseppe Nogari. Vi erano inoltre, fuori dagli altari, \u00abun quadro posticcio a canto la porta destra\u00bb, un \"Ecce homo\" di Paris Bordon e una \"Madonna con un santo\" di scuola tizianesca. Invece della pala della \u00ab\"Purificazione di Maria Vergine\"\u00bb di Francesco Zugno, pi\u00f9 tarda e quindi citata soltanto in una successiva pubblicazione del Zanetti, non ci viene fornita un'esatta collocazione. \nDalla dispersione si salv\u00f2 una scultura policroma raffigurante \"Sant'Agostino\" trasferita nella chiesa di San Polo."}
{"id": "2430952", "revid": "1342115", "url": "https://it.wikipedia.org/wiki?curid=2430952", "title": "Modica (disambigua)", "text": ""}
{"id": "2430956", "revid": "1573940", "url": "https://it.wikipedia.org/wiki?curid=2430956", "title": "Sceliphron", "text": "Sceliphron \u00e8 un genere di insetti apoidei appartenente alla famiglia degli Sfecidi.\n\u00c8 chiamato anche \"vespa muratore\" per la tipologia dei suoi nidi.\nBiologia.\nSi tratta di un genere di vespe solitarie caratterizzate dall'utilizzo di fango per costruire solidi nidi.\nTassonomia.\nComprende le seguenti specie:"}
{"id": "2430957", "revid": "1685294", "url": "https://it.wikipedia.org/wiki?curid=2430957", "title": "Sykes", "text": ""}
{"id": "2430958", "revid": "128096", "url": "https://it.wikipedia.org/wiki?curid=2430958", "title": "Nas Ne Dogonjat", "text": ""}
{"id": "2430959", "revid": "316995", "url": "https://it.wikipedia.org/wiki?curid=2430959", "title": "Sfecidi", "text": ""}
{"id": "2430961", "revid": "300067", "url": "https://it.wikipedia.org/wiki?curid=2430961", "title": "Benedetta Bagnara", "text": "Il 2 luglio 2009 vince la medaglia d'oro ai Giochi del Mediterraneo di Pescara con la maglia della Nazionale italiana."}
{"id": "2430964", "revid": "729019", "url": "https://it.wikipedia.org/wiki?curid=2430964", "title": "\u00dajv\u00e1rfalva", "text": "\u00dajv\u00e1rfalva \u00e8 un comune dell'Ungheria di 389 abitanti (dati 2001) situato nella provincia di Somogy, nell'Ungheria centro-occidentale."}
{"id": "2430968", "revid": "767487", "url": "https://it.wikipedia.org/wiki?curid=2430968", "title": "Marte Alexander", "text": "Carriera.\nClub.\nDopo aver giocato quattro anni nella squadra dell'Universit\u00e0 dell'Arizona, nel 1998 si trasferisce in Italia alla Basket Bees Treviglio (nel 1998-99 la squadra ha sede a Pavia), e vi si ferma tre stagioni. Altri due anni a Faenza, per poi trasferirsi in Spagna al Gran Canaria.\nDal 2006 \u00e8 nuovamente a Faenza, giocando per un breve periodo in stato di gravidanza; nella stagione seguente (2007-08) decide di non giocare in vista della nascita del suo primogenito. Nella stagione successiva (2008-09) torna nelle file del Club Atletico Faenza, con la quale conquista 2 Coppe Italia. La stagione 2010-11 \u00e8 la sua 11\u00aa in Serie A1: 6 comprese tra il 1998 ed il 2004, 5 dal 2006 al 2011.\nNazionale.\nLa Alexander ha ottenuto la cittadinanza italiana nel 2007, dopo aver sposato un cittadino italiano ed avendo vissuto per oltre dieci anni in Italia. Ha disputato con la Nazionale i Campionati Europei 2009.\nIn totale con la Nazionale ha disputato 29 partite, portando con s\u00e9 in ritiro occasionalmente il figlio, per poterlo allattare."}
{"id": "2430971", "revid": "599013", "url": "https://it.wikipedia.org/wiki?curid=2430971", "title": "Emanuela Ramon", "text": "Carriera.\nNei club.\nGioca a Schio e nel 2010-11 vince sia il campionato che la coppa. Ha segnato 2 punti nella sfida di Supercoppa italiana vinta contro Taranto il 7 ottobre 2012. Ha vinto poi anche la Coppa Italia nella finale contro Lucca e completato il \"treble\" con la conquista dello scudetto, sempre in finale contro Lucca, il 4 maggio.\nIn Nazionale.\nIl 2 luglio 2009 vince la medaglia d'oro ai Giochi del Mediterraneo di Pescara con la maglia della Nazionale italiana."}
{"id": "2430973", "revid": "1862310", "url": "https://it.wikipedia.org/wiki?curid=2430973", "title": "Contorno apparente", "text": "In geometria descrittiva il contorno apparente di un oggetto \u00e8 la proiezione su un piano del contorno di tale oggetto da un punto a distanza finita (come in prospettiva) o da un punto improprio, a distanza infinita (come in assonometria).\nTale proiezione appare come una linea continua i cui punti si ottengono come intersezione del quadro di proiezione con le rette proiettanti (passanti per il centro di proiezione) e tangenti l'oggetto. Nelle proiezioni centrali (prospettiva) tali linee sono convergenti in un punto posto a distanza finita (che pu\u00f2 essere l'occhio dell`osservatore), invece nelle proiezioni parallele (o cilindriche) sono parallele tra loro.\nPer esempio il contorno apparente di una sfera in prospettiva, \u00e8 una conica (in particolare un ellisse) ottenuta come la sezione del piano di proiezione con un cono che ha come asse la retta congiungente il centro della sfera con il punto di vista. La generatrice di tale cono pu\u00f2 essere qualsiasi retta tangente la sfera."}
{"id": "2430979", "revid": "1305887", "url": "https://it.wikipedia.org/wiki?curid=2430979", "title": "Liu xing hua yuan II", "text": "Liu xing hua yuan II (; titolo internazionale: Meteor Garden II) \u00e8 un drama taiwanese del 2002, nel quale hanno recitato i membri della popolare boy band F4 (Jerry Yan, Vic Zhou, Vanness Wu e Ken Chu) insieme a Barbie Hsu. \u00c8 il seguito di \"Liu xing hua yuan\" e diversamente dalla prima stagione, il drama si concentra anche sui caratteri degli altri membri degli F4, oltre a Jerry Yan.\nNelle Filippine, la serie \u00e8 stata originariamente trasmessa sul canale \"ABS-CBN\" nel maggio 2003, ed \u00e8 stata ritrasmessa sul canale \"GMA Network\" nell'ottobre 2007 in versione ri-doppiata.\nTrama.\nLa storia inizia con la cerimonia di laurea degli F4 alla Ying De University, e successivamente si concentra sulle loro vite dopo la laurea. La trama segue principalmente l'amore che era sbocciato nella prima stagione del drama tra Shan Cai (Barbie Hsu) e Daoming Si (Jerry Yan). La storia porta il gruppo a Barcellona, in Spagna, dove Daoming Si subisce un incidente e perde la memoria. Incontra un'altra ragazza, Ye Sha (Michelle Saram), e si innamora di lei. Shan Cai, da parte sua, fa del suo meglio per aiutare Daoming Si a riacquistare la memoria. Un incidente di nuoto aiuta Daoming Si a recuperare i suoi ricordi, e il ragazzo torna al suo primo amore con Shan Cai."}
{"id": "2430982", "revid": "610351", "url": "https://it.wikipedia.org/wiki?curid=2430982", "title": "Campionati italiani invernali di nuoto 2002", "text": "I 5. Campionati italiani invernali di nuoto si sono svolti a Camogli il 18 e il 19 dicembre 2002."}
{"id": "2430983", "revid": "123182892", "url": "https://it.wikipedia.org/wiki?curid=2430983", "title": "Cabrini", "text": ""}
{"id": "2430984", "revid": "767487", "url": "https://it.wikipedia.org/wiki?curid=2430984", "title": "Laura d'Este", "text": "Biografia.\nNascita e famiglia.\nMaria Laura d'Este nacque il 24 marzo 1594 a Ferrara, figlia di Cesare d'Este, futuro duca di Modena e Reggio, e di Virginia de' Medici. Suo padre era figlio di Alfonso d'Este, marchese di Montecchio, e di Giulia Della Rovere; i suoi bisnonni paterni, dunque, erano: per Alfonso, il duca Alfonso I d'Este e l'amante Laura Dianti; per Giulia, il duca Francesco Maria I Della Rovere e la moglie Eleonora Gonzaga, figlia del marchese Francesco II Gonzaga e di Isabella d'Este. Sua madre era l'unica figlia di Cosimo I de' Medici, ultimo duca di Firenze e primo granduca di Toscana, nata dalla sua seconda moglie morganatica Camilla Martelli; al momento della nascita di Virginia, Camilla era ancora l'amante e non la moglie di Cosimo I e per questo nacque illegittima e venne legittimata solo in seguito.\nMatrimonio.\nGiovanissima, venne data in moglie ad Alessandro I Pico, principe di Mirandola e marchese di Concordia dal 1602, pi\u00f9 grande di lei di quasi 28 anni.\nIl matrimonio venne celebrato nel 1607 (secondo altre fonti nel 1603 o, secondo altre ancora, nel 1604). Le nozze prestigiose di Alessandro I con Laura profilavano la promozione al rango ducale. Con il matrimonio Laura divenne principessa consorte di Mirandola e marchesa consorte di Concordia.\nCome la madre Virginia de' Medici, anche Laura d'Este soffr\u00ec di epilessia e per questo venne curata dai medici di corte (con bagni gelati, purghe e salassi con sanguisughe). Dopo la nascita della prima figlia Fulvia (15 settembre 1607), la salute mentale di Laura inizi\u00f2 a peggiorare notevolmente, tanto che venne isolata nelle ville di campagna della famiglia Pico. Dopo la nascita della seconda figlia Giulia (12 giugno 1611), le crisi epilettiche continuarono, finch\u00e9 ai medici non rimase altro che diagnosticare che la malattia era causa del demonio; per tale motivo vennero convocati numerosi esorcisti e prelati.\nNel frattempo Alessandro I, pagando una somma di 100.000 fiorini, nel 1617 ottenne con decreto imperiale redatto il 6 marzo a Praga l\u2019agognato titolo di duca. Pertanto, Laura divenne duchessa consorte della Mirandola.\nDopo tre anni di cure del carmelitano scalzo spagnolo Domenico Ges\u00f9 Maria, vi fu un lieve miglioramento, tanto che Laura accompagn\u00f2 una sua nipote diretta in Spagna, ma poi ebbe una ricaduta. In seguito all'arrivo nel 1624 di un altro esorcista, l'eremitano camaldolese don Paolo, la salute di Laura miglior\u00f2 notevolmente e, dopo un anno, pot\u00e9 finalmente avere una vita pubblica accanto al proprio consorte Alessandro I.\nMorte e sepoltura.\nPoco pi\u00f9 tardi, la morte senza eredi (dicembre 1627) di Vincenzo II Gonzaga e la possibile successione di Carlo Gonzaga, duca di Nevers, contro gli interessi dell'Impero, port\u00f2 allo scontro (Guerra di successione di Mantova e del Monferrato), che, nonostante l'atteggiamento neutrale di Alessandro I, interess\u00f2 anche le terre dei Pico, esposte alle devastazioni da parte delle truppe imperiali, mentre gli abitanti del contado si rifugiavano in citt\u00e0, provocando situazioni igienico-sanitarie di notevole gravit\u00e0, che provocarono o accelerarono il diffondersi della peste. Il morbo si propag\u00f2 velocemente, portando alla morte pi\u00f9 di 5000 persone su una popolazione complessiva di circa 14.000 abitanti. Fra le vittime vi fu anche Laura d'Este, che mor\u00ec il 14 novembre 1630.\nVenne seppellita con una solenne cerimonia nella chiesa di San Francesco a Mirandola, accanto al nipotino Stefano Francesco, primogenito del figliastro Galeotto IV e morto pochi mesi prima a 2 anni d'et\u00e0. Accanto a Laura venne sepolto anche il consorte Alessandro I (morto nel 1637), in attesa del completamento della chiesa del Ges\u00f9, trasferimento tuttavia che non si concretizz\u00f2, perch\u00e9 l'edificio pot\u00e9 essere consacrato solo nel 1689.\nDiscendenza.\nDal matrimonio con Alessandro I Pico, nonostante le precarie condizioni di salute di Laura, nacquero ben otto figlie, ma non il desiderato successore maschio; tra di esse si ricordano:"}
{"id": "2430986", "revid": "2160534", "url": "https://it.wikipedia.org/wiki?curid=2430986", "title": "Finnici del Baltico", "text": "I finlandesi del Baltico o finnici del Baltico sono un gruppo storico di popoli dell'Europa settentrionale i cui discendenti comprendono i Finlandesi propriamente detti, i Careli (inclusi Ludi e Oloneti), i Ciudi, gli Izhoriani, i Vepsi, i Voti, i Livoni e gli Estoni, i quali parlano lingue balto-finniche ed hanno abitato la regione del Mar Baltico per 3.000 anni secondo una delle teorie, o fino a diecimila anni secondo le altre.\nTeorie sulle origini.\nLe teorie sull'origine dei finnici del Baltico comprendono la \"teoria della migrazione\" e la \"teoria della continuit\u00e0 dell'insediamento\".\nSecondo la teoria della migrazione, basata principalmente sulla linguistica comparativa, i popoli proto-finnici migrarono dall'antica patria in qualche zona della Siberia nord-occidentale o Russia orientale verso le rive del Mar Baltico intorno al 1000 a.C., nel qual tempo i Finnici ed Estoni si separarono. La teoria della migrazione \u00e8 stata tirata in ballo fin dal 1980, fondata sulla genealogia, craniometria e archeologia. Recentemente, una forma modificata della teoria della migrazione ha guadagnato nuovo sostegno fra la generazione di linguisti pi\u00f9 giovani, i quali considerano l'archeologia, i dati genetici o craniometrici come non adatti a fornire prove riguardo alle lingue preistoriche.\nLa teoria della continuit\u00e0 dell'insediamento \u00e8 basata sull'archeologia e sulla genealogia. Gli studi genealogici hanno mostrato che i finnici del Baltico abbiano una correlazione genetica molto pi\u00f9 stretta con gli europei settentrionali e centrali che non con i popoli finnici orientali, come i finnici del Volga. La teoria ipotizza che i finnici del Baltico siano vissuti nella regione per circa 10.000 anni, piuttosto che i 3.000 anni suggeriti dalla teoria della migrazione. Alcuni linguisti hanno anche sostenuto questa teoria, ma il problema \u00e8 ancora ardentemente dibattuto, poich\u00e9 la continuit\u00e0 genetica non prova necessariamente la continuit\u00e0 delle lingue. \nDurante gli ultimi 30 anni, la ricerca scientifica nel campo dell'antropologia fisica, delle analisi craniometriche, e delle frequenze mitocondriali e del DNA cromosomico Y hanno ridotto la probabilit\u00e0 di una maggiore migrazione verso ovest cos\u00ec recente come 3.000 anni fa. La teoria della continuit\u00e0 dell'insediamento afferma che almeno gli antenati genetici dei popoli ugro-finnici fossero tra i pi\u00f9 antichi popoli indigeni dell'Europa.\nL'origine del popolo che visse nell'area del Mar Baltico durante il periodo del Mesolitico continua ad essere dibattuta dagli scienziati. Dal Neolitico intermedio in avanti, buona parte degli studiosi restano concordi fra loro: \u00e8 stato cos\u00ec proposto che le trib\u00f9 degli ugro-finnici arrivassero nella regione del Baltico dall'est o dal sud-est approssimativamente 4.000\u20133.000 a.C. incorporandosi con gli abitanti originari, i quali adottarono la lingua proto-ugro-finnica e la cultura della ceramica a pettine dei nuovi arrivati. I membri di questo nuovo gruppo etnico parlante l'ugro-finnico sono considerati come gli antenati degli attuali Estoni. \nI dati del cromosoma Y hanno anche rivelato una comune discendenza ugro-finnica per i maschi appartenenti ai confinanti popoli del Baltico, che parlano lingue baltiche indoeuropee. Secondo gli studi, i maschi Baltici sono pi\u00f9 strettamente correlati ai finnici del Volga che parlano l'ugro-finnico come i Mari, piuttosto che ai finnici del Baltico. Si \u00e8 scoperto che l'indicatore dell'origine ugro-finnica sia pi\u00f9 frequente nei Lettoni (42%) e Lituani (43%) che negli Estoni (34%). I risultati suggeriscono che o territori di Estonia, Latvia e Lituania sono stati insediati da trib\u00f9 parlanti l'ugrofinnico fin dal primo periodo del Mesolitico.\nD'altra parte, alcuni linguisti considerano improbabile che una forma di lingua ugro-finnica potesse essere esistita a una cos\u00ec recente data. Secondo queste opinioni, le lingue ugro-finniche appaiono in Finlandia e nel Baltico solo durante l'inizio dell'et\u00e0 del bronzo (1.800 a.C.), se non pi\u00f9 tardi.\nPoesia orale dei finnici del Baltico.\nI finnici del Baltico condividono un'eredit\u00e0 culturale comune: l'arte delle antica \"runa\" (poema), cantata nel metro del Kalevala e stimata come risalente a 2.500\u20133.000 anni fa. I Vepsi sono i soli popoli finnici del Baltico senza nessun \"corpus\" significativo di poesia orale nella metrica del Kalevala. La tradizione poetica ha incluso poemi epici (noti soprattutto in Carelia e Ingermanland, forse come resti di una pi\u00f9 antica, pi\u00f9 vasta distribuzione), poemi lirici e canti magici.\nL'antica runa canora ha ispirato la creazione dell'epica nazionale della Finlandia: il Kalevala compilato da Elias L\u00f6nnrot e la musica di Arvo P\u00e4rt, il pi\u00f9 noto compositore estone di musica classica.\nJ. R. R. Tolkien ha messo in luce l'importanza del Kalevala come fonte per il suo legendarium, compreso \"Il Signore degli Anelli\"."}
{"id": "2430994", "revid": "339392", "url": "https://it.wikipedia.org/wiki?curid=2430994", "title": "Finlandesi del Baltico", "text": ""}
{"id": "2430995", "revid": "287204", "url": "https://it.wikipedia.org/wiki?curid=2430995", "title": "DFS Classic 2008", "text": "Il DFS Classic 2008 \u00e8 stato un torneo di tennis giocato sull'erba.\n\u00c8 stata la 27\u00aa edizione del DFS Classic, che fa parte della categoria Tier III nell'ambito del WTA Tour 2008.\nSi \u00e8 giocato al Edgbaston Priory Club a Birmingham in Inghilterra,\ndal 9 al 15 giugno 2008.\nCampioni.\nSingolare.\n Kateryna Bondarenko ha battuto in finale Yanina Wickmayer, 7\u20136(7), 3\u20136, 7\u20136(4)\nDoppio.\n Cara Black / Liezel Huber hanno battuto in finale S\u00e9verine Br\u00e9mond / Virginia Ruano Pascual, 6\u20132, 6\u20131"}
{"id": "2431007", "revid": "729019", "url": "https://it.wikipedia.org/wiki?curid=2431007", "title": "Rete tranviaria di Cremona", "text": "La rete tranviaria urbana di Cremona era composta di due linee tranviarie che collegavano la stazione ferroviaria ai quartieri occidentali e orientali della citt\u00e0 di Cremona.\nCostruita ed esercita ad opera della Societ\u00e0 Elettrica Bresciana (SEB), la rete oper\u00f2 dal 1916 fino al 1940, quando fu sostituita da una rete filoviaria.\nStoria.\nCremona era stata raggiunta da alcune linee tranviarie extraurbane durante gli anni ottanta e novanta del XIX secolo. Durante l'amministrazione comunale del 1905-10 vi furono le prime discussioni sull'opportunit\u00e0 di dotare la citt\u00e0 di una tranvia urbana. La maggioranza liberale era favorevole ad una gestione affidata ai privati, mentre l'opposizione socialista preferiva l'istituzione di una municipalizzata. La Banca Popolare di Cremona e l'associazione dei commercianti e degli industriali si fecero avanti per costituire una societ\u00e0 che assumesse la concessione di una linea tranviaria, ma il denaro raccolto non fu sufficiente per iniziare i lavori di costruzione.\nNel 1912, l'assessore ai Lavori Pubblici della nuova amministrazione comunale, Pietro Simoncini, pubblic\u00f2 il progetto per tre tranvie urbane coi seguenti percorsi:\nUn'intenzione del progetto di Simoncini era anche quella di proseguire successivamente le tre linee tranviarie con diverse diramazioni: una per il ponte sul Po, una per porta Romana, una per San Bernardo, una per Sant'Ambrogio e un'altra per San Sebastiano. Inoltre, si supponeva di poter impiegare le tranvie anche per un servizio merci notturno con alcune fornaci di laterizi.\nIl progetto simonciniano ebbe l'appoggio di liberali e socialisti, i quali per\u00f2 restarono divisi sul sistema di gestione, se privato o municipale. L'amministrazione comunale fu infine commissariata nel 1913. Il Regio Commissario, Eugenio Guidetti, port\u00f2 avanti le pratiche, forte del parere dell'Ufficio Tecnico, puntando a far gestire la futura rete tranviaria ad un privato, scelto tramite appalto. Al 10 maggio 1914, secondo termine per la presentazione delle offerte, la Societ\u00e0 Elettrica Bresciana (SEB) era l'unica impresa che aveva presentato un'offerta. Dieci giorni dopo il Regio Commissario deliber\u00f2 l'attribuzione alla SEB, confermata dal Prefetto il 27 maggio.\nLa nuova amministrazione eletta insediatasi in luglio, a maggioranza socialista, contest\u00f2 l'operato di Guidetti e ingiunse la SEB a non proseguire nei lavori. Nel frattempo, la societ\u00e0 bresciana ottenne la concessione governativa sessantennale, per cui, quando il comune decise di annullare gli atti del Regio Commissionario in materia tranviaria, decise di citare l'ente territoriale in giudizio. Si arriv\u00f2 ad un accordo all'inizio del 1915: l'amministrazione comunale si fece carico dell'acquisto di un'area per le rimesse dei mezzi rotabili, mentre si rimandava a data da destinarsi la costruzione della linea via Milano \u2013 stazione \u2013 macello. Il nuovo contratto fu approvato dal consiglio comunale il 24 aprile 1915.\nI lavori cominciarono il 12 luglio dello stesso anno. Il 21 e il 22 aprile dell'anno successivo si tennero le prime corse di prova. L'inaugurazione delle due linee si tenne il 17 maggio. La rimessa dei rotabili era posta in via Brescia di fronte all'incrocio con via Persico: un breve binario la raccordava alla linea che da Porta Venezia saliva verso la stazione.\nMentre la linea per porta Po fu prolungata nei mesi successivi fino al ponte sul fiume, solo nell'estate del 1930 si decise di proseguire la linea per Porta Venezia fino al quartiere di San Sebastiano. Il nuovo tronco fu avviato all'esercizio il 1\u00ba giugno 1931. Con l'apertura di questo tronco furono istituite le \"fermate fisse\": gli unici punti in cui i tram erano autorizzati a fermarsi per la salita e la discesa dei passeggeri. Per una consolidata abitudine dei passeggeri alle \"fermate a richiesta\", il sistema fu ben presto \"dimenticato\".\nTra il 1935 e il 1938, l'ASM di Brescia aveva sostituito in quella citt\u00e0 la rete tranviaria con quella filoviaria. Di fronte a questa esperienza, la SEB decise di replicare l'operazione anche a Cremona: nell'estate del 1939 si stese la bifilare di alimentazione, ma i lavori furono poi sospesi a causa della stagione invernale, riprendendo solo nella primavera seguente. Il 22 ottobre 1940 si decise di avviare la sperimentazione dei nuovi filobus sul tratto Porta Venezia-Porta Romana, chiudendo contestualmente il percorso Porta Venezia\u00a0\u2013 San Sebastiano. Ottenuto l'esito positivo, si decise di procedere con il nuovo sistema: il 28 novembre i tram rientrarono definitivamente in rimessa e il giorno dopo iniziarono i nuovi servizi filoviari.\nCaratteristiche.\nLe due linee tranviarie erano a singolo binario, ad eccezione del tratto in comune fra la stazione ferroviaria e Piazza Roma. Questo tronco, lungo 1.258 metri, era a doppio binario; i tram che lo impegnavano mantenevano la destra nei due sensi di marcia.\nLe rotaie impiegate erano di tipo Phoenix dal peso di 35,2\u00a0kg/m.\nLa linea era elettrificata a corrente continua, 600 volt, con filo aereo posizionato ad almeno 5,5\u00a0m dal piano stradale; per l'alimentazione dei motori i tram erano dotati di presa di corrente a pantografo.\nLa rete.\nLa rete era formata da due linee:\nIl progetto originario prevedeva anche una terza linea (Macello \u2013 Stazione ferroviaria \u2013 via Milano), ma durante la stesura del capitolato fra comune di Cremona e SEB fu deciso di rimandarne la costruzione che poi non fu pi\u00f9 avviata.\nLe due linee non erano numerate e la destinazione del percorso era posta sull'imperiale dei convogli tranviari. Se la linea era quella di Porta Venezia, il colore dello sfondo dell'indicazione era bianco, mentre di notte il colore della lanterna era verde; se la linea era quella di Porta Po, il cartello aveva una striscia trasversale di colore rosso, mentre di notte era illuminato da una lanterna rossa. A seguito dei prolungamenti, la linea per San Sebastiano era indicata con un tondo bianco, da una scritta nera su sfondo bianco e da una luce bianca durante le ore notturne, mentre quella per il ponte sul Po era segnalata da un tondo rosso, da una scritta rossa su sfondo bianco e da una lanterna rossa la notte.\nLa rete cremonese non era integrata rispetto ai collegamenti provinciali operati dalla societ\u00e0 Tramvie Provinciali Cremonesi (linee per Asola, Ostianoe Casalmaggiore) e dalla Societ\u00e0 Italiana Ferrovie e Tramvie (linee per Piacenza e Lugagnano). Tali relazioni attestavano presso due stazioni poste nei pressi di quella ferroviaria.\nIn corrispondenza del capolinea della linea tranviaria urbana \"stazione-Porta Po\" era posta la \"fermata di Porta Po\" delle linee piacentine (attuale innesto di via Massarotti in piazzale Cadorna).\nMateriale rotabile.\nLa SEB inizialmente acquist\u00f2 nove elettromotrici Carminati &amp; Toselli dotate di equipaggiamenti elettrici AEG Thompson Houston, doppio motore da 50 kW e impianto frenante Brill a vite. Esternamente si presentavano con vernice bianca, mentre le loro dimensioni erano mm x \u00a0mm x \u00a0mm. Furono immatricolate con i numeri da 1 e 9.\nNel 1930, la SEB acquist\u00f2 una seconda serie di elettromotrici a due assi, sempre dalla Carminati &amp; Toselli, con doppio motore da 89 CV e impianto frenante Westinghouse. Di ignote dimensioni, erano dotate di 18 posti a sedere e 24 in piedi. I tram furono immatricolati con i numeri 10, 11, 12 e 14.\nNel secondo dopoguerra, per far fronte alla necessit\u00e0 di rimpiazzare le molte elettromotrici distrutte, le 4 motrici Carminati &amp; Toselli SEB 10\u00f713 furono cedute alla rete tranviaria della Spezia presso la quale furono immatricolate come 46\u00f749."}
{"id": "2431010", "revid": "149727", "url": "https://it.wikipedia.org/wiki?curid=2431010", "title": "Rete tranviaria urbana di Cremona", "text": ""}
{"id": "2431013", "revid": "123164982", "url": "https://it.wikipedia.org/wiki?curid=2431013", "title": "Ponte San Marco", "text": "Ponte San Marco (\"Put San M\u00e0rch\" in dialetto bresciano) \u00e8 una frazione del comune di Calcinato, in provincia di Brescia.\nStoria.\nPreistoria.\nL'esistenza di un consistente insediamento dell'et\u00e0 del Bronzo e et\u00e0 del Ferro esteso su un dosso in riva al fiume Chiese a Ponte San Marco era del tutto ignota fino a quando nel 1990 i lavori di sterro per la costruzione di una piazzola all'incrocio con la via santi Faustino e Giovita portarono alla luce il deposito archeologico. I successivi scavi archeologici portarono alla luce resti di un esteso abitato, fondato nel Bronzo recente e perdurato fino alla prima et\u00e0 del Ferro, con un impianto regolare e con orientamento NNW-SSE. Lungo questo asse si allineavano le case di forma rettangolare, contrassegnate dalla sequela dei buchi di palo perimetrali e dai lembi dei piani pavimentali dei focolari. Sotto i resti dell'abitato, inoltre, copiosi reperti relativi ad un insediamento pi\u00f9 antico, sviluppatosi sul medesimo colle nella media et\u00e0 del Bronzo. Ma anche tale insediamento si era a sua volta impostato su un luogo gi\u00e0 frequentato in epoche paleolitiche e neolitiche. Ne risulta un uso reiterato del sito, motivato dalla dislocazione strategica lungo la riva del Chiese che sulla base dei ritrovamenti archeologici si conferma gi\u00e0 consolidato nella prima et\u00e0 dei metalli. La parte del deposito archeologico non soggetta ad opere edili sono state sigillate con una pavimentazione rimovibile. A tenere viva la memoria dell'interesse resta la denominazione della piazza l\u00ec sorta: Piazza della Preistoria..\nLa seconda guerra mondiale.\nTerribili per Ponte San Marco furono gli ultimi mesi della seconda guerra mondiale: i ponti stradali e quello ferroviario vennero sottoposti a 72 bombardamenti (secondo altri furono addirittura 98). Sugli obiettivi pi\u00f9 importanti e strategici e sulle case furono circa 20 000 le bombe sganciate. Le chiese ebbero danni modesti (tetto, vetrate), mentre rimase intatto nella strutture il palazzo Romanelli che venne chiamato la \"Casa delle Bombe\". Il segnale dei bombardamenti venne dato il 26 luglio 1944 quando un razzo cadde sulla ferrovia \u00ab...seminando terrore...\u00bb come scrisse Don Rovetta nel suo celebre diario.\nIl 3 agosto, sedici bombe caddero sui ponti e sulla ferrovia, portando per la prima volta morte. La popolazione sfolla, mentre i bombardamenti riprendono il 13 ottobre e il 15 ottobre, il 7 novembre, il 3 dicembre e poi con sempre maggiore frequenza seminando distruzione: al cotonificio del paese, alle strade che lo collegavano alla citt\u00e0, alla ferrovia sulla linea Milano-Venezia e ai ponti. L'aereo di disturbo, detto \"Pippo\", continuava a volteggiare nel cielo,a volte mitragliando, a volte gettando spezzoni incendiari. Il pi\u00f9 terribile dei bombardamenti ebbe luogo il 13 febbraio 1945 polverizzando la contrada. Continuarono nei giorni successivi, e lo stesso giorno di Pasqua, con una tale distruzione che il paese fu chiamato \"Piccola Berlino\" e \"Ponte della morte\".\nIl 24 e 25 aprile 1945 i tedeschi in ritirata, inseguiti dai caccia americani, fecero saltare i ponti ferroviari. Il 27 aprile 1945 finalmente comparirono tre colonne di carri armati americani, segno della liberazione ormai avvenuta. La contrada \u00e8 distrutta al 95%, la chiesa \u00e8 solo danneggiata e tra le macerie \u00e8 ancora in piedi il palazzo Romanelli."}
{"id": "2431015", "revid": "110157", "url": "https://it.wikipedia.org/wiki?curid=2431015", "title": "Thrakattak", "text": "Thrakattak (stilizzato come THRaKaTTaK) \u00e8 un album dal vivo del gruppo musicale britannico King Crimson. Pubblicato nel 1996, le sue tracce sono state registrate in numerose date del \"tour\" mondiale seguito alla pubblicazione dell'album \"THRAK\" e caratterizzato dalla formazione denominata \"double trio\" (con due chitarristi, due bassisti/stickisti, due batteristi),\nIl disco.\nFonte sonora di tutto il disco sono le diverse esecuzioni in concerto del brano \"THRAK\", la cui sezione centrale \u00e8 improvvisata e quindi sempre differente ogni sera, e caratterizzata dall'assoluta a-tonalit\u00e0 ed assenza di struttura, con ampio uso di suoni distorti.\nCiascuna traccia del CD si compone a sua volta di spezzoni tratti da concerti diversi ed assemblati poi insieme in fase di post-produzione; tale processo di \"editing\" \u00e8 condotto con precisione tale da rendere assolutamente indistinguibili le singole parti che compongono il risultato finale. L'intero CD, infine, \u00e8 privo di pause fra una traccia e l'altra, a dare l'illusione di un'unica improvvisazione lunga circa un'ora, introdotta e conclusa dall'unico momento musicale predeterminato del brano originale (la poliritmia 7 su 5 ripartita fra le due met\u00e0 del \"doppio trio\"). L'intento di creare \"artificialmente\" una \"THRAK\" immaginaria che duri un concerto intero \u00e8 espressamente confermata dalle note del CD, curate da Robert Fripp e dall'ingegnere del suono David Singleton."}
{"id": "2431016", "revid": "287204", "url": "https://it.wikipedia.org/wiki?curid=2431016", "title": "Copa America 1995", "text": ""}
{"id": "2431018", "revid": "287204", "url": "https://it.wikipedia.org/wiki?curid=2431018", "title": "Copa America 1997", "text": ""}
{"id": "2431019", "revid": "287204", "url": "https://it.wikipedia.org/wiki?curid=2431019", "title": "Copa America 2001", "text": ""}
{"id": "2431026", "revid": "149727", "url": "https://it.wikipedia.org/wiki?curid=2431026", "title": "Tram di Cremona", "text": ""}
{"id": "2431028", "revid": "149727", "url": "https://it.wikipedia.org/wiki?curid=2431028", "title": "Rete tramviaria di Cremona", "text": ""}
{"id": "2431033", "revid": "33689", "url": "https://it.wikipedia.org/wiki?curid=2431033", "title": "Folk-society", "text": ""}
{"id": "2431036", "revid": "125763621", "url": "https://it.wikipedia.org/wiki?curid=2431036", "title": "Shush", "text": "Sh\u016bsh () \u00e8 la capitale amministrativa dello shahrest\u0101n di Shush, nella provincia iraniana di Kh\u016bzest\u0101n. Al 2006, la citt\u00e0 contava una popolazione di 64.960 abitanti.\nShush sorge sulle rovine dell'antica citt\u00e0 di Susa, capitale del regno di Elam. Le antiche rovine sono state minacciate da scavi illegali, scarichi d'immondizia da parte delle autorit\u00e0 locali e un progetto di deposito di autobus."}
{"id": "2431037", "revid": "287204", "url": "https://it.wikipedia.org/wiki?curid=2431037", "title": "Perdersi a Londra", "text": "Perdersi a Londra \u00e8 una raccolta di due racconti scritti rispettivamente nel 1853 e nel 1860 dall'autore inglese Charles Dickens. Essa comprende i racconti \"Perdersi a Londra\" e Passeggiate notturne.\nPerdersi a Londra.\nPubblicazione.\nQuesto racconto, lungo una ventina di facciate e scritto in prima persona da un io narrante adulto, fu pubblicato da Dickens nel 1853 sul suo giornale \"Household Words\" (in italiano \"Le parole del proprietario della casa\").\nTrama.\nUn bambino \"davvero molto piccolo, di et\u00e0 e di statura\" viene condotto da \"Qualcuno\", una persona di cui ha dimenticato il nome, a fare un giro all'interno della chiesa londinese di Saint Giles per smentire le sue bizzarre idee su tale edificio; tuttavia, dopo poco tempo il bambino perde di vista il suo accompagnatore. Trascorso un breve momento di terrore, decide di approfittare dell'occasione e \"arricchirsi\", comprare una carrozza a sei cavalli e con questa tornare a casa, dopo averla mostrata alla sua futura sposa; pensando che ci\u00f2 gli porter\u00e0 fortuna, fa visita al monumento dei Giganti di Guildhall, ma dato che non accade come previsto decide di appisolarsi nelle sue vicinanze. Terminato il riposino, compra una salsiccia con un penny che ha in tasca e con il resto decide di far fortuna come lord Whittington, tant'\u00e8 che quando incontra un cane lo paragona al gatto del sindaco inglese, ma la bestia, ringhiandogli, si appropria della salsiccia e fugge via. Affatto scoraggiato, egli girovaga ammirando la \"City\" di Londra e si riposa nel campo di un cimitero; abbandonato il \"\"Piano Whittington\" entra in un teatro e assiste ad uno spettacolo al termine del quale viene regalato un asino ad uno spettatore a caso; il bambino rimane in ansia perch\u00e9, se da un lato nell'eventualit\u00e0 che lo riceva non avrebbe la forza di rifiutarlo, d'altro canto non saprebbe cosa farsene; per sua fortuna non viene scelto. Alla fine viene accompagnato da un poliziotto al Commissariato, dove, addormentatosi, si sveglia vedendo suo padre.\nPasseggiate notturne.\nPubblicazione.\nQuesto racconto, pi\u00f9 breve del precedente, fu pubblicato nel 1860 sul periodico \"All the Year Round\"\", firmato col nome di \"Uncommercial Traveller\" (in italiano \"Viaggiatore disinteressato\", in contrapposizione al \"Commercial Traveller\", ovvero il commesso viaggiatore che si sposta per motivi di lavoro).\nTrama.\nPer combattere l'insonnia che lo assale (\"imputabile ad un'idea angosciante\") un uomo decide di prender sonno girovagando di notte per la sua citt\u00e0; assiste cos\u00ec al momento in cui i suoi abitanti si chiudono nelle loro case e gode della compagnia dei passanti, spesso ubriachi, che a volte non lo notano nemmeno, e del gabelliere del Waterloo Bridge, che attraversa con una certa inquietudine a causa della sua solitudine. Oltrepassato il ponte, visita due teatri bui e cupi e passa accanto alla prigione del Newgate, situata dinanzi alla chiesa cristiana del Santo Sepolcro. Prosegue verso la banca e spera di trovare qualcuno sveglio al mercato di Billingsgate, ma \u00e8 troppo presto; attraversa cos\u00ec il London Bridge e si dirige prima verso un'attiva fabbrica di birra e poi in direzione della prigione della King's Bench, che evoca nella sua mente il pensiero di Horace Kinch; si reca poi al Bethlehem Hospital e di qui al Westminster Bridge, da dove ammira la sede del Parlamento Britannico. Successivamente osserva il Palazzo di Giustizia e l'Abbazia di Westminster. Ai piedi della Chiesa di Saint Martin quasi inciampa su un mendicante coperto di cenci e a Covent Garden (compagnia notturna molto piacevole nei giorni di mercato) si ferma a fare uno spuntino in un caff\u00e8 che ha come solo cliente, oltre a lui, un affamato che azzanna un pollo. Termina la gita visitando una stazione e poi torna a casa."}
{"id": "2431057", "revid": "2134764", "url": "https://it.wikipedia.org/wiki?curid=2431057", "title": "Mario Piazza (cestista)", "text": "\u00c8 stato il primo giocatore di basket siciliano a superare i 2.000 punti in Serie A.\nCarriera.\nGioca nel ruolo di playmaker. Inizia nelle giovanili della Pallacanestro Marsala. Nel 1990-91 ha esordito in Serie A2 con la Pallacanestro Trapani, dove l'anno successivo gioca la prima storica stagione in Serie A1 della squadra granata.\nCon la Cestistica Barcellona ha ottenuto una promozione in Serie A2 nel 1998-99. In un derby contro la Virtus Ragusa, Piazza fu decisivo con una tripla alla fine della partita. L'anno successivo la squadra perse la finale play-off contro Udine.\nDopo il ritiro, allena l'Under-19 ed \u00e8 vice allenatore in Serie C, con l'Oratorio Petriano di Citt\u00e0 del Vaticano.\nPalmar\u00e8s.\nCompetizioni nazionali.\nPromozioni:"}
{"id": "2431064", "revid": "2153076", "url": "https://it.wikipedia.org/wiki?curid=2431064", "title": "Greatest Hits (Aqua)", "text": "Greatest Hits \u00e8 il primo album raccolta degli Aqua, pubblicato nel 2009, che segna il ritorno del gruppo danese dopo un periodo di inattivit\u00e0 durato sette anni.\nDescrizione.\nSi tratta di un album che raccoglie brani di successo della band includendo anche nuove canzoni tra cui \"Back to the 80's\", uscito come singolo il 25 maggio di quell'anno. \u00c8 il primo album messo in commercio a livello mondiale a distanza di 9 anni dal precedente lavoro in studio, \"Aquarius\" del 2000.\nL'edizione speciale del disco comprende un DVD live e un altro inedito, \"Spin Me a Christmas\", pubblicato come singolo il 16 novembre 2009."}
{"id": "2431074", "revid": "137928", "url": "https://it.wikipedia.org/wiki?curid=2431074", "title": "3TDES", "text": ""}
{"id": "2431076", "revid": "137928", "url": "https://it.wikipedia.org/wiki?curid=2431076", "title": "2TDES", "text": ""}
{"id": "2431082", "revid": "1005847", "url": "https://it.wikipedia.org/wiki?curid=2431082", "title": "PA 2", "text": "PA 2 (in francese \"Porte-avions 2\", in inglese \"CVF FR\" per \"Carrier Vessel Future French\") era il nome provvisorio di nuova superportaerei francese che dal 2003 il governo francese aveva in progetto di costruire, probabilmente sulla base della (CVF) della Royal Navy, e la cui decisione in merito alla sua realizzazione \u00e8 stata sospesa nel 2009. e abbandonata nel 2013.\nDescrizione.\nLa PA 2 sarebbe stata intesa per sostituire la ed affiancare la , ma a differenza di quest'ultima avrebbe potuto avere una propulsione convenzionale in luogo di quella nucleare, e per consentire alla Marine nationale di disporre per il 2020 di un secondo gruppo da battaglia di una portaerei o per averne sempre uno disponibile quando una delle due portaerei \u00e8 ferma per manutenzione. Tuttavia, dal momento che la decisione circa la realizzazione \u00e8 stata sospesa nel 2009, appare probabile, considerando i tempi di progettazione e realizzazione, che la sua eventuale realizzazione sarebbe per sostituire la piuttosto che per affiancarla.\nDue opzioni sono state considerate per la realizzazione della \"PA 2\".\nNel 2004 fu infine ritenuta l'ipotesi di una portaerei a propulsione convenzionale e fu costituita la societ\u00e0 \"MOPA2\" (joint-venture di DCN 65 % e Thales 35 %) per sviluppare degli studi per definire il progetto francese di portaerei.\nL'ipotesi che era sta ritenuta era quella del progetto \"CVF FR\", la quale aveva anche il vantaggio di poter condividere con la versione britannica parte dei costi di progettazione, visto che la comunanza tra i due progetti era dell'85%; si era quindi anche ipotizzato di lavorare insieme alla costruzione delle portaerei. La decisione francese circa la realizzazione tardava ad arrivare e alla fine del 2009 il progetto della \"PA 2\" \u00e8 stato di fatto \"congelato\".\nNel 2010, si \u00e8 ipotizzato nuovamente la realizzazione di portaerei secondo il progetto \"Juliette\", ma a propulsione convenzionale, o ancora l'acquisizione di una delle due portaerei della dal momento che il governo britannico intende costruirle entrambe ma utilizzarne una sola e l'altra venderla."}
{"id": "2431091", "revid": "767487", "url": "https://it.wikipedia.org/wiki?curid=2431091", "title": "Charles Matthau", "text": "Il nomignolo Charlie gli \u00e8 stato dato in onore di Charlie Chaplin che \u00e8 stato amico del padre Walter Matthau.\nBiografia.\nNato dall'unione di Matthau con Carol Grace, \u00e8 apparso a fianco del padre in diversi film: \"Chi uccider\u00e0 Charley Varrick?\" (1973), \"Che botte se incontri gli Orsi\" (1976), \"Visite a domicilio\" (1978) e \"Avviso di chiamata\" (2000).\n\u00c8 passato poi a dirigerlo per il cinema in \"Storie d'amore\" (\"The Grass Harp\", tratto dall'omonimo racconto di Truman Capote), 1995, e in televisione in \"La signora Lambert \u00e8 fuggita\", 1991, nonch\u00e9 in \"Nuovi amori\", del 1998 e nel film per la tv \"The Marriage Fool\".\nHa anche diretto \"Galeotti sul pianeta Terra\" (\"Doin' Time on Planet Earth\", 1988), \"Her Minor Thing\" (2005) e \"Baby-O\" (2009)."}
{"id": "2431100", "revid": "729019", "url": "https://it.wikipedia.org/wiki?curid=2431100", "title": "Jean Mathieu Philibert S\u00e9rurier", "text": "Gli inizi.\nNato da una famiglia della piccola nobilt\u00e0, divenne tenente della milizia provinciale di Laon per poi entrare nel Reale Esercito Francese, con il grado di cadetto e poi di alfiere, combattendo nella guerra dei sette anni. Partecip\u00f2 alle campagne di Hannover del 1759, del Portogallo, nel 1762, ottenendo una promozione temporanea a tenente. Nel successivo periodo di pace venne retrocesso a sottotenente, non per un giudizio negativo sulle sue qualit\u00e0 militari, in quanto la piccola nobilt\u00e0 era poco favorita nelle promozioni. In seguito partecip\u00f2, nel 1771, alle operazioni militari contro le forze ribelli di Pasquale Paoli in Corsica; successivamente prese parte alla mobilitazione durante le guerre rivoluzionarie americane, riuscendo ad ottenere la promozione a primo tenente nel 1778 e poi a capitano nel 1779. In questo periodo si distinse soprattutto come addestratore di soldati e preparatore di sottufficiali, oltre che come lettore appassionato di \"Jacques de Guibert\", scrittore e militare, sostenitore delle operazioni di fanteria leggera. Nel 1781 fond\u00f2 e comand\u00f2 la compagnia cacciatori del reggimento di linea Medoc. All'inizio della Rivoluzione francese raggiunse il grado di maggiore anche se ebbe dei tentennamenti e probabilmente pens\u00f2 anche di emigrare. Presto inizi\u00f2 tuttavia a mostrare un diverso atteggiamento verso la rivoluzione francese, che, tra l'altro, rimosse i vincoli che bloccavano le promozioni per gli ufficiali della piccola nobilt\u00e0 e che riservavano i gradi pi\u00f9 elevati all'alta nobilt\u00e0. Riusc\u00ec Infatti a diventare tenente colonnello nel 1791, sostituendo uno dei numerosi ufficiali aristocratici emigrati, quindi colonnello, nel 1792, del reggimento Medoc, ora denominato LXX\u00b0 demi-brigade. Dopo un breve arresto per sospetta collusione con gruppi monarchici, venne liberato e reinsediato al comando del reggimento, che condusse in battaglia nella zona di Nizza contro i soldati sardi, con esiti altalenati, ma dimostrando una buona capacit\u00e0 di imporre la disciplina alle reclute pi\u00f9 inesperte. Per queste sue qualit\u00e0 venne promosso a generale di brigata nell'estate del 1793. Nella ritirata da Nizza di quell'anno si dimostr\u00f2 molto abile, ma venne nuovamente arrestato sia per sospette simpatie monarchiche che per essersi ritirato troppo \"impetuosamente\" davanti al nemico. Venne per\u00f2 poi riabilitato e reintegrato, ed anzi venne promosso a generale di divisione, nel 1795, dando una prova di s\u00e9, se non sempre brillante, quantomeno pi\u00f9 che sufficiente, sempre sul fronte dell'armata d'Italia. Qui, anzi, divenne una figura, in un certo senso popolare e molto stimata, sia dai superiori che dai soldati. Anche se di sovente era accusato di simpatia monarchiche riusciva sempre ad uscire indenne da tutte le inchieste, mentre nei combattimenti dimostrava una grande energia e una buona capacit\u00e0 di mantenere disciplina e sangue freddo, anche se dopo la battaglia di Loano la sua divisione ha sfiorato l'insubordinazione: lui stesso entr\u00f2 in lite con i superiori per la mancanza di rifornimenti e di rinforzi.\nCon l'arrivo di Napoleone nel 1796 S\u00e9rurier decise di rimandare il desiderio andare in pensione e rimase nell'armata d'Italia. Fu una decisione gravida di conseguenze, visto che l'esperto generale divenne uno dei quattro pi\u00f9 fidati consiglieri e subordinati di Napoleone durante la prima campagna d'Italia, partecipando da protagonista a quasi tutti i principali scontri. Fu consultato da Napoleone per organizzare quasi tutte le sue finte strategiche Napoleone fu colpito per il suo coraggio, ma si rese conto che la salute di S\u00e9rurier era oramai compromessa. Viceversa Napoleone ne apprezzava enormemente l'onest\u00e0 e lo scrupolo amministrativo, infatti fu uno dei pochi generali dell'epoca a non approfittare del saccheggio per arricchirsi, riuscendo a reprimere il saccheggio tra i suoi subordinati e a mantenere i conti dell'intendenza in ordine e senza alcuna frode. Questo lo fece soprannominare \"la Vergine d'Italia\", visto che rimase uno dei pochi ufficiali onesti.\nProprio per questo, dopo la campagna d'Italia, Napoleone lo utilizz\u00f2 soprattutto per incarichi nel fronte dell'interno e di carattere amministrativo, sapendo che li avrebbe portati a termine con correttezza e professionalit\u00e0, giudicandolo troppo anziano per incarichi di prima linea.\nRivoluzione e Impero.\nHa combattuto nel 1795 nell'Armata delle Alpi, nelle guerre rivoluzionarie francesi sotto Kellermann e Sch\u00e9rer, ed infine, sotto Napoleone Bonaparte, in Italia nelle battaglie di Vico, Mondov\u00ec, Castiglione e nell'assedio di Mantova. Nel febbraio 1799 occup\u00f2 la Repubblica di Lucca, ponendo fine al governo aristocratico in carica fina dalla met\u00e0 del XVI Secolo.\nNel 1799 mostr\u00f2 grande talento amministrativo come governatore di Lucca, e nel 1801 a Venezia, aiutando Bonaparte nello concretizzare il colpo di Stato del 18 brumaio. Nell'ambito del Primo Impero francese fu nominato, senatore, conte, maresciallo, e governatore dell'\"H\u00f4tel des Invalides\" a Parigi, dove, nel marzo 1814, al momento dell'arrivo degli eserciti della sesta coalizione, bruci\u00f2 personalmente 1417 bandiere e distruggendo, sia la spada che la fascia di Federico il Grande, per non farli cadere in mani nemiche.\nL'ultima parte della sua esistenza.\nSi un\u00ec a Napoleone durante i Cento giorni e questo gli caus\u00f2 la perdita del suo posto agli \"Invalides\", una volta che Napoleone venne di nuovo sconfitto. \u00c8 stato uno dei 18 marescialli su 26 di Napoleone, membri della Massoneria.\nMor\u00ec in pensione e fu sepolto al cimitero di P\u00e8re-Lachaise. Successivamente il suo corpo fu trasferito agli \"Invalides\" nel 1847. Fu eretta una statua in sua memoria a Laon."}
{"id": "2431104", "revid": "1543377", "url": "https://it.wikipedia.org/wiki?curid=2431104", "title": "Formula Nippon 2001", "text": "La stagione 2001 della Formula Nippon fu corsa in 10 gare. Vi presero parte 11 differenti \"team\", 23 differenti piloti, 2 differenti telaisti ma un solo motorista.\nAl termine delle competizioni il titolo venne aggiudicato al pilota giapponese Satoshi Motoyama alla guida di una monoposto dotata di telaio Reynard 01L e motorizzazione Mugen-Honda.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati completi.\nR18=ritirato ma classificato R=ritiratoNS=non parte DIS(2)=squalificato dopo essere giunto secondo"}
{"id": "2431122", "revid": "729019", "url": "https://it.wikipedia.org/wiki?curid=2431122", "title": "Barcelona KIA 2008", "text": "Il Barcelona KIA 2008 \u00e8 stato un torneo di tennis giocato sulla terra rossa.\n\u00c8 stata la 2\u00aa edizione del Barcelona KIA, che fa parte della categoria Tier IV nell'ambito del WTA Tour 2008.\nSi \u00e8 giocato al David Lloyd Club Tur\u00f3 di Barcellona in Spagna, dal 9 al 15 giugno 2008.\nCampioni.\nSingolare.\n Marija Kirilenko ha battuto in finale Mar\u00eda Jos\u00e9 Mart\u00ednez S\u00e1nchez, 6\u20130, 6\u20132\nDoppio.\n Lourdes Dom\u00ednguez Lino / Arantxa Parra Santonja hanno battuto in finale Nuria Llagostera Vives / Mar\u00eda Jos\u00e9 Mart\u00ednez S\u00e1nchez, 4\u20136, 7\u20135, 10\u20134"}
{"id": "2431126", "revid": "1718925", "url": "https://it.wikipedia.org/wiki?curid=2431126", "title": "Deborah Fait", "text": "Biografia.\n\u00c8 figlia di Euridice Petridis Perlmutter, arrivata in Italia con la famiglia da Praga e di Giovanni Fait, architetto.\nAlcuni componenti della sua famiglia furono catturati dai nazisti nel 1943 a Trieste e imprigionati nella Risiera di San Sabba e poi deportati e uccisi nel Campo di concentramento di Auschwitz.\nDopo gli studi superiori frequent\u00f2 l'Accademia di belle arti di Brera a Milano. Nel 1963 and\u00f2 negli Stati Uniti per frequentare un corso di storia presso l'Harvard University. In quel periodo si avvicin\u00f2 alla sinistra americana dove inizi\u00f2 a fare politica, partecipando alle lotte per i diritti civili e contro la Guerra del Vietnam. In questo periodo, ebbe anche inizio la sua amicizia con Giovanna Marini, musicologa e folksinger italiana.\nNel 1964 ritorn\u00f2 in Italia, a Trieste e insegn\u00f2 per un periodo nelle scuole dei profughi giuliano-dalmati. Prepar\u00f2 anche la sua prima mostra di pittura che ebbe un buon successo di critica.\nAbbandon\u00f2 la sinistra, che reputava antiisraeliana e si avvicin\u00f2 quindi al Partito Radicale.\nNel 1967, durante la Guerra dei sei giorni, part\u00ec per Israele per vivere e lavorare in un kibbutz. In quel periodo, entr\u00f2 a far parte dei gruppi di volontari ebrei che dovevano sostituire nel lavoro i giovani israeliani chiamati al fronte durante la guerra. Nel 1969 torn\u00f2 in Italia e partecip\u00f2 alla contestazione studentesca.\nDopo varie esperienze, nel 1972 si stabil\u00ec a Bolzano dove nacque il suo unico figlio Aaron. Rifiut\u00f2 l'idea del matrimonio. Lavor\u00f2 presso la Ferrovia del Renon. Nell'azienda era compresa anche la funivia e il trenino del Renon oltre alla funicolare della Mendola e tutti i servizi automobilistici dell'Alto Adige.\nA Bolzano si occup\u00f2 di sindacato e si impegn\u00f2 attivamente nelle lotte civili e femministe dedicandosi alla lotta contro l'antisemitismo, alla conoscenza del vero spirito del sionismo e all'amore per Israele; si batt\u00e9 in prima linea, con i radicali, per i referendum sul divorzio e l'aborto.\nNegli anni settanta venne nominata Vicepresidente della Comunit\u00e0 Ebraica di Merano e nel 1989, insieme al Presidente della Comunit\u00e0, fond\u00f2 l'Associazione Italia-Israele del Trentino-Alto Adige, di cui divent\u00f2 Presidente.\n\u00c8 stata anche Presidente nazionale della \"Federazione Italia-Israele\" fino al 1995, dando vita a campagne internazionali per la liberazione di Ron Arad e lavorando attivamente alla conoscenza della realt\u00e0 israeliana.\nNel 1995 decise di trasferirsi in Israele. Oggi continua la sua campagna per l'informazione, scrive per la testata web \"Informazionecorretta.com\" e per vari giornali e collabora con associazioni di amicizia per Israele. Per la sua attivit\u00e0 di informazione viene spesso intervistata dai media israeliani ed italiani e ha frequenti rapporti con politici e organizzazioni israeliane."}
{"id": "2431143", "revid": "149587", "url": "https://it.wikipedia.org/wiki?curid=2431143", "title": "Ponte S. Marco", "text": ""}
{"id": "2431144", "revid": "729019", "url": "https://it.wikipedia.org/wiki?curid=2431144", "title": "Carol Grace", "text": "Biografia.\nCarol nacque da una madre di soli 16 anni, figlia di immigrati ebrei russi e da padre ignoto.\nFu data in affidamento fino all'et\u00e0 di otto anni, quando sua madre spos\u00f2 (prendendone il cognome) Charles Marcus, uno dei fondatori della Bendix Corporation.\nCarol spos\u00f2 due volte lo scrittore William Saroyan, da cui ebbe due figli, lo scrittore Aram Saroyan e l'attrice e fotografa Lucy Saroyan, morta poco prima della madre nel 2003; il 21 agosto 1959 spos\u00f2 l'attore Walter Matthau ed ebbe un altro figlio, Charles Matthau, nato nel 1962.\nAmica di personaggi quali Maureen Stapleton, Oona O'Neill, Gloria Vanderbilt e Truman Capote, ispir\u00f2 a quest'ultimo il personaggio di Holly Golightly, protagonista del celebre romanzo \"Colazione da Tiffany\".\nNel 1992 ha pubblicato le sue memorie col titolo di \"Among the porcupines: a memoir\" (New York, Turtle Bay Books, 1992).\n\u00c8 morta di un aneurisma cerebrale il 20 luglio 2003."}
{"id": "2431145", "revid": "1305772", "url": "https://it.wikipedia.org/wiki?curid=2431145", "title": "John Friedlander", "text": "Laureatosi all'universit\u00e0 di Toronto nel 1965, Friedlander ha ottenuto il Ph.D. nel 1972 alla Pennsylvania State University; docente al Massachusetts Institute of Technology tra il 1974 e il 1976, si \u00e8 in seguito stabilito a Toronto, dove \u00e8 stato presidente del Dipartimento di matematica. \u00c8 stato anche \"visiting professor\" all'Institute for Advanced Study di Princeton, dove ha collaborato con Enrico Bombieri.\nNel 1997, insieme ad Henryk Iwaniec, Friedlander ha dimostrato che esistono infiniti numeri primi della forma \"x\"2+\"y\"4, attraverso il perfezionamento di una tecnica, il crivello asintotico, ideata da Bombieri. Tale risultato \u00e8 noto come teorema di Friedlander-Iwaniec."}
{"id": "2431149", "revid": "599013", "url": "https://it.wikipedia.org/wiki?curid=2431149", "title": "Mike Hansen", "text": ""}
{"id": "2431150", "revid": "599013", "url": "https://it.wikipedia.org/wiki?curid=2431150", "title": "Chiara Perfetti", "text": "Carriera.\nIn Serie A1 ha vestito le maglie di Reggio Emilia, Ribera e Viterbo.\nStatistiche.\n\"Dati aggiornati al 30 giugno 2010.\""}
{"id": "2431151", "revid": "767487", "url": "https://it.wikipedia.org/wiki?curid=2431151", "title": "Michael Gilbert", "text": "Biografia.\nSi laure\u00f2 in legge nel 1937 e combatt\u00e9 in Nord Africa e in Italia durante la seconda guerra mondiale. Dopo aver svolto per anni la professione di avvocato, avendo anche Raymond Chandler come cliente. Gilbert intraprese quindi la lunga carriera letteraria nel 1947: il suo primo romanzo, \"Close Quarters\", un \"delitto della camera chiusa\" nel quale introdusse il personaggio dell'ispettore Hazlerigg. In oltre mezzo secolo di carriera, Gilbert ha dato alle stampe ogni genere di giallo e thriller, inclusi romanzi polizieschi, di spionaggio, del mistero, drammi di corte ecc."}
{"id": "2431154", "revid": "214509", "url": "https://it.wikipedia.org/wiki?curid=2431154", "title": "Michael Francis Gilbert", "text": ""}
{"id": "2431158", "revid": "1305772", "url": "https://it.wikipedia.org/wiki?curid=2431158", "title": "Cum non solum", "text": "Cum non solum \u00e8 una bolla papale scritta da papa Innocenzo IV all'imperatore dei Mongoli il 13 marzo del 1245.\nStoria.\nNella bolla il pontefice esorta l'imperatore a rinunciare di attaccare la cristianit\u00e0 e le altre nazioni. Innocenzo esprime desideri di pace (non sapendo che in mongolo il termine \"pace\" era inteso come \"sottomissione\")..\nIl messaggio venne portato dal missionario francescano Giovanni da Pian del Carpine,\nche con successo raggiunse la capitale mongola Karakorum il 24 agosto 1246, mentre G\u00fcy\u00fck veniva eletto nuovo Khan dei mongoli..\nLa risposta del Khan Guyuk al pontefice fu una domanda di sottomissione con richiesta di invio di rappresentanti delle nazioni cristiane per rendere omaggio all'imperatore mongolo.\nLettera di G\u00fcy\u00fck al papa Innocenzo IV, del 1246.\nTermine.\nQuesto tipo di lettera viene indicata oggi con il termine di \"bolla papale\", avendo lo stesso incipit, delle altre lettere inviate dal pontefice all'imperatore dei Mongoli, Viam agnoscere veritatis e Dei patris immensa. L'incipit delle lettere \u00e8 \"...regi et populo Tartarorum viam agnoscere veritatis. Cum non solum homines verum etiam animalia irrationalia nec non ipsa mundialis elementa machine quadam nativi federis...\""}
{"id": "2431163", "revid": "467420", "url": "https://it.wikipedia.org/wiki?curid=2431163", "title": "Ganna", "text": ""}
{"id": "2431167", "revid": "149587", "url": "https://it.wikipedia.org/wiki?curid=2431167", "title": "Chiesa di Sant'Agostino (Venezia)", "text": ""}
{"id": "2431169", "revid": "118179209", "url": "https://it.wikipedia.org/wiki?curid=2431169", "title": "Sinagoga di Bova Marina", "text": "La sinagoga di Bova Marina \u00e8 uno dei rari esempi di sinagoga di periodo romano, i cui resti siano stati rinvenuti in Italia.\nL'edificio.\nDurante i lavori di ammodernamento della strada statale lungo la vallata del torrente San Pasquale vennero casualmente alla luce nel 1986 i resti di una sinagoga del IV secolo. Il sito \u00e8 quello di un piccolo villaggio sulla costa ionica da identificarsi con ogni probabilit\u00e0 con l'antica Scyle.\nL'edificio era formato da due ambienti quadrati, il primo con funzione di vestibolo. Nella sala si preserva il pavimento a mosaico che entro un bordo con motivo di foglie e frutti contiene sedici riquadri con disegni geometrici (la rosetta e ll cosiddetto \"nodo di Salomone)\" che lasciano spazio ai simboli della menor\u00e0 (al centro), dell'ethrog e dal ramo di palma (a destra) e dello shofar (a sinistra)."}
{"id": "2431171", "revid": "287204", "url": "https://it.wikipedia.org/wiki?curid=2431171", "title": "Basketball Sport Club Saturn 77 K\u00f6ln", "text": "Il B.S.C. Saturn Colonia \u00e8 stata una societ\u00e0 cestistica avente sede a Colonia, in Germania. Fondata nel 1977 come costola della societ\u00e0 polisportiva \"Athletik-Sportverein K\u00f6ln\", nel 1993 si sciolse a causa gravi problemi finanziari."}
{"id": "2431194", "revid": "131358", "url": "https://it.wikipedia.org/wiki?curid=2431194", "title": "F.K. Bod\u00f8/Glimt", "text": ""}
{"id": "2431207", "revid": "62004", "url": "https://it.wikipedia.org/wiki?curid=2431207", "title": "Vuelta a Espa\u00f1a 2009", "text": "La Vuelta a Espa\u00f1a 2009, sessantaquattresima edizione della corsa, si svolse dal 29 agosto al 20 settembre, per un percorso di 3\u00a0297\u00a0km. La vittoria finale and\u00f2 allo spagnolo Alejandro Valverde che concluse in 87h22'37\".\nFu l'ultima edizione in cui il leader indoss\u00f2 la storica maglia oro. Infatti dall'edizione successiva fu sostituita con la maglia rossa.\nResoconto degli eventi.\nL'inizio \u00e8 stato il 29 agosto con una cronometro ad Assen, nei Paesi Bassi; \u00e8 la seconda volta che la corsa spagnola ha preso il via dall'estero (la prima fu nel 1997 con la partenza da Lisbona). In totale le tappe oltre confine sono state quattro, in territorio olandese e belga.\nLo specialista Fabian Cancellara ha conquistato, a cronometro, la prima maglia oro, mantenendola fino alla quinta tappa. Con la vittoria a Vinaros, Andr\u00e9 Greipel ha strappato la maglia allo svizzero, indossando per la prima volta il simbolo del primato in un grande giro. Nella cronometro di Valencia, Cancellara \u00e8 tornato nuovamente in testa alla classifica, ma soltanto per una tappa, visto che il giorno seguente vi \u00e8 stato il primo arrivo in salita, con la vittoria di Damiano Cunego e la conquista della maglia oro da parte di Cadel Evans. Il giorno seguente l'australiano ha per\u00f2 perso la leadership da Alejandro Valverde, grazie ad un abbuono.\nDopo qualche tappa per velocisti, ci sono stati tra la dodicesima e la quattordicesima tappa tre arrivi consecutivi in salita. Valverde, senza segni di grande difficolt\u00e0, ha difeso il primato dagli attacchi di Gesink, Mosquera, Sanchez e Basso. Durante la tredicesima tappa Evans, che inseguiva a pochi secondi lo spagnolo in classifica, vede sfumare la possibilit\u00e0 di vincere la sua prima grande corsa a tappe a causa di un incidente meccanico, perdendo pi\u00f9 di un minuto ai piedi della salita finale.\nL'ultima settimana \u00e8 di routine per Valverde che mantiene la testa della classifica. Per i postumi di una caduta Gesink perde diversi minuti e passa dal secondo al sesto posto. Nella penultima tappa, la cronometro di Toledo, vinta da David Millar, Cadel Evans strappa il terzo posto a Ivan Basso e si posiziona dietro il vincitore Alejandro Valverde e Samuel S\u00e1nchez.\nLa passerella di Madrid vede la vittoria del tedesco Andr\u00e9 Greipel, in maglia verde di vincitore della classifica a punti. David Moncouti\u00e9 si conferma il \"re degli scalatori\" e vince la maglia arancione, conquistata sulle asperit\u00e0 iberiche. Alejandro Valverde conquista anche la maglia bianca della classifica combinata."}
{"id": "2431208", "revid": "132266", "url": "https://it.wikipedia.org/wiki?curid=2431208", "title": "F\u00e9d\u00e9ration Cynologique Internationale", "text": ""}
{"id": "2431213", "revid": "136801", "url": "https://it.wikipedia.org/wiki?curid=2431213", "title": "Barcelona KIA", "text": ""}
{"id": "2431220", "revid": "1005847", "url": "https://it.wikipedia.org/wiki?curid=2431220", "title": "Maria Alessandra Gallone", "text": "Biografia.\nAttivit\u00e0 politica.\nEsponente dell'MSI, \u00e8 stata consigliere comunale di Bergamo nelle liste di Alleanza Nazionale dal 1995 al 1999 e dal 2004 al 2009. Assessore comunale alla pubblica istruzione dal 1999 al 2004. Nel 2004 \u00e8 anche coordinatrice del dipartimento pari opportunit\u00e0 di AN della Lombardia.\nA palazzo Madama.\nSi candida alle elezioni politiche del 2008 al Senato in Lombardia, per il PdL risultando la prima dei non eletti, diventa senatrice il 6 dicembre 2008, subentrando in sostituzione di Luigi Scotti, deceduto lo stesso giorno. Dapprima parte del PdL aderisce poi alla costola dello stesso contraria all\u2019esperienza del Governo Monti. Quest'area diventer\u00e0 poi un vero e proprio partito con il nome di Fratelli d'Italia - Centrodestra Nazionale.\nDal 20 dicembre 2012 ne \u00e8 Capogruppo al Senato.\nSi candida alla Camera nel neonato FdI alle politiche nel febbraio 2013 nella circoscrizione Lombardia 2, non venendo eletta.\nIl 29 novembre 2013, in dissenso con la linea del partito con una nota rilasciata a Bergamosera, passa a Forza Italia.\nAlle elezioni amministrative del 2014 a Bergamo \u00e8 eletta consigliere comunale con Forza Italia e diventa subito esponente di spicco dell\u2019opposizione.\nTorna a Palazzo Madama nel 2018, quando viene rieletta senatrice nel collegio uninominale di Bergamo, sostenuta dal centro-destra (in quota FI).\nIl 17 luglio 2018 entra a far parte della commissione di vigilanza Rai..\nIl 6 settembre 2019 viene nominata commissario di F.I. per la provincia di Bergamo.\nNel 2019 ha sfiorato il 100% di presenze nell'aula del Senato (99,9%)."}
{"id": "2431223", "revid": "599013", "url": "https://it.wikipedia.org/wiki?curid=2431223", "title": "Hank Beenders", "text": ""}
{"id": "2431224", "revid": "287204", "url": "https://it.wikipedia.org/wiki?curid=2431224", "title": "Finnici del Volga", "text": "I Finnici del Volga o Finlandesi del Volga sono un gruppo storico di popoli indigeni della Russia i cui discendenti includono i Mari, gli Erzya e i Mok\u0161a, come pure i popoli estinti dei Merya, Muroma e Meshchera.\nI finnici del Volga abitano nei bacini del Sura e del Mok\u0161a, come pure (in minor numero) nella zona interfluviale tra il Volga e il Belaja. La lingua mari ha due dialetti, il \"mari della pianura\" e il \"mari della collina\". Le lingue mordvine includono le lingue erza e mok\u0161a.. Questi dialetti e lingue sono correlati e formano un sottogruppo delle lingue uraliche.\nI parlanti delle lingue finnopermiche, i Permiani sono talvolta considerati appartenenti al gruppo finnico dei popoli del Volga poich\u00e9, secondo alcune teorie, la loro antica patria era situata nella parte settentrionale del bacino del Volga."}
{"id": "2431225", "revid": "121315907", "url": "https://it.wikipedia.org/wiki?curid=2431225", "title": "Basketball-Bundesliga", "text": "La Basketball-Bundesliga \u00e8 la massima competizione tedesca di pallacanestro organizzata dalla Deutscher Basketball Bund e.V..\nLa prima edizione del campionato tedesco di pallacanestro si svolse nel 1939, e dopo la seconda guerra mondiale, a partire dal 1947. A partire dal 1965, nella Germania occidentale, il campionato venne riformato con la nascita, appunto della \"Basketball-Bundesliga\", che mantenne lo status di massimo campionato, anche dopo la riunificazione tedesca."}
{"id": "2431230", "revid": "834", "url": "https://it.wikipedia.org/wiki?curid=2431230", "title": "Nicholson Baker", "text": "Egli nacque nel 1957 a New York City, ma trascorse gran parte della giovinezza nella zona di Rochester, nello stato di New York. Studi\u00f2 brevemente alla \"Eastman School of Music\" ed ottenne un B.A. in Inglese allo Haverford College. Oggi vive con la moglie ed i due figli a South Berwick, nel Maine. \nBiografia.\nEbbe il riconoscimento del \"National Book Critics Circle\" (Circolo della critica dei libri nazionali) nel 2001 per il suo libro \"Double Fold: Libraries and the Assault on Paper\".\nEgli \u00e8 un critico accanito di quella che ritiene un'inutile distruzione dei mezzi di comunicazione cartacea. Ha scritto articoli veementemente critici sul \"The New Yorker\" a proposito della decisione della \"San Francisco Public Library\" (Biblioteca pubblica di San Francisco) per aver mandato al macero migliaia di libri, eliminato i cataloghi cartacei e distrutto vecchi libri e riviste sostituendoli con microfilm. Nel 1997 Baker ha ricevuto il \"James Madison Freedom of Information Award\" (Premio James Madison per la libert\u00e0 d'informazione), quale riconoscimento per questi suoi sforzi.\nNel 1999 Baker ha fondato la societ\u00e0, senza fini di lucro, \"American Newspaper Repository\", avente lo scopo di salvare dalla distruzione, voluta dalle biblioteche, vecchie copie di riviste. Nel 2001 ha pubblicato \"Double Fold\", in cui accusa certi bibliotecari di lasciar andare in rovina il materiale librario e di essere ossessionati dalla mania della tecnologia a spese della conservazione sia pubblica che storica.\nBaker descrive s\u00e9 stesso come persona d'inclinazione pacifista.\nNel marzo del 2008 Baker ha recensito il libro di John Broughton \"Wikipedia: The Missing Manual\" sul \"New York Review of Books\". In questa recensione Baker descrive gl'inizi di Wikipedia, la sua cultura e le proprie attivit\u00e0 di collaborazione a Wikipedia sotto il Nome Utente di \"Wageless\".\nIl suo articolo \"How I fell in love with Wikipedia\" (Come mi sono innamorato di Wikipedia) \u00e8 stato pubblicato sul giornale britannico \"The Guardian\" il 10 aprile 2008."}
{"id": "2431232", "revid": "4711", "url": "https://it.wikipedia.org/wiki?curid=2431232", "title": "Basketball Bundesliga", "text": ""}
{"id": "2431235", "revid": "352448", "url": "https://it.wikipedia.org/wiki?curid=2431235", "title": "Finlandesi del Volga", "text": ""}
{"id": "2431236", "revid": "287204", "url": "https://it.wikipedia.org/wiki?curid=2431236", "title": "International Women's Open 2008", "text": "L'International Women's Open 2008 \u00e8 stato un torneo di tennis giocato sull'erba. \n\u00c8 stata la 33\u00aa edizione del International Women's Open, che fa parte della categoria Tier II nell'ambito del WTA Tour 2008. \nSi \u00e8 giocato a Eastbourne in Inghilterra, dal 16 al 21 giugno 2008.\nCampioni.\nSingolare.\n Agnieszka Radwa\u0144ska ha battuto in finale Nadia Petrova, 6\u20134, 6\u20137(11), 6\u20134\nDoppio.\n Cara Black / Liezel Huber hanno battuto in finale Kv\u011bta Peschke / Rennae Stubbs, 2\u20136, 6\u20130, 10\u20138"}
{"id": "2431238", "revid": "729019", "url": "https://it.wikipedia.org/wiki?curid=2431238", "title": "Metropolitana di Teheran", "text": "La metropolitana di Teheran che serve la capitale dell'Iran, \u00e8 composta di quattro linee, di cui la prima \u00e8 stata aperta nel 1999.\nStoria.\nIl sistema metropolitano di Tehran \u00e8 uno dei pi\u00f9 grandi del Medio Oriente. I primi progetti risalgono ai tempi dello Shah prima della rivoluzione del 1979. Nel 1978 la costruzione della prima linea \u00e8 stata avviata nel nord di Tehran da parte della societ\u00e0 francese SOFRETU, ma la costruzione \u00e8 stata interrotta dall'avvento della rivoluzione iraniana e dalla guerra Iran-Iraq, cess\u00f2 la propria attivit\u00e0 nel dicembre del 1980.\nNel 1985 \"il piano di esecuzione della metropolitana di Tehran\" \u00e8 stato nuovamente approvato dal Majles (il parlamento iraniano), ma i lavori procedevano lentamente a causa della guerra Iran-Iraq.\nLa linea 1 (da Blvd Ayatollah Haghani fino a Shahr-e Rey) era la priorit\u00e0, compresa l'estensione fino al cimitero di Behesht-e Zahra, la linea 2 e la linea 5 erano di necessit\u00e0 secondaria, in precedenza si erano gi\u00e0 studiati i progetti per la linea 3 e la linea 4.\nDopo questa fase la metropolitana \u00e8 stata gestita dalla Societ\u00e0 Asghar Ebrahimi Asl per undici anni. Durante questo periodo, centinaia di milioni di dollari sono stati spesi per il sistema e alla metropolitana sono state date concessioni governative per lo sfruttamento delle miniere di ferro a Bandar Abbas (capoluogo della provincia di Hormuzgan).\nL'anno dopo Asghar Ebrahimi Asl lasciato la gestione della Societ\u00e0, Mohsen Hashemi, l'attuale presidente della societ\u00e0, avviando la prima linea (la linea 5) tra Tehran e Karaj nel 1999.\nA partire dal 2000, ha iniziato l'esercizio commerciale delle linee 1 e 2. I treni sono forniti da CNTIC. I binari delle linee sono forniti dalla societ\u00e0 austriaca Voestalpine.\nLe linee.\nLinea 1.\nLa prima linea, di colore rosso, \u00e8 attualmente di 28,1\u00a0km di lunghezza, di cui 14,9\u00a0km in sotterraneo (da Khiyaban-e Haqqani fino a Shoush-Khayyam) e il resto scorre in superficie. Il numero delle stazioni lungo la linea \u00e8 di 22 fermate di cui 14 sono sotterranee ed 8 di superficie. Dal 2005, la capacit\u00e0 totale della linea \u00e8 di 640.000 passeggeri al giorno. I treni sono composti da sette carrozze, con una capacit\u00e0 di 1.290 passeggeri seduti e in piedi. La velocit\u00e0 massima dei treni \u00e8 di 80\u00a0km/h, ma con una media di 37\u00a0km/h a causa di fermate nelle stazioni lungo il percorso.\nLa linea percorre la metropoli da nord a sud, da Mirdamad a nord fino ad Haram-e Motharod, \u00e8 in costruzione il prolungamento della linea fino a Meydan-e Tajrish.\nLinea 2.\nLa linea, di colore blu, percorre la metropoli da est ad ovest con 19 fermate, dalla fermata Tehran Pars fino a Tehran-Sadeghie, quest'ultima fermata si interseca con la linea 5. Percorre 20,4\u00a0km, di cui 19\u00a0km sotterranei e 1,4\u00a0km elevati. Si interseca con la linea 1 in Meydan-e Khomeyni e con la linea 4 alla fermata Darvaze Shemiran.\nLinea 4.\nDi colore giallo, il primo tratto \u00e8 stato aperto il 19 aprile 2008. La linea sar\u00e0 lunga 20\u00a0km con 22 stazioni, attualmente le stazioni attive sono 9.\nLinea 5.\nDi colore verde, \u00e8 lunga 41,5\u00a0km e dispone di sette stazioni. Parte dalla fermata Sadeghie (linea due) fino alla citt\u00e0 di Karaj, servendo la parte ovest della provincia di Teheran."}
{"id": "2431240", "revid": "57342", "url": "https://it.wikipedia.org/wiki?curid=2431240", "title": "Tomaso Zanoletti", "text": "Biografia.\nDopo aver frequentato il Liceo salesiano Valsalice di Torino, si laurea prima in giurisprudenza e poi in scienze politiche presso l'Universit\u00e0 di Torino. Consegue l'abilitazione alla professione forense e successivamente ottiene la cattedra per l'insegnamento di storia e filosofia negli istituti liceali.\nGi\u00e0 dirigente dell'Azione Cattolica e della Federazione Universitaria Cattolica Italiana, dal 1978 al 1982 \u00e8 sindaco effettivo dell'Istituto Mobiliare Italiano, mentre dal 1985 al 1994 \u00e8 membro del consiglio di amministrazione della Cassa di Risparmio di Asti.\nEsponente della Democrazia Cristiana, \u00e8 sindaco di Alba dal 1977 al 1990, quando si dimette per assumere la carica di consigliere regionale in Piemonte. Nel 1994 passa al Partito Popolare Italiano, per il quale \u00e8 eletto al Senato nelle file del Patto per l'Italia: ciononostante, non prende parte al voto di fiducia al governo Berlusconi I, assieme ai colleghi Luigi Grillo, Nuccio Cusumano e Vittorio Cecchi Gori, risultando determinante nella formazione del nuovo esecutivo\nNel 1995 aderisce ai Cristiani Democratici Uniti e nel 1996 \u00e8 rieletto all'interno del Polo per le Libert\u00e0 con il ruolo di vice capogruppo del CCD al Senato. Nel 1998, in seguito alla decisione del CDU di confluire nell'Unione Democratica per la Repubblica, abbandona il partito e approda, attraverso i Cristiani Democratici per la Libert\u00e0, al Centro Cristiano Democratico. Nel 2001 \u00e8 rieletto nella Casa delle Libert\u00e0 e nel 2002 aderisce all'Unione dei Democratici Cristiani e di Centro, diventandone segretario della sezione piemontese. \u00c8 riconfermato al Senato nel 2006 come vice capogruppo vicario al Senato.\nNel 2008 aderisce a Il Popolo della Libert\u00e0 e, nel 2009, torna al Senato, subentrando a Ugo Martinat.\nDal 2001 al 2006 \u00e8 Presidente dell'Intergruppo Parlamentare per i Piccoli Comuni; dal 2006 al 2008 Presidente dell'associazione parlamentare di amicizia Italia - Cina; dal 2008 \u00e8 presidente dell'associazione Parlamentare di amicizia Italia - Bangladesh.\nNel 1987 \u00e8 stato nominato Grande Ufficiale al Merito della Repubblica Italiana. Ha ricevuto l'Ambrogino d'oro dalla citt\u00e0 di Milano. \u00c8 stato nominato cittadino onorario della citt\u00e0 di Gassin in Francia."}
{"id": "2431242", "revid": "24820698", "url": "https://it.wikipedia.org/wiki?curid=2431242", "title": "Pont Saint Martin", "text": ""}
{"id": "2431244", "revid": "767487", "url": "https://it.wikipedia.org/wiki?curid=2431244", "title": "Hank Rosenstein", "text": ""}
{"id": "2431249", "revid": "131358", "url": "https://it.wikipedia.org/wiki?curid=2431249", "title": "Kongsvinger IL", "text": ""}
{"id": "2431250", "revid": "767487", "url": "https://it.wikipedia.org/wiki?curid=2431250", "title": "Dino Martin", "text": ""}
{"id": "2431262", "revid": "767487", "url": "https://it.wikipedia.org/wiki?curid=2431262", "title": "Pop Goodwin", "text": ""}
{"id": "2431264", "revid": "300067", "url": "https://it.wikipedia.org/wiki?curid=2431264", "title": "Wilfred Goodwin", "text": ""}
{"id": "2431265", "revid": "287204", "url": "https://it.wikipedia.org/wiki?curid=2431265", "title": "Missy Rayder", "text": "Carriera.\nNata a River Falls nel Wisconsin, Missy Rayder debutta sulle passerelle di Milano e Parigi nel 1997, sfilando per Chlo\u00e9, Costume National, Trussardi e altri. Nel 2000 il \"New York Times\" parla di lei e di sua sorella Frankie Rayder come delle \"famose sorelle Rayder\". Le due sorelle sono comparse insieme nella copertina di maggio 2000 di \"Harper's Bazaar\". La Rayder \u00e8 considerata una delle pi\u00f9 importanti modelle dell'agenzia di moda Elite Model Management di New York. Nel settembre 2002, si rasa i capelli e le sopracciglia, su richiesta di Steven Meisel per sfilare sulle passerelle di New York per Marc Jacobs. Nei mesi seguenti \u00e8 sulle copertine di \"Vogue Germania\" (ottobre) e \"Vogue Italia\" (novembre). La Rayder in totale comparir\u00e0 sette volte sulla copertina di \"Vogue Italia\". Nel 2006 \u00e8 stata nominata da \"Harper's Bazaar\" come una delle donne meglio vestite\nAltre sue importanti copertine sono state \"Elle Francia\" ed \"Elle Italia\", \"Marie Claire Francia\", \"Mixt(e)\", \"Oyster\" e \"Surface\". Invece fra le campagne pubblicitarie che l'hanno vista protagonista si possono citare Ann Taylor, Balenciaga, Barneys New York, Bulgari, Burberry, David Yurman, Escada, GAP, Jean Paul Gaultier, Kenneth Cole, Missoni, Moschino, Nordstrom, Prada e Vera Wang."}
{"id": "2431266", "revid": "3831", "url": "https://it.wikipedia.org/wiki?curid=2431266", "title": "Chiesa Madre Chiaramontana (Bivona)", "text": ""}
{"id": "2431271", "revid": "131358", "url": "https://it.wikipedia.org/wiki?curid=2431271", "title": "Kongsvinger I.L. Toppfotball", "text": ""}
{"id": "2431275", "revid": "196390", "url": "https://it.wikipedia.org/wiki?curid=2431275", "title": "OPG", "text": ""}
{"id": "2431278", "revid": "117334770", "url": "https://it.wikipedia.org/wiki?curid=2431278", "title": "Claudio Micheloni", "text": "Biografia.\nNato a Campli (Teramo), nel 1960 emigra con la famiglia a Cortaillod in Svizzera, ove vive tutt'ora.\nHa cominciato la sua attivit\u00e0 politica nel PCI, per poi confluire nel PDS, nei DS e infine nel Partito Democratico.\nViene eletto senatore alle elezioni politiche del 2006, 2008 e 2013 nella circoscrizione Estero-Europa.\nIl 23 ottobre 2017 in dissenso dal PD non partecipa al voto di fiducia sul \"Rosatellum\", la nuova legge elettorale, criticando l'introduzione della norma che prevede la possibilit\u00e0 per i cittadini residenti in Italia di candidarsi nelle circoscrizioni estere.\nIl 21 dicembre 2017 abbandona il Partito Democratico e passa al gruppo misto."}
{"id": "2431279", "revid": "131358", "url": "https://it.wikipedia.org/wiki?curid=2431279", "title": "Lillestr\u00f8m S.K.", "text": ""}
{"id": "2431280", "revid": "333796", "url": "https://it.wikipedia.org/wiki?curid=2431280", "title": "Matt Watcher", "text": ""}
{"id": "2431284", "revid": "287204", "url": "https://it.wikipedia.org/wiki?curid=2431284", "title": "2. Basketball-Bundesliga", "text": "La 2. Basketball-Bundesliga era la seconda serie tedesca di pallacanestro organizzata dalla Deutscher Basketball Bund e.V..\nLa prima edizione si svolse nel 1975, e fino al 2007 si divideva in due gironi, \"Nord\" e \"S\u00fcd\". A partire dal 2008 la 2. Basketball-Bundesliga \u00e8 stata suddivisa in ProA e ProB, rispettivamente secondo e terzo livello dei campionati. Dal 2011 la ProB \u00e8 a sua volta diviso in \"Nord\" e \"S\u00fcd\".\nLe due squadre che retrocedono dalla Basketball-Bundesliga (BBL, la massima serie) giocano nella stagione successiva in ProA. Le squadre retrocesse dalla ProA giocano la stagione successiva in ProB."}
{"id": "2431286", "revid": "196390", "url": "https://it.wikipedia.org/wiki?curid=2431286", "title": "F.C. Lyn Oslo", "text": ""}
{"id": "2431288", "revid": "1543377", "url": "https://it.wikipedia.org/wiki?curid=2431288", "title": "Microscopio a dispositivo SQUID a scansione", "text": "Il microscopio SQUID a scansione \u00e8 un tecnica di microscopia di prossimit\u00e0 per la misura di deboli campi magnetici, basata sul movimento da un lato all'altro di una superficie di uno SQUID.\nIl microscopio \u00e8 in grado di rilevare in modo dettagliato i fili percorsi da corrente elettrica al di sotto della superficie del campione misurando i campi magnetici generati dalle correnti stesse; mappando le correnti in un circuito integrato, i cortocircuiti possono venire localizzati e la progettazione di un chip pu\u00f2 essere ottimizzata verificando che la corrente fluisca dove progettato.\nUn altro impiego del microscopio \u00e8 lo studio dei campi generati generati da materiali magnetici.\nFunzionamento del sensore SQUID.\nUn sensore SQUID permette di rivelare la presenza di deboli campi magnetici sulla base di una coppia di giunzioni Josephson collegate ad anello (figura 1). Per funzionare il materiale superconduttore deve essere raffreddato a temperature inferiori alla sua temperatura critica, utilizzando azoto liquido (nel caso di superconduttori ad alta temperatura critica, raggiungendo temperature inferiori ai 77 K), o elio liquido nel caso di superconduttori tradizionali (temperature inferiori ai 4 K.\nUna giunzione di Josephson \u00e8 formata da due materiali superconduttori separati da uno strato sottile di isolante; in una giunzione scorre corrente senza applicare una tensione fino ad un valore critico di corrente I0. Polarizzando lo SQUID con una corrente superiore a quella critica, la tensione ai capi del dispositivo varia in funzione del flusso magnetico \u03a6 che attraversa l'anello, secondo una funzione periodica, il cui periodo \u00e8 dato dal quanto di flusso magnetico \u03a60=2.07x10\u221215Tm2. Nella pratica viene usato, per la misura del campo, un sistema di retroazione negativa che mantiene costante il flusso.\nNella tecnica di microscopia SQUID per la realizzazione di immagini di correnti \u00e8 usato un piccolo SQUID ad alta temperatura critica (largo circa 30\u00a0\u00b5m); questi sistemi sono descritti in dettaglio pi\u00f9 avanti.\nRilevamento di campi magnetici e correnti tramite SQUID.\nIl campo magnetico e la corrente elettrica sono legati dalla legge di Biot-Savart:\ndove formula_2 \u00e8 il campo generato dal tratto di filo infinitesimo formula_3 e formula_4 la distanza tra la corrente e il punto in cui si vuole calcolare il campo.\nLa corrente pu\u00f2 essere quindi calcolata direttamente da una misura di campo magnetico conoscendo la distanza tra la corrente e il sensore. Questo principio viene sfruttato per realizzare delle mappe dei percorsi della corrente in un circuito integrato. .\nMicroscopio SQUID a scansione ad alta temperatura.\nUtilizzando uno SQUID a YBCO (un composto chimico cristallino con formula formula_5, superconduttore ad alta temperatura), questo microscopio SQUID a scansione pu\u00f2 misurare campi magnetici fino a 20 pT (circa due milioni di volte pi\u00f9 deboli del campo magnetico terrestre). Il sensore SQUID \u00e8 sufficientemente sensitibile da poter rilevare un filo attraversato da una corrente di soli 10 nA ad una distanza di 100\u00a0\u00b5m in un tempo di misura di 1 s.\nIl microscopio usa un progetto brevettato per poter esaminare il campione a temperatura ambiente e in aria mentre il sensore SQUID si trova sotto vuoto e raffreddato in un criostato a meno di 80 K, senza l'uso di azoto liquido. Lo strumento pu\u00f2 realizzare un'immagine in queste condizioni con un esame non distruttivo, senza far entrare in contatto il sensore e il campione. La risoluzione grezza, non elaborata, equivale alla pi\u00f9 grande tra la distanza che separa il sensore dalla corrente e la effettiva dimensione del sensore.\nPer meglio localizzare un filo in cortocircuito in uno strato sepolto, tuttavia, pu\u00f2 venire impiegata una tecnica che utilizza una trasformata di Fourier veloce per trasformare l'immagine del campo magnetico in una equivalente mappa della corrente in un circuito integrato o in un circuito stampato. La mappa della corrente risultante pu\u00f2 quindi venire confrontata col diagramma del circuito per determinare la posizione del guasto.\nGrazie all'elaborazione successiva dell'immagine del campo magnetico ed al basso rumore presente nelle immagini generate tramite SQUID, \u00e8 possibile aumentare la definizione spaziale di un fattore 5 ed oltre rispetto alle immagini di campo magnetico limitate dalla prossimit\u00e0.\nIl risultato della misura viene visualizzata come una immagine a falsi colori dell'intensit\u00e0 del campo magnetico o dell'intensit\u00e0 di corrente (dopo un'elaborazione) in relazione alla posizione sul campione. Dopo l'elaborazione per il calcolo della corrente, questo microscopio in grado di individuare dei cortocircuiti in un raggio di 3\u00a0\u00b5m ad una distanza sensore-corrente di 150\u00a0\u00b5m."}
{"id": "2431292", "revid": "228587", "url": "https://it.wikipedia.org/wiki?curid=2431292", "title": "Fabrizio Morri", "text": ""}
{"id": "2431295", "revid": "1598666", "url": "https://it.wikipedia.org/wiki?curid=2431295", "title": "Chormagan", "text": "Ha probabilmente partecipato alle campagne mongole nel nord della Cina e al raid di Subedei e di Jebe intorno al mar Caspio nel 1222-1223.\nDurante l'inverno del 1230, fu incaricato da \u00d6g\u00f6dei di imprimere una nuova e decisiva spinta all'operazione di conquista della Persia. Lanci\u00f2 tre \"tumen\" (30.000 uomini) contro il Khw\u0101razm-Sh\u0101h Jal\u0101l al-D\u012bn Mankubirn\u012b, che attraversarono rapidamente il Khorasan e marciarono sull'Azerbaigian. Jal\u0101l al-D\u012bn, indebolito dalla disfatta, abbandon\u00f2 Tabriz nella primavera 1231 e fugg\u00ec alla volta del territorio di Moghan e di Arran, alla foce del fiume Kura e del fiume Aras, poi a Diyarbak\u0131r. Il 15 agosto 1231, fu assassinato da un contadino curdo che non l'aveva neppure riconosciuto e che voleva difendere i suoi beni. \nChormaghan s'install\u00f2 con le sue truppe alla foce del Kura e dell'Aras. Nel 1233, entr\u00f2 in Armenia e s'impadron\u00ec di numerose citt\u00e0, di cui massacr\u00f2 la popolazione, come a Maragha. Tabriz fu risparmiata grazie al pagamento di un pesante tributo. Nel 1236, le sue truppe invasero di nuovo la Georgia e s'impadronirono senza combattere di Tiflis, data alle fiamme dal suo governatore in fuga. \nNel 1239, i Mongoli che occupavano la maggior parte dell'Armenia, incendiarono e saccheggiarono le citt\u00e0 di Ani e di Kars dopo averne massacrato le popolazioni. \nChormaghan mor\u00ec nel 1241 e fu sostituito dal suo luogotenente Bayju."}
{"id": "2431299", "revid": "729019", "url": "https://it.wikipedia.org/wiki?curid=2431299", "title": "Paolo Nerozzi", "text": "Biografia.\nHa fatto parte a lungo della Segreteria nazionale confederale della CGIL; ha militato prima nei DS e poi in Sinistra Democratica, prima di uscirne nel 2008 e di passare al Partito Democratico, dove ha contribuito a fondare la corrente A Sinistra.\nIn vista delle Elezioni politiche italiane del 2008, lascia il suo incarico nella CGIL per essere candidato al Senato con il PD, risultando eletto. In vista delle primarie del 2009, si schiera a favore di Dario Franceschini. Nel 2010 present\u00f2 un disegno di legge per l'introduzione di un contratto di lavoro denominato \"contratto unico di inserimento\" ma la proposta non venne mai approvata,"}
{"id": "2431301", "revid": "131358", "url": "https://it.wikipedia.org/wiki?curid=2431301", "title": "Molde FK", "text": ""}
{"id": "2431308", "revid": "438678", "url": "https://it.wikipedia.org/wiki?curid=2431308", "title": "Castelletto (Brenzone sul Garda)", "text": ""}
{"id": "2431315", "revid": "131358", "url": "https://it.wikipedia.org/wiki?curid=2431315", "title": "Moss FK", "text": ""}
{"id": "2431316", "revid": "155634", "url": "https://it.wikipedia.org/wiki?curid=2431316", "title": "Nika Fleiss", "text": "Biografia.\nStagioni 1999-2003.\nOriginaria di Samobor e , la Fleiss inizi\u00f2 a partecipare a gare FIS nel 1999 ed esord\u00ec in Coppa Europa il 19 gennaio 2001 a Elbigenalp in slalom speciale, senza completare la prova. Un mese dopo fu convocata per i Mondiali di Sankt Anton am Arlberg, suo esordio iridato, in cui ottenne il 22\u00ba posto nello slalom speciale e il 27 ottobre successivo, non ancora diciassettenne, prese parte alla sua prima gara di Coppa del Mondo, lo slalom gigante di S\u00f6lden, senza completare la prova.\nNel febbraio 2002 rappresent\u00f2 il suo Paese ai XIX Giochi olimpici invernali di , suo esordio olimpico, conquistando il 23\u00ba posto nello slalom gigante e il 12\u00ba nello slalom speciale. Il 23 novembre 2002 ottenne i primi punti in Coppa del Mondo con il 10\u00ba posto nello slalom speciale di Park City; durante la stessa stagione giunse 26\u00aa nello slalom gigante e 8\u00aa nello slalom speciale dei Mondiali di Sankt Moritz.\nStagioni 2004-2007.\nNel 2004 ottenne la prima vittoria, nonch\u00e9 primo podio, in Coppa Europa, il 17 febbraio a Rogla in slalom speciale, e conquist\u00f2 la medaglia d'argento ai Mondiali juniores di Maribor nello slalom speciale, alle spalle dell'austriaca Kathrin Zettel. Nel 2005 partecip\u00f2 ai suoi terzi Mondiali e nella rassegna iridata di Bormio/Santa Caterina Valfurva fu 29\u00aa nello slalom gigante e 10\u00aa nello slalom speciale; nello stesso anno conquist\u00f2 in slalom speciale la seconda e ultima vittoria in Coppa Europa, nonch\u00e9 ultimo podio (il 2 marzo a Passo del Tonale) e il suo miglior piazzamento in Coppa del Mondo, il 12 marzo a Lenzerheide (6\u00aa).\nFu presente ai XX Giochi olimpici invernali di , in cui ottenne il 40\u00ba posto nella prova di supergigante, il 19\u00ba in quella di slalom gigante, il 23\u00ba in quella di slalom speciale e non concluse la combinata. Nel novembre dello stesso anno, a causa di uno scontro con un allenatore austriaco, si infortun\u00f2, fatto che la tenne lontana dalle gare per tutta la stagione 2006-2007.\nStagioni 2008-2010.\nDopo il suo rientro ottenne solo alcuni piazzamenti nelle prime venti in gare di Coppa del Mondo, tra cui il 10\u00ba posto nello slalom speciale di Garmisch-Partenkirchen del gennaio 2009; sempre nel 2009 partecip\u00f2 ai Mondiali di Val-d'Is\u00e8re, suo congedo iridato, piazzandosi 32\u00aa nello slalom gigante e uscendo nello slalom speciale.\nL'anno seguente prese per l'ultima volta il via in Coppa del Mondo, il 17 gennaio a Maribor in slalom speciale (24\u00aa), e fu convocata per i XXI Giochi olimpici invernali di , sua ultima presenza olimpica, dove giunse 25\u00aa nello slalom speciale e non concluse lo slalom gigante. Alla fine di quella stessa stagione 2010 annunci\u00f2 il ritiro dall'attivit\u00e0 agonistica, decisione dovuta soprattutto al taglio di budget imposto dalla Federazione sciistica della Croazia che la lasci\u00f2 fuori dalla squadra nazionale. Non potendo affrontare da sola le spese per un'altra stagione agonistica, la Fleiss decise di abbandonare il Circo bianco; la sua ultima gara rimase cos\u00ec lo slalom speciale dei Campionati sloveni 2010, disputato il 20 marzo a Kope e che chiuse al 6\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2431317", "revid": "1876105", "url": "https://it.wikipedia.org/wiki?curid=2431317", "title": "Perry Ellis", "text": "Biografia.\nNato a Portsmouth in Virginia il 3 marzo 1940, Perry Ellis fu l'unico figlio di Edwin e Winifred Rountree Ellis. Suo padre era il presidente della compagnia petrolifera Coal &amp; Oil. Perry si diplom\u00e0 presso la \"Woodrow Wilson High School\" di Portsmouth nel 1957, ed in seguito studi\u00f2 presso il \"College of William and Mary\" di Williamsburg, dove si laure\u00f2 in business administration nel 1961.\nInizia a collezionare esperienze lavorative nel mondo della moda, lavorando presso \"Miller &amp; Rhoads\" a Richmond. Contemporaneamente apre in co-propriet\u00e0 una boutique chiamata \"A Sunny Day\". In seguito viene assunto presso l'azienda di abbigliamento sportivo di New York \"John Meyer\" ed a met\u00e0 anni settanta viene contattato dalla \"Vera Companies\" per disegnare alcune collezioni per il marchio.\nLa collezione di Perry Ellis viene apprezzata sia dalla critica che dalla clientela, e lo stilista, finanziato da \"Vera Companies\", decide di fondare la propria casa di moda nel 1978, chiamandola Perry Ellis International. Ellis apre il proprio showroom sulla Seventh Avenue di Manhattan. Come direttore e principale stilista del marchio, Perry Ellis sviluppa anche il marchio di moda maschile Perry Ellis Menswear Collection. Ben presto la produzione del marchio si espande anche alle scarpe, agli accessori, alle pellicce ed ai profumi. Nel corso degli anni ottanta la compagnia continua ad espandersi, creando nuovi marchi come Perry Ellis Collection e Perry Ellis Portfolio. Nel 1984,viene creata Perry Ellis America, grazie ad una collaborazione con il celebre marchio di jeanseria Levi Strauss. Perry Ellis ha vinto otto Coty Awards fra il 1979 ed il 1984.\nPerry Ellis \u00e8 morto a New York il 30 maggio 1986 all'et\u00e0 di quarantasei anni, ufficialmente per un tumore al polmone, nonostante le speculazioni sulla possibilit\u00e0 che Perry Ellis avesse contratto l'AIDS. In sua memoria \u00e8 stato istituito il \"Perry Ellis Award\", in seguito ribattezzato \"Swarovski Emerging Talent Award\", con il quale vengono premiati gli stilisti giovani pi\u00f9 promettenti."}
{"id": "2431318", "revid": "24821513", "url": "https://it.wikipedia.org/wiki?curid=2431318", "title": "Dolly zoom", "text": ""}
{"id": "2431320", "revid": "124087987", "url": "https://it.wikipedia.org/wiki?curid=2431320", "title": "Carlo Pegorer", "text": "Biografia.\nNato a San Vito al Tagliamento, vive a Tavagnacco.\nAttivit\u00e0 politica.\nInizia la sua attivit\u00e0 nel movimento degli Studenti negli anni \u201970 partecipando alla formazione dei Collettivi politici unitari e aderendo nel 1972 al Manifesto.\nNel 1976, a Bologna, partecipa in qualit\u00e0 di delegato congressuale alla fondazione del Partito di Unit\u00e0 Proletaria per il Comunismo.\nNel 1980 aderisce al Partito Comunista Italiano.\nEletto Segretario comunale del Partito Comunista Italiano di San Vito al Tagliamento nel 1983. \u00c8 stato membro dei vari organismi politici provinciali e regionali del Partito.\nDal 1985 al 1995 \u00e8 stato Consigliere provinciale di Pordenone, dove ha presieduto per sei anni il Gruppo consiliare del PCI.\nNel 1996 entra a far parte della segreteria regionale del Partito Democratico della Sinistra, svolgendo il ruolo di coordinatore dell'organismo politico. Partecipa attivamente alla costruzione de \"L'Ulivo\" in Friuli-Venezia Giulia.\nNel corso degli anni Novanta assume ruoli di responsabilit\u00e0 politico-amministrativa: Segretario della prima donna Vicepresidente del Consiglio regionale, collaboratore degli Assessori Democratici di Sinistra alla Vicepresidenza della Giunta regionale e alle Foreste e Parchi; Capo di gabinetto dell\u2019Amministrazione comunale di Udine.\nNel dicembre 2001 viene eletto Segretario dei Democratici di Sinistra del Friuli Venezia Giulia, entrando a fare parte della Direzione nazionale del Partito.\nTra i promotori del referendum regionale per l\u2019elezione diretta del Presidente della Regione, \u00e8 uno dei protagonisti del progetto politico che porta alla nascita di \"Intesa Democratica\" e, subito dopo, alla vittoria del centro-sinistra nelle elezioni regionali del 2003.\nAlle elezioni europee del 2004 \u00e8 candidato nella lista Uniti nell\u2019Ulivo al Parlamento europeo nella circoscrizione Italia nord orientale, ottenendo un risultato pi\u00f9 che significativo: oltre 43.000 preferenze su un totale di 151.907 espresse nel Friuli Venezia Giulia, risultando tuttavia il secondo dei non eletti.\nAlle elezioni politiche del 2006 \u00e8 candidato al Senato della Repubblica, in regione Friuli-Venezia Giulia, come capolista dei Democratici di Sinistra, venendo eletto senatore della XV Legislatura.\nAlle elezioni politiche del 2008 viene confermato senatore nelle liste del Partito Democratico. In Senato fa parte della Commissione Difesa e Italiani all\u2019estero, \u00e8 inoltre membro della direzione nazionale del PD.\nAlle elezioni politiche del 2013 \u00e8 rieletto per la terza volta consecutiva. Fa parte della Commissione Difesa e Affari Esteri; dal 23 aprile 2014 ricopre l'incarico si Segretario di Presidenza del Senato della Repubblica.\nNel febbraio del 2017 abbandona il Partito Democratico e partecipa alla fondazione di Articolo 1 - Movimento Democratico e Progressista, dando vita all'omonimo Gruppo parlamentare al Senato della Repubblica con l'incarico di Segretario. Membro del coordinamento nazionale del Movimento, nonch\u00e9 coordinatore regionale del Movimento nella sua regione. Partecipa alla formazione della lista \"Liberi e Uguali\" alle elezioni politiche del 2018 Sar\u00e0 candidato per la Camera dei deputati, ma non sar\u00e0 eletto."}
{"id": "2431323", "revid": "1654832", "url": "https://it.wikipedia.org/wiki?curid=2431323", "title": "Caterina Costantini", "text": "Biografia.\nDebutta come attrice teatrale al \"Piccolo Teatro di Bari\", diretta da Eugenio D'Attoma ed approda al \"C.U.T. Bari\", centro universitario teatrale con Michele Mirabella, diretta da Egidio Pani.\nPresto si trasferisce a Napoli e recita con attori del calibro di Enzo Cannavale e Pietro De Vico (\"Teatro Sannazaro\") e raggiunge Roma, scoperta da Enrico Maria Salerno. Qui si sistema e vive.\nL'attivit\u00e0 dell'attrice s'intesse di una intensa vita privata e di amore per la recitazione: \nDalla relazione con Aldo Reggiani \u00e8 nato Primo Reggiani, attore cinematografico protagonista in film e fiction.\nDa allora un susseguirsi di lavori, al fianco di attori e registi importanti, e decine di personaggi femminili, di grande intensit\u00e0 e temperamento. Attrice versatile, affezionata a F. Garcia Lorca, spazia da Euripide a Seneca, da George Bernard Shaw a Neil Simon, a Shakespeare; da Alberto Moravia a Luigi Pirandello, da Carlo Goldoni a Iaia Fiastri, da Eduardo De Filippo a Salvatore Di Giacomo.\nCarriera.\nEntra nelle compagnie teatrali di Nando Gazzolo, Marina Malfatti e Gianrico Tedeschi (\"Teatro di Roma\"). Nel 1985 mette in scena una propria Compagnia di spettacoli \"\u201cIl Gobbo\u201d\", al fianco del suo compagno Aldo Reggiani. Poi recita con Paola Borboni e Pino Colizzi; con Salvatore Cardone, con Regina Bianchi e Antonio Casagrande.\nNel 1988 \u00e8 al fianco di Ingrid Thulin; poi si esibisce con Pasquale De Cristofaro, G. Gusso, A. Pugliesi, I. Guidotti e F. Acampora. Lo spettacolo del 1992 \u00e8 con Annalisa Fo\u00e0.\nNel 1993 \u00e8 tentata dal \"cinema\", per la direzione di Liliana Cavani, nel suo unico film \"\u201cDove Siete Io Sono Qui\u201d\".\nMa \u00e8 il teatro la sua grande passione. Nel 1994 ritorna sul palcoscenico al fianco di Luigi Diberti, ancora Regina Bianchi e Aurelio Casagrande.\n\u00c8 breve la parentesi in televisione: M. Hermoso nel 1997 e Stefano Amatucci nel 1999. E subito ritorna al teatro con N. Anzelmo e poi con Lando Buzzanca e Geppi Di Stasio.\nSi cimenta nella regia e con propri testi con \"Due meglio di uno\" (2002) e con \"Medea\" (2004). Recita ancora con Lando Buzzanca e Orso Maria Guerrini, quindi con Nino Castelnuovo ed \u00e8 protagonista con Claudio Insegno.\nNel 2008 ritorna a Bari il 23 gennaio al Teatro Piccinni con \"8 donne e un mistero\", regia di Claudio Insegno, con musiche di Rossana Casale, tratto da una storia di Robert Thomas e riproposto in versione cinematografica con la regia di Fran\u00e7ois Ozon. Il 27 settembre Caterina Costantini ritrova la sua Bari al Festival \u201cDi porta in porto\u201d con lo spettacolo \"\u201cCara Nannarella\u201d\", monologo dedicato ad Anna Magnani, in scena nel giorno del 35\u00ba anniversario della morte della grande attrice romana.\nRitorna ancora il 22 giugno 2009 a Bari per il \"Festival dei Popoli del bacino del Mediterraneo\" \u201cDi porta in porto\u201d al Fortino Sant'Antonio. Con \"Frammenti d'Amore\", recital poetico con Sandra Milo.\nRiedizione di \"8 Donne e un mistero\" riadattato con Terry D'Alfonso che ne cura anche la regia; con Sandra Milo, Anna Maria Ghirardelli, Maria Teresa Pintus, Shelagh Gallivan, Nancy De Lucia, Carlotta Gargiulo, Rossana Colace e rimangono le musiche e canzoni originali di Rossana Casale.\nDa ricordare l'edizione di \"Medea\" portata in scena a Roma e in tourn\u00e9e al Magna Graecia Festival 2013 con la Costantini sia interprete che regista e un cast comprendente Lorenza Guerrieri, Riccardo Polizzy Carbonelli e musiche di Eugenio Tassitano.\nTra i titoli pi\u00f9 impegnativi: \"Medea, Pigmalione, American Gigol\u00f2, La Maschera e il Volto, La bisbetica domata, La Ciociara, Il Cilindro, La strana coppia, L'uomo dal fiore in bocca, La Locandiera, Anonimo Veneziano, Assunta Spina, La Lupa\".\nTelevisione.\nIn televisione ha partecipato nel 1997 a \"TRUHANES\", serial televisivo prodotto da Canale 5 (Spagna), con Francisco Rabal e Arturo Fernandez; regia di M. Hermoso. In Italia \u00e8 nel cast di \"CAMICI BIANCHI\" di Stefano Amatucci (1999)"}
{"id": "2431330", "revid": "287204", "url": "https://it.wikipedia.org/wiki?curid=2431330", "title": "Nelson DeMille", "text": "Ha servito nell'esercito statunitense dal 1966 al 1969, ricevendo numerosi riconoscimenti durante la Guerra del Vietnam. Si \u00e8 laureato in Scienze politiche e Storia alla Hofstra University. Divenuto scrittore, ha pubblicato romanzi anche con gli pseudonimi Jack Cannon, Kurt Ladner e Brad Matthews.\nNegli anni settanta ha scritto, sotto lo pseudonimo di Jack Cannon, brevi romanzi d'azione \"per uomini\" con protagonista il personaggio di Joe Ryker: la serie, ristampata nel 1989, \u00e8 del tutto inedita in Italia.\nIl suo romanzo \"La figlia del generale\" (1992) \u00e8 stato trasposto al cinema nel 1999 nell'omonimo film con John Travolta protagonista.\nDeMille ha pubblicato il suo ultimo libro della serie \"John Corey\" in maggio 2015. La storia si svolge a New York, con un complotto russo per distruggere la citt\u00e0 mediante una minibomba nucleare.\nL'autore \u00e8 membro di Mensa. Attualmente vive con la famiglia a Long Island, New York.\nStile letterario.\nMolti libri di DeMille sono scritti in prima persona, perci\u00f2 le sue storie seguono una trama lineare in cui il lettore compartecipa alle azioni del personaggio principale. Sebbene il tono della sua scrittura vari da romanzo a romanzo, uno dei suoi metodi include il sovente uso del sarcasmo e dell'umorismo caustico, specialmente nei dialoghi, con battute vivaci e argute. La maggior parte delle sue storie evitano la tipica \"fine alla Hollywood\", ma terminano in maniera inconcludente o con l'eroe che riesce a risolvere il caso ed esporre il mistero, soffrendone per\u00f2 di carriera e sentimenti. A volte DeMille chiama i personaggi dei suoi libri con nomi di persone reali, che in cambio fanno donativi a vari enti caritatevoli."}
{"id": "2431331", "revid": "287204", "url": "https://it.wikipedia.org/wiki?curid=2431331", "title": "Le confessioni di Max Tivoli", "text": "Le confessioni di Max Tivoli (in inglese \"The Confessions of Max Tivoli\") \u00e8 un romanzo del 2004 dello scrittore statunitense Andrew Sean Greer. Il romanzo ricorda in tutto e per tutto il precedente racconto \"Il curioso caso di Benjamin Button\" dell'autore Francis Scott Fitzgerald.\nTrama.\n25 aprile 1930. In una piccola localit\u00e0 imprecisata al centro egli Stati Uniti, un bambino di 11 anni siede in una vasca di sabbia ed osserva altri bambini mentre giocano a baseball ed uno fra tutti in modo particolare, Sammy. Il bambino non partecipa al gioco perch\u00e9 \u00e8 tutto intento a scrivere una lunga storia, la storia della sua vita. A scuola ha rubato un quaderno ed una meravigliosa penna a scatto alla maestra perch\u00e9 vuole che rimanga una traccia della sua storia terribile e straordinaria, la storia della maledizione che lo ha colpito.\nIl vero nome del bambino \u00e8 Max Tivoli, nato nel 1871 a San Francisco. Quando viene al mondo, tutti quelli che hanno modo di vederlo si rendono conto che c'\u00e8 qualcosa di strano nel neonato: sembra uno gnomo, un mostro, dall'aspetto di un minuscolo vecchino di 70 anni. La \"maledizione\" di Max \u00e8 che per lui la vita scorrer\u00e0 in senso inverso e diverr\u00e0 via via pi\u00f9 giovane col passare degli anni.\nLa prima persona che comprende la verit\u00e0 su Max \u00e8 la nonna, che regala al nipote un ciondolo con una data incisa, 1941, l'anno in cui Max morir\u00e0. Nascosto agli occhi degli altri bambini, Max avr\u00e0 un solo amico, Hughie Dempsey, che lo accetter\u00e0 per quello che realmente \u00e8, mentre, nelle relazioni con tutti gli altri, Max seguir\u00e0 sempre le parole della madre: \"sii quel che credono che tu sia\".\nLa storia che Max scrive \u00e8 una storia d'amore: il suo amore impossibile per una donna, Alice, la donna della sua vita, perduta e ritrovata da un sempre diverso Max per tre volte - prima da adulto, poi da giovane, infine da bambino - senza riuscire a trovare il coraggio di confessare chi egli fosse realmente."}
{"id": "2431334", "revid": "439868", "url": "https://it.wikipedia.org/wiki?curid=2431334", "title": "Sinagoga di Carpi", "text": "La sinagoga di Carpi, divenuta sede della Fondazione ex Campo di Fossoli, si trova a Carpi, in via Giulio Rovighi 57.\nL'edificio di culto.\nLa sinagoga fu costruita nel 1722 all'indomani dell'istituzione del ghetto nel 1719. Con l'emancipazione l'edificio di culto fu radicalmente ristrutturato ed ampliato su progetto di Achille Sammarini ed inaugurato solennemente nel 1861. La sinagoga, prima nascosta all'esterno, ebbe allora una facciata neoclassica, con portale monumentale e finestre ornate di cornici di cotto. All'interno, una scala di marmo a gradini concavi porta alla vasta sala di preghiera, decorata con stucchi, dorature e fregi monocromi, opera degli artisti modenesi Venturi e Manzini. Il tabernacolo \u00e8 a colonne corinzie scanalate e timpano circolare. Sulla parete opposta si apre il matroneo.\nL'abbandono e il restauro.\nIn seguito al declino demografico della comunit\u00e0, la sinagoga fu chiusa definitivamente al culto nel 1907 e smantellata nel 1922 con il trasferimento degli arredi ottocenteschi in parte alla sinagoga di Modena e in parte in Israele, nella sinagoga della scuola agricola Ayanot. La sinagoga di Carpi conobbe cos\u00ec un lungo periodo di abbandono, durante il quale fu usata come deposito di biciclette e furono effettuati anche interventi di modifica strutturale dell'edificio a uso privato. Dal 1985 tuttavia vennero compiute le prime opere di consolidamento, fino al restauro completato nel 2009. I lavori, finanziati dal Comune e dalla Fondazione Cassa di Risparmio, restituiscono a Carpi un'importante testimonianza del suo passato e danno una sede prestigiosa alla Fondazione ex Campo di Fossoli. La cerimonia di inaugurazione si \u00e8 svolta il 19 aprile 2009 alla presenza delle autorit\u00e0 con un programma che comprendeva una conferenza illustrativa di Annamaria Ori e un'apertura al pubblico con visite guidate. Poich\u00e9 la sinagoga non \u00e8 pi\u00f9 aperta al culto, uno specchio \u00e8 stato messo al posto del Aron e l'edificio viene utilizzato per conferenze, spettacoli e come spazio espositivo."}
{"id": "2431336", "revid": "1573940", "url": "https://it.wikipedia.org/wiki?curid=2431336", "title": "Zizina labradus", "text": "Zizina labradus () \u00e8 un lepidottero australiano appartenente alla famiglia Lycaenidae.\nDistribuzione.\nLa sottospecie \"Z. l. labradus\" si trova in gran parte dell'Australia continentale, sull'isola di Lord Howe, l'isola Norfolk e l'isola di Natale, mentre la sottospecie \"Z. l. labdalon\" \u00e8 ristretta perlopi\u00f9 alla penisola di Capo York. Questa specie viene spesso scambiata per la congenere \"Zizina otis\". La sottospecie \"Z. l. labradus\" \u00e8 molto comune nei giardini suburbani."}
{"id": "2431338", "revid": "1501558", "url": "https://it.wikipedia.org/wiki?curid=2431338", "title": "Jalal al-Din Mankubirni", "text": "Biografia.\nAlla morte del padre \u02bfAl\u0101\u02be al-D\u012bn Muhammad su un'isola del mar Caspio (dicembre 1220), Jal\u0101l al-D\u012bn Mankubirni assunse il semplice titolo di Sultano e radun\u00f2 le sue truppe a Ghazna (antico nome di Ghazn\u012b), dove Gengis Khan lo raggiunse con le sue orde mongole.\nL'anno seguente, Jal\u0101l al-D\u012bn riusc\u00ec a sbaragliare alcuni reggimenti mongoli, comandati da Chigi-Kutuku Noyan, a Pervan (nord di Kabul). Ma i signori corasmi si divisero di nuovo. Jal\u0101l al-D\u012bn abbandon\u00f2 Ghazna, sua ultima roccaforte, e fu battuto il 24 novembre 1221 presso Nesawi. Dopo aver fatto sopprimere la propria sposa preferita e i propri figli, abbandon\u00f2 il suo tesoro e fugg\u00ec verso l'Indo per mettersi sotto la protezione del Sultano di Delhi, \u012altumish (dicembre 1221). Qui trascorse tre anni in esilio, prima di essere costretto a tornare in Persia.\nLa vittoria di Pervan, che aveva distrutto il mito dell'invincibilit\u00e0 dei Mongoli, fece esplodere la rivolta fra la popolazione di Herat (allora facente parte del Khorasan), che massacr\u00f2 la guarnigione mongola (novembre 1221). La citt\u00e0 sar\u00e0 riconquistata da Aldjigida\u00ef sulla via di ritorno dalle Indie, al termine d'un assedio protrattosi per sei mesi (14 giugno 1222).\nNel 1224, Jal\u0101l al-D\u012bn, cacciato da Delhi per aver complottato contro il suo ospitante, rientr\u00f2 in Iran dove riprese il possesso dell'eredit\u00e0 paterna combattendo verso ovest. Nel Khorasan e l'Afghanistan, spopolati dall'invasione mongola, questi ultimi non avevano installato guarnigioni nelle fortezze conquistate. Jal\u0101l al-D\u012bn riusc\u00ec a farsi riconoscere Sultano dai governatori selgiuchidi del Kirm\u0101n e del F\u0101rs, in seguito attacc\u00f2 l'Azerbaigian, conquist\u00f2 Tabriz e detronizz\u00f2 il suo sovrano uzbeko. Jal\u0101l al-D\u012bn, dopo essersi fatto proclamare sovrano dell'Azerbaijan, invase la Georgia e sconfisse due volte l'esercito georgiano (1225). Occup\u00f2 Tiflis, distrusse le chiese cristiane e saccheggi\u00f2 la citt\u00e0 (1226).\nNel 1228 divenne padrone del Kirm\u0101n, del Fars, d'Isfahan e di Tabriz. Intraprese una guerra contro i paesi musulmani vicini (Califfato abbaside di Baghdad, Sultanato di Rum, Ayyubidi, cui strappa la citt\u00e0 di Akhlat). Fu per\u00f2 infine sconfitto dal Sultano selgiuchide di R\u016bm Kayqub\u0101d I che nel 1230 si scontr\u00f2 con lui a Erzincan, sull'Alto Eufrate, nella battaglia di Yassi Chemen.\nNell'inverno del 1231, per ordine di \u00d6g\u00f6dei, Chormagan Noyan comand\u00f2 un esercito di tre \"tumen\" (30.000 uomini) contro Jal\u0101l al-D\u012bn, attravers\u00f2 rapidamente il Khorasan e marci\u00f2 sull'Azerbaigian. Jal\u0101l al-D\u012bn, indebolito dalla disfatta ad opera dei Selgiuchidi del R\u016bm, abbandon\u00f2 Tabriz a primavera e fugg\u00ec verso il territorio di Moghan e di Arran, alla foce del Kura e dell'Aras, poi a Diyarbak\u0131r. Il 15 agosto 1231 venne ucciso da un contadino curdo. Chormagan s'insedi\u00f2 con le sue truppe alla foce del Kura e dell'Aras e vi rimase fino alla morte, nel 1241."}
{"id": "2431340", "revid": "73843", "url": "https://it.wikipedia.org/wiki?curid=2431340", "title": "William Jordan", "text": "Biografia.\nHa disputato nel campionato italiano di calcio una sola stagione, nel campionato 1948-49, giocando nella Juventus, proveniente dal Tottenham. Il suo acquisto fu caldeggiato dall'allenatore William Chalmers, ma, non riuscendo e non trovandosi a suo agio a Torino, anche a causa del suo carattere chiuso e introverso, dopo una ventina di partite appena mediocri decise di ritornare in Inghilterra, senza che la societ\u00e0 opponesse, trasferendosi al Birmingham.\nDurante la seconda guerra mondiale era stato ufficiale pilota della Royal Air Force facendosi molto onore nella battaglia d'Inghilterra, contro la Luftwaffe, tanto da essere decorato con il Distinguished Service Order, decorazione militare del Regno Unito e del Commonwealth assegnata agli ufficiali delle forze armate distintisi durante il servizio in tempo di guerra.\nCaratteristiche tecniche.\nGiocava da ala o mezzala destra, dotato di discreti fondamentali e di un perfetto controllo di palla, che gli permetteva di mantenere il possesso della sfera anche quando era pressato dall'avversario di turno, ma di scarsa mobilit\u00e0 e privo anche di un solo pizzico di genialit\u00e0 e imprevedibilit\u00e0, ingredienti indispensabili per giocare in quel ruolo. Inoltre la nostalgia per la fidanzata, Molly, che aveva lasciato a Londra, con cui comunicava con lunghissime telefonate, che facevano esaurire velocemente lo stipendio mensile, fece diventare le sue telefonate oggetto di scherno da parte degli addetti ai lavori, che si dissero convinti di aver capito la ragione del suo tiro fiacco, coniando il termine tiro \"telefonato\"."}
{"id": "2431349", "revid": "1522738", "url": "https://it.wikipedia.org/wiki?curid=2431349", "title": "Maria Luisa di Schleswig-Holstein", "text": "Infanzia e giovent\u00f9.\nLa principessa Maria Luisa nacque a Cumberland Lodge, all'interno del grande parco di Windsor. Suo padre era il principe Cristiano di Schleswig-Holstein, terzo figlio del duca Cristiano di Schleswig-Holstein-Sonderburg-Augustenburg e della contessa Luisa di Danneskjold-Sams\u00f8e. La madre di Maria Luisa era invece la principessa Elena, quinta dei figli (e terza femmina) della regina Vittoria e del principe consorte Alberto di Sassonia-Coburgo-Gotha. I suoi genitori vivevano nel Regno Unito, e la giovane principessa venne considerata un membro della famiglia reale britannica. In base a lettere patenti del 1866, le spettava il titolo di \"sua altezza la principessa Maria Luisa di Schleswig-Holstein. Venne battezzata il 18 settembre 1872: suoi padrini furono l'imperatore d'Austria Francesco Giuseppe I e la regina di Hannover Maria di Sassonia-Altenburg.\nMatrimonio.\nIl 6 luglio 1891 Maria Luisa spos\u00f2 il principe Ariberto di Anhalt (18 giugno 1866 \u2013 24 dicembre 1933) nella St. George\u2019s Chapel del castello di Windsor. Suo marito era il terzo figlio del duca Federico I di Anhalt e della moglie, nata principessa Antonietta di Sassonia-Altenburg. Il matrimonio era stato organizzato dal primo cugino della sposa, l'imperatore Guglielmo II di Germania.\nIl matrimonio si rivel\u00f2 per\u00f2 infelice e senza discendenza; anni dopo venne dibattuta l'ipotesi che Ariberto fosse omosessuale e che fosse stato sorpreso a letto con un servo dal padre o dalla stessa Maria Luisa. Nel dicembre 1900 il suocero di Maria Luisa utilizz\u00f2 le proprie prerogative di duca regnante di Anhalt per annullare il matrimonio del figlio; la principessa Maria Luisa, che al momento si trovava in una visita ufficiale in Canada, fece subito ritorno in Gran Bretagna.\nLe circostanze della fine del matrimonio della principessa Maria Luisa e del principe Ariberto non sono chiare. L'edizione del 1903 dell\"'Almanacco di Gotha\" indica che divorziarono il 9 dicembre 1900; l'edizione del 1904 del \"Whitaker's Almanac\", d'altro canto, indica che il \u00abmatrimonio venne dissolto su richiesta congiunta, sulla base di una nuova legge dinastica della casa ducale\u00bb. Lo zio della principessa, il Principe di Galles, riassunse la situazione dicendo: \u00abAh, povera Luisa, \u00e8 ritornata come se ne \u00e8 andata \u2013 una vergine\u00bb.\nNel suo diario, Maria Luisa scrisse che ella considerava le sue promesse fatte al marito come vincolanti e quindi non si rispos\u00f2 pi\u00f9; le sue memorie contengono comunque sentimenti di collera per la sua esperienza matrimoniale ed un ovvio disprezzo per l'ex marito.\nIncarichi reali.\nDopo l'annullamento del suo matrimonio, Maria Luisa si dedic\u00f2 ad attivit\u00e0 benefiche e al patrocinio delle arti; ispir\u00f2 la creazione della \"Queen Mary's Dolls' House\" per esporre i lavori degli artigiani britannici. A Bermondsey istitu\u00ec il \"Girl's Club\", che durante la prima guerra mondiale venne utilizzato come ospedale. Era inoltre membro attivo dell'organizzazione fondata dalla madre, la \"Princess Christian Nursing Home\" di Windsor.\nPrima Guerra Mondiale.\nNel luglio 1917, quando Giorgio V cambi\u00f2 il nome della famiglia reale britannica da casa di Sassonia-Coburgo-Gotha in casa di Windsor, il re richiese ai suoi numerosi parenti e affini, che fossero cittadini britannici, di cessare di utilizzare i propri titoli, trattamenti e cognomi tedeschi. Non prendendo nessun titolo o cognome, la principessa Maria Luisa e la sua sorella nubile, la principessa Elena Vittoria, vennero semplicemente conosciute come \"sua altezza la principessa Maria Luisa e \"sua altezza la principessa Elena Vittoria\"; questa situazione diede loro la curiosa distinzione di essere principesse, ma, apparentemente, non appartenenti a nessuna famiglia reale. Questo approccio differ\u00ec infatti notevolmente da quello degli altri parenti di Giorgio V, i quali rinunciarono ai loro titolo principeschi e alle designazioni territoriali tedesche, ma acquisirono dei titoli nobiliari britannici: bench\u00e9 i loro titoli, derivati da quelli dei genitori, concessi loro dalla regina Vittoria, fossero essenzialmente britannici, esse non erano ufficialmente delle principessa del Regno Unito. In ogni caso, il loro \"status\" di donne non sposate ed il loro diritto di utilizzare l'appellativo di \"altezze\" rese la loro situazione piuttosto spinosa, cosicch\u00e9 fu pi\u00f9 semplice consentire loro di mantenere il rango di principesse evitando di sollevare la questione dell'appartenenza famigliare.\nUltimi anni.\nLa principessa Maria Luisa, nella sua vita, partecip\u00f2 a quattro incoronazioni nell'abbazia di Westminster: quella di Edoardo VII e della regina Alessandra nel 1902, quella di Giorgio V e della regina Mary nel 1911, quella di Giorgio VI e della regina Elisabetta nel 1937 ed infine a quella di Elisabetta II nel 1953. Nel 1956 pubblic\u00f2 i suoi diari con il titolo \"My Memories of Six Reigns\" (\"Le mie memorie di sei regni\"); pochi mesi dopo mor\u00ec nella sua casa londinese al numero 10 di Fitzmaurice Place. Venne sepolta nel cimitero reale di Frogmore, nel Grande Parco di Windsor.\nPrima della seconda guerra mondiale, la principessa Maria Luisa fu una frequente visitatrice del santuario anglicano di Nostra Signora di Walsingham; un vicario londinese afferm\u00f2 che una volta, quando la incontr\u00f2 mentre era in visita al santuario, la ud\u00ec esclamare: \u00abOh! Nostra Signora di Walsingham\u00bb; egli le chiese: \u00ab\u00c8 mai stata qui?\u00bb, e lei rispose: \u00abCertamente! E sono la prima della mia famiglia a visitarla dopo Enrico VIII\u00bb.\nTitoli nobiliari e onorificenze.\nTitoli.\nIn quanto nipote in linea maschile del duca di Schleswig-Holstein, Maria Luisa avrebbe dovuto avere il trattamento di altezza serenissima, ma nel 1866 la regina Vittoria attribu\u00ec il trattamento di \"altezza\" all'interno del Regno Unito ad ogni figlio che fosse nato dal matrimonio del principe Cristiano di Schleswig-Holstein e della principessa Elena, principi o principesse di Schleswig-Holstein. Nel giugno 1917 una nota in una circolare di corte affermava che si stava preparando un'autorizzazione reale che avrebbe permesso a Maria Luisa e ai fratelli di abbandonare la dicitura \"di Schleswig-Holstein-Sonderburg-Augustenburg\" parte dei loro titoli, ma non venne emanato nessun decreto e agli Schleswig-Holstein non venne mai concesso il titolo di principi o principesse di Gran Bretagna ed Irlanda."}
{"id": "2431354", "revid": "767487", "url": "https://it.wikipedia.org/wiki?curid=2431354", "title": "Il maledetto United (film)", "text": "Il maledetto United (\"The Damned United\") \u00e8 un film del 2009 diretto da Tom Hooper e sceneggiato da Peter Morgan. La sceneggiatura \u00e8 basata sull'omonimo romanzo di David Peace.\nIl film racconta i 44 giorni da allenatore del Leeds United dell'ex calciatore Brian Clough, successore dell'odiato Don Revie sulla panchina del club. Il suo carattere e le sue bizzarrie lo resero un'icona del calcio inglese negli anni settanta.\nTrama.\nDopo la mancata qualificazione ai Mondiali del 1974, l'allenatore della nazionale inglese Alf Ramsey viene licenziato e sostituito con l'allenatore Don Revie, che deve pertanto lasciare vacante la panchina del Leeds United dopo anni di successi. Al posto di Revie viene ingaggiato Brian Clough, ex calciatore del Middlesbrough e del Sunderland ed ex allenatore del Derby County, squadra da lui portata al successo nel campionato inglese dopo anni di militanza nelle leghe minori. Nonostante abbia accettato l'incarico, Clough odia profondamente il Leeds e il modo di giocare eccessivamente fisico ed al limite della scorrettezza impostato dall'altrettanto odiato Don Revie, reo di non avergli stretto la mano alla fine del loro primo incontro.\nClough si ritrova ad affrontare questa nuova avventura praticamente da solo, senza il suo fidato assistente Peter Thomas Taylor, che, a differenza sua, ha tenuto fede agli impegni precedentemente presi ed \u00e8 diventato l'allenatore del Brighton: in 44 giorni dovr\u00e0 trasformare gli arroganti e riottosi calciatori del Leeds, noti per la scorrettezza in campo e per essere delle primedonne fuori dal campo, in onesti e sportivi calciatori. Nonostante il suo odio verso la maglia e la dirigenza del club, verr\u00e0 spinto dal suo orgoglio e dalla sua smania di vittorie. Inoltre, viene raccontato il lato umano di Clough con le sue paure verso il fallimento che lo porteranno a diventare un forsennato tabagista ed un alcolizzato.\nProduzione.\nSviluppo.\nNel 2006 il regista Stephen Frears, durante il tragitto per arrivare a Venezia in occasione della 63\u00aa edizione della mostra cinematografica alla Biennale, era impegnato nelle lettura del romanzo \"Il maledetto United\" di David Peace. Il libro gli piacque talmente tanto da parlarne con il produttore di \"The Queen - La regina\", Andy Harries. Successivamente, Harries ne parl\u00f2 con Peter Morgan, gi\u00e0 sceneggiatore di \"The Queen\". La pre-produzione inizi\u00f2 nel febbraio 2007, sotto la produzione della BBC Films. Frears fin dall'inizio aveva in mente Michael Sheen per interpretare Brian Clough; Sheen, che aveva alle sue spalle gi\u00e0 altre collaborazioni con il regista, le ultime delle quali \"The Deal\" e \"The Queen - La regina\", fu ingaggiato anche per una sua certa rassomiglianza fisica col celebre allenatore.\nLe riprese erano programmate per la fine del 2007 con la regia di Stephen Frears, ma il regista inaspettatamente abbandon\u00f2 il progetto nel novembre dello stesso anno. Al suo posto fu ingaggiato Tom Hooper, che, per calarsi a fondo nel progetto, studi\u00f2 la figura di Clough leggendo la sua biografia \"Provided You Don't Kiss Me\", scritta da Duncan Hamilton, e parl\u00f2 inoltre con i familiari di Clough e con alcuni giocatori da lui allenati. Nel cast, oltre al gi\u00e0 scritturato Sheen, si unirono Colm Meaney nei panni di Don Revie, ex allenatore dei Leeds tanto odiato da Clough, mentre Timothy Spall venne assunto per interpretare Peter Taylor, ex calciatore e ora assistente di Clough. Infine Stephen Graham ottenne il ruolo dell'ex capitano dei Leeds Billy Bremner.\nRiprese.\nLe riprese hanno avuto luogo tra il 25 maggio il 2 luglio 2008 nello Yorkshire, nel Derbyshire e sull'isola di Maiorca. Alcune riprese hanno avuto luogo allo stadio Saltergate del Chesterfield, facendolo passare per il Wembley Stadium. Il 23 giugno la produzione si \u00e8 spostata a Scarborough, successivamente a Saddleworth ed infine a Maiorca. In fase di post-produzione alcune immagini sono state generate al computer, per far apparire Saddleworth come Brighton e per far apparire stadi moderni come erano strutturati negli anni settanta.\nDistribuzione.\nIl primo trailer del film \u00e8 stato mostrato tra il primo e il secondo tempo del quarto turno della FA Cup 2008-2009 tra Derby County e Nottingham Forest.\nProdotto da BBC Films e Left Bank Pictures i diritti del film sono stati acquistati dalla Sony Pictures per la distribuzione in tutto il mondo.\nNel settembre 2009 il film viene presentato al Toronto International Film Festival. Il film \u00e8 stato distribuito nel Regno Unito il 27 marzo 2009, in Italia doveva essere distribuito nel luglio dello stesso anno, successivamente rimandato a gennaio 2010. Rimandata anche l'uscita nelle sale di gennaio 2010, la Sony Pictures successivamente deciso di distribuire il film direttamente in DVD e Blu-ray Disc a partire dal 28 aprile 2010. Tra i contenuti speciali, molti filmati inediti e interviste ad ex calciatori del Leeds."}
{"id": "2431355", "revid": "71433", "url": "https://it.wikipedia.org/wiki?curid=2431355", "title": "The Damned United", "text": ""}
{"id": "2431374", "revid": "71433", "url": "https://it.wikipedia.org/wiki?curid=2431374", "title": "One Life To Live", "text": ""}
{"id": "2431377", "revid": "203463", "url": "https://it.wikipedia.org/wiki?curid=2431377", "title": "Charles Stanley", "text": "Nel 1839 vinse un match con Howard Staunton (+3 \u20132 =1), ma Staunton gli dava il vantaggio di pedone e tratto.\nNel 1843 emigr\u00f2 negli Stati Uniti e lavor\u00f2 per qualche tempo nel consolato britannico. \n\u00c8 considerato il primo campione americano, avendo sconfitto nel 1845 Eug\u00e8ne Rousseau in un match ufficiale a New Orleans (+15 \u20138 =8). Erano in palio 1000 dollari. Il secondo di Rousseau era Ernest Morphy, padre di Paul Morphy, che port\u00f2 con s\u00e9 il figlio di nove anni per assistere al match.\nStanley mantenne il titolo fino al 1857, quando Paul Morphy, vincendo a New York il primo congresso americano, divent\u00f2 il nuovo campione.\nNel 1845 inizi\u00f2 sul giornale \"Spirit of the Times\" la prima rubrica scacchista degli Stati Uniti, che termin\u00f2 dopo tre anni. \nNel 1846 fond\u00f2 l\"'American Chess Magazine\", che per\u00f2 perse la concorrenza con altre riviste e cess\u00f2 dopo poco tempo le pubblicazioni. \nNel 1855 organizz\u00f2 il primo torneo problemistico degli Stati Uniti. \nAltri risultati furono i seguenti:"}
{"id": "2431378", "revid": "33689", "url": "https://it.wikipedia.org/wiki?curid=2431378", "title": "Popoli indigeni pi\u00f9 numerosi della Russia", "text": "Nella lista dei maggiori popoli indigeni della Russia vengono inclusi i popoli indigeni ancora esistenti nel territorio della Russia che non sono elencati nella lista di popoli indigeni minori della Russia.\nPopoli nominali.\nLa seguente lista include popoli indigeni della Russia che sono popoli nominali, cio\u00e8 popoli che fecero innalzare i loro nomi ad entit\u00e0 nazionali: stati indipendenti o aree autonome.\nPopoli indigeni del Daghestan.\nQuesta piccola repubblica ha un numero relativamente grande di gruppi etnici e lingue. Secondo un decreto del 2000 emanato dal governo della Federazione Russa. Si era supposto che il Daghestan avesse compilato le proprie liste di popoli indigeni minori, per includerli nella lista complessiva dei popoli indigeni minori della Russia. I popoli sottostanti non ricadono sotto i criteri del decreto."}
{"id": "2431379", "revid": "203463", "url": "https://it.wikipedia.org/wiki?curid=2431379", "title": "Charles Fournier de Saint-Amant", "text": ""}
{"id": "2431384", "revid": "253269", "url": "https://it.wikipedia.org/wiki?curid=2431384", "title": "Fran\u00e7ois Chau", "text": "Biografia.\nNato a Phnom Penh, capitale della Cambogia, il 26 ottobre 1959, \u00e8 comparso come guest star in diverse serie televisive, tra cui \"Stargate SG-1\", \"24\", \"Tequila e Bonetti\", \"Numb3rs\", \"Alias\", \"E.R. - Medici in prima linea\", \"Baywatch\", \"Shark\", \"Grey's Anatomy\", \"JAG - Avvocati in divisa\", \"Medium\" e nei videogiochi ' e ' nel ruolo del luogotenente Winston \"Vagabond\" Chang.\nDoppiatori italiani.\nNelle versioni in italiano delle opere in cui ha recitato, Fran\u00e7ois Chau \u00e8 stato doppiato da:"}
{"id": "2431395", "revid": "131358", "url": "https://it.wikipedia.org/wiki?curid=2431395", "title": "Str\u00f8msgodset I.F.", "text": ""}
{"id": "2431397", "revid": "184755", "url": "https://it.wikipedia.org/wiki?curid=2431397", "title": "La pi\u00f9 bella canzone d'amore che c'\u00e8", "text": "La pi\u00f9 bella canzone d'amore che c'\u00e8 \u00e8 il secondo singolo estratto dall'album \"Dolcenera nel Paese delle Meraviglie\" della cantante italiana Dolcenera.\nLa canzone.\nIl brano \u00e8 stato scritto da Dolcenera, Roberto Pacco e Lorenzo Imerico. Con questi stessi autori Dolcenera aveva in precedenza collaborato per il brano \"Com'\u00e8 straordinaria la vita\".\nDolcenera ha dichiarato di aver scritto il brano in maniera molto impulsiva, durante uno dei periodi pi\u00f9 difficili della sua vita.\nParlando del contenuto del brano, l'artista salentina ha dichiarato: al centro del testo \u00abc'\u00e8 il dolore della mia ricerca personale\u00bb. La cantante ha anche aggiunto: \u00abquando ho scritto la canzone mi sono accorta di aver finito di cercarmi\u00bb.\nIl titolo della canzone non allude perci\u00f2 ad una dichiarazione d'amore verso un'altra persona: Dolcenera ha infatti dichiarato di aver voluto dedicare a s\u00e9 stessa le parole della canzone, cercando cos\u00ec di \u00abcoccolarsi\u00bb per superare il proprio momento di difficolt\u00e0. Il brano \u00e8 per\u00f2 dedicato anche \u00aba tutte le persone che si trovano in un momento di difficolt\u00e0\u00bb, e alle quali l'artista cerca di suggerire di smettere di guardare ai propri difetti e rendersi conto di quelli che sono i propri pregi, perch\u00e9 ognuno \u00e8 a suo modo speciale: \u00aballa fine riscopri che la cosa pi\u00f9 bella \u00e8 dentro di te, malgrado le sconfitte personali\u00bb.\nPer quanto riguarda le sonorit\u00e0, il brano risulta essere molto pi\u00f9 melodico rispetto al precedente singolo \"Il mio amore unico\", e ricalca lo stile tipico del pop italiano.\nIl concorso \"Coca Cola Live @ MTV - The Summer Song\".\nLa canzone partecipa alla competizione \"Coca-Cola Live @ MTV - The Summer Song\", indetta dalla nota emittente televisiva nell'estate 2009, ma non riesce a rientrare nella rosa dei 14 finalisti. Il brano viene comunque inserito nella compilation relativa alla manifestazione, intitolata \"MTV Summer Song\".\nIl videoclip.\nIl video \u00e8 stato girato a Verona, per la regia di Gaetano Morbioli (cos\u00ec come il precedente video, per la canzone \"Il mio amore unico\"). Nel video Dolcenera aleggia come una fata attorno alle storie di tre bambine che giocano e che crescono perseguendo le loro passioni ed ambizioni: il tennis, la musica e l'universit\u00e0. Nel finale del video le tre storie si incontrano nuovamente, rivelando che sono in realt\u00e0 solo tre diversi aspetti autobiografici della vita della cantante, come da lei stesso confermato in un'intervista.\nIl video \u00e8 stato ispirato dal film \"Io non sono qui\", che racconta la vita del noto cantautore Bob Dylan."}
{"id": "2431398", "revid": "131358", "url": "https://it.wikipedia.org/wiki?curid=2431398", "title": "Troms\u00f8 I.L.", "text": ""}
{"id": "2431400", "revid": "1305772", "url": "https://it.wikipedia.org/wiki?curid=2431400", "title": "Dancouga", "text": " \u00e8 una serie televisiva anime di genere mecha del 1985. Il nome internazionale scelto dalle aziende giapponesi \u00e8 \"GOD BLESS THE MACHINE DANCOUGA\".\nProduzione e distribuzione.\nLa serie \u00e8 stata trasmessa per 38 episodi dal 4 aprile 1985 al 17 dicembre 1985 ed \u00e8 stata prodotta da Ashi Productions (anche conosciuta per il loro lavoro nelle serie Dorvack e Baldios). Dopo che la serie televisiva si \u00e8 conclusa, si sono avuti un certo numero di OAV: l'OAV \"Requiem for the victims\"(1986) caratterizzato da una ricapitolazione della serie televisiva e una nuova conclusione alla storia, un film del 1987 seguito della serie intitolato GOD BLESS DANCOUGA (edito in Italia come \"GOD BLESS DANCOUGAR\"), nel 1989 una serie di OAV in quattro parti intitolato come nuovo seguito. Dal Febbraio 2012, la serie viene trasmessa in Italia sul canale Sky Man-ga.\nUna serie denominata Dancouga Nova (diretto dal progettista originale del mecha del Dancouga, Masami Obari) \u00e8 stata trasmessa in Giappone nel marzo 2007. Tuttavia, pur essendo collegata con la vecchia serie nel mecha-design, il tema generale e la trama non mostrano collegamenti con l'originale.\nTrama.\nLa serie parla delle imprese di una squadra di quattro soldati: Shinobu Fujiwara, Sara Yuki, Masato Shikibu e Ryo Shiba. Pilotano il mecha Dancouga e combattono per liberare la terra dagli invasori alieni conosciuti come l'impero di Muge Zorbados.\nDancouga \u00e8 un esempio di robot componibile. Tuttavia, a differenza di altre serie simili, dove i componenti singoli non servivano a nulla finch\u00e9 non si univano, Dancouga non si unisce fino alla met\u00e0 della serie. Ci\u00f2 significa che, a differenza del tipo precedentemente accennato di robot componibili, in cui le componenti erano utili generalmente a poco, le singole Cyber Bestie erano efficaci in combattimento.\nMolti degli elementi di storia di Dancouga girano intorno alla religione (principalmente cristiana, anche se la serie prende in prestito molto dalla filosofia Taoista), ed alla musica. Il tema \"divino\" \u00e8 molto presente nella maggior parte degli episodi.\nPersonaggi.\nTerrestri.\n, Shinobu nacque nelle regioni montuose in Giappone. Egli era un cadetto dell'accademia militare spaziale in Australia, prima dell'invasione delle forze dell'impero di Muge. Dopo che l'accademia \u00e8 stata distrutta, \u00e8 stato trasferito all'unit\u00e0 corazzata speciale dell'Estremo Oriente, Squadra Cyber Bestie. Il suo hobby \u00e8 la caduta libera. Shinobu \u00e8 un pilota estremamente di talento, ma il suo temperamento impetuoso e l'eccessiva fiducia in s\u00e9 stesso tendono a tradirlo nelle situazioni pi\u00f9 difficili. \"Yatte yaru ze!\" (Facciamolo!) \u00e8 il suo e lo slogan della serie, e in Super Robot Wars, lui si arrabbia se altri lo dicono. Gruppo sanguigno A\n, Sara Yuki nasce nella penisola di Izu. \u00c8 stata assegnata all'unit\u00e0 corazzata dell'Estremo Oriente alcuni giorni dopo Shinobu. Durante i suoi giorni all'accademia militare australiana, si era innamorata del suo comandante Shapiro Keats, prima che si unisse al corpo di Zorbados. Da allora ha sofferto per i sentimenti sia di amore che di odio verso Shapiro. Sara \u00e8 conosciuta per il suo temperamento ardente e ama nuotare e ascoltare musica. Gruppo sanguigno AB\n, Masato nacque nella prefettura di Iwate. Il padre di Masato era il presidente di una fabbrica di armi e la sua famiglia \u00e8 abbastanza ricca. Andando contro i desideri del padre \u00e8 entrato nell'accademia (sesto allievo della squadra). \u00c8 il pi\u00f9 giovane membro della Squadra Cyber Bestie. Un ragazzo attivo, bench\u00e9 in qualche modo acerbo, la sua impressionante resistenza compensa la sua mancanza di esperienza in combattimento. Il padre di Masato viene ucciso da un superstite di Muge, nel OAV \"God bless Dancougar\". Masato inoltre \u00e8 il migliore amico di Laura Sullivan ed il suo cane Becky. Gruppo sanguigno B\n, Dopo il diploma all'accademia militare, ha deciso di vagare per il mondo per praticare le sue arti marziali di Kenpou. Quando la Squadra Cyber Bestie \u00e8 stato formato il General Ross Igor gli ha chiesto di unirsi alla divisione Cyber Beasts, incontrandosi con i suoi compagni a Kansas City dopo che una battaglia importante era avvenuta. Orfano, Ryo \u00e8 un uomo calmo che si esercita nella spiritualit\u00e0 secondo le discipline cinesi del Kenpou. Gruppo sanguigno 0\n, Shapiro era un ex comandante dell'accademia militare australiana, prima che si unisse alle forze imperiali di Muge Zorbados. Shapiro, testardo ed intelligente, \u00e8 ossessionato nel voler diventare imperatore dell'universo. Diverso dalla maggior parte dei cattivi dell'anime \u00e8 estremamente competente e determinante \u00e8 lo sfruttamento della sua conoscenza tattica della terra e degli umani. La sua pi\u00f9 grande debolezza \u00e8 la propria arroganza che lo separa dai suoi alleati e lo conduce alla sua rovina.\nRicompare nell'OAV Epilogo Incandescente.\n, Laura \u00e8 una cittadina americana di Sacramento, in California. La madre \u00e8 stata uccisa durante l'attacco delle forze di Muge. \u00c8 trovata da Sara e presto \"sar\u00e0 adottata\" dalla Squadra Cyber Bestie. Laura ha avuta una volta un incontro con Shapiro che gli ha insegnato una canzone che aveva composto per Sara. Non si vede mai senza il suo compagno, un piccolo cane chiamato Becky.\n, Originario della Russia, Ross Igor \u00e8 il comandante della Squadra Cyber Bestie. Inizialmente sembrava essere duro ed inflessibile nei suoi metodi, ma doveva guadagnare tempo in modo che le forze terrestri si ricostruissero e progettare un assalto diretto agli alieni ed al loro pianeta.\nIl professor , Il professor Hazuki \u00e8 il genio residente del Squadra Cyber Bestie. La sua pi\u00f9 grande realizzazione \u00e8 la progettazione e la costruzione dei quattro mecha che formano il robot Dancouga.\n, Alan \u00e8 il figlio del General Ross Igor. All'inizio, \u00e8 visto pi\u00f9 come fastidio che un aiuto dalla Squadra Cyber Bestie. Successivamente accettano con riluttanza il suo aiuto. Inoltre noto come \"cavaliere nero\". Alan si oppone alle opinioni di suo padre e fonda la propria \u00e9lite force credendo che la battaglia dovrebbe essere combattuta nello spazio per combattere gli alieni sul loro pianeta. Alan muore nell'episodio 35. Successivamente, in \"God bless Dancougar\", le sue truppe formano un gruppo di ribelli conosciuti come \"i banditi\", principali componenti: Laina (la sua fidanzata) ed il suo secondo tenente Francis.\nImpero di Muge.\nImperatore : Muge Zorbados non \u00e8 solo l'imperatore, ma \u00e8 anche il nome della razza aliena che lui governa. Possiede dei potenti poteri psichici che usa contro il Dancouga quando la squadra Cyber Bestie raggiunge la sua fortezza. Venne sconfitto quando il Dancouga gli lanci\u00f2 contro la spada Dankuken. Zolbados riapparve con una forma pi\u00f9 mostruosa nell'OAV God Bless Dancouga.\nMecha.\nSi noti che ciascuna delle macchine utilizzate nella formazione di Dancouga \u00e8 capace di trasformarsi in veicolo, bestia e Humanoid, cos\u00ec come in componente per formare Dancouga.\nEagle Fighter.\nPilotato da Shinobu Fujiwara. Creato dal professor Hazuki modificando il caccia di Shinobu, un modello standard usato alla base militare australiana. Mentre il caccia \u00e8 in \"Aggressive Mode\", una barriera potente \u00e8 formata che lo rende impenetrabile al fuoco nemico, e viene utilizzata anche in attacco, per proiettarsi contro il nemico con tutto il caccia stesso. L'avvio di questa modalit\u00e0 utilizza \"il sistema aggressivo\", attivato automaticamente quando il pilota raggiunge un determinato livello di rabbia. Forma la testa del Dancouga.\nDati:\nModalit\u00e0 caccia: Integrale: 6.9 m.\nPeso totale: 2.6t.\nVelocit\u00e0 di volo: Mach 1.65\nModalit\u00e0 Humanoid: Integrale: 6.7 m.\nArmamento: Vari missili e cannoni gatling; Sistema aggressivo\nLand Cougar.\nUn carro armato speciale progettato esclusivamente per Sara Yuki. Una volta trasformato nella modalit\u00e0 cougar, il mecha ha un'abilit\u00e0 locomotoria superiore che gli permette di coprire le distanze lunghe in poco tempo. Il Land Cougar forma il piede sinistro del Dancougar (come modalit\u00e0 veicolo).\nDati:\nModalit\u00e0 carro armato: Integrale: 8.3 m.\nPeso totale: 21.3t\nVelocit\u00e0 massima: 118\u00a0km/ora\nLunghezza del cougar: 10.2 m.\nModalit\u00e0 Humanoid: Altezza: 10.1 m.\nArmamento: Pistola x1 di scoppio; Pistola veloce x1 contraerea; Sistema aggressivo\nLand Liger.\nPilotato da Masato Shikibu. Simile nel funzionamento al Land Cougar, ma con armamento differente. Il Land Liger forma il piede destro del Dancouga (come modalit\u00e0 veicolo).\nDati:\nModalit\u00e0 carro armato: Integrale: 9.75 m.\nPeso totale: 24.2t\nVelocit\u00e0 massima: 105\u00a0km/ora\nLunghezza di Ligar: 10.2 m.\nModalit\u00e0 Humanoid: Altezza: 10.3 m.\nArmamento: Pistola x1 dell'artificiere; un cannone x2 da 150 millimetri; Pistola veloce x2 contraerea; Sistema aggressivo\nBig Moth.\nPilotato da Ryo Shiba. Il nome della macchina \u00e8 derivato dalle parole \"grande\" e \"mammut\". Essenzialmente un carro armato ben attrezzato con la possibilit\u00e0 di trasformarsi in un mammut gigantesco. Il Big Moth forma la parte principale del Dancouga (come forma Humanoid).\nDati:\nModalit\u00e0 carro armato: Integrale: 13.5 m.\nPeso totale: 60t\nVelocit\u00e0 massima: 82\u00a0km/ora\nLunghezza mammut: 16.25 m.\nModalit\u00e0 Humanoid: Altezza: 18.6 m.\nArmamento: Vari missili e cannoni pesanti; Sistema aggressivo\nDancouga.\nLa forma dei quattro veicoli di Squadra Cyber Bestie quando si uniscono. Deriva il relativo potere dall'energia spirituale dei piloti di tutti veicoli all'unisono, maggiore della somma delle relative parti prese singolarmente. Effettivamente, \u00e8 capace di distruggere - in un solo colpo - intere onde di nemici.\n\u00c8 formato automaticamente quando la parola chiave \"D-A-N-C-O-U-G-A\" \u00e8 inserita nel computer del Eagle Fighter, unito al livello adeguato di aggressivit\u00e0 per permettere che l'attivazione accada. Quando Dancouga \u00e8 formato, la visiera sul casco di Shinobu diventa dorata e una voce annuncia \"l'unione tra bestia e uomo! Ora, diventa un dio!\"\nIl kanji del nome del Dancouga si interpreta letteralmente come \"la separazione\", \"svuota\" e \"ego\"; ogni carattere pu\u00f2 essere interpretato approssimativamente come \"sopprimendo le passioni\", \"raggiungendo il vuoto\" e \"quello diventante\". [citazione stata necessaria] filosoficamente, questo concetto \u00e8 molto Taoista in natura. Nella serie la spiegazione era che, poich\u00e9 Dancouga non poteva inizialmente volare, un tal nome (eventualmente) evita gli attacchi che non potrebbero essere ricambiati efficacemente da terra.\nIn Super robot wars il Dancouga+Black Wing forma il Final Dancougar(parola chiave \"F-I-N-A-L\").\nDati:\nLunghezza: 34.6 m.\nPeso: 114 t\nArmamento: Quattro \"Pulse Laser Gun\" (montata in cassa); 2 lanciagranate (parte posteriore sopra montata); 1 DaiGun; 1 , montato sull'anca di destra; 1 .\nAltre armi:\nAttacchi fisici: Dancouga ha un potere fisico immenso e devasta intere onde di nemici pi\u00f9 deboli nella serie originale con poco pi\u00f9 che pugni e schiaffi. Per gli attacchi concentrati, tuttavia, Shinobu cede il controllo del Dancougar a Ryo, che pu\u00f2 usare le sue arti marziali come grande vantaggio sul nemico.\n visto in Super robot wars alpha 3. Una versione molto pi\u00f9 potente del DankuKogaKen che utilizza il Dancouga finale, comunque l'apparenza esterna della tecnica \u00e8 al contrario visibilmente identica. Alan ordina a Shinobu di usare il DankuKen quando questo attacco \u00e8 usato.\nBooster Unit.\nL'elemento finale che d\u00e0 la possibilit\u00e0 di volare al Dancouga. \u00c8 sostituito con dei propulsori incorporati in God bless Dancougar.\nDati:\nApparecchiatura:Mega Booster Flight Pack\nArmamento: Cannone a impulso a lungo raggio x2\nBlack Wing.\nSviluppato da Alan, figlio di Ross Igor e pilotato da lui. Come l Eagle Fighter, l'ala nera \u00e8 trasformabile ed ha sia una modalit\u00e0 caccia che humanoid. Una caratteristica che questo mecha difetta, tuttavia, \u00e8 il sistema aggressivo, poich\u00e9 non \u00e8 stata sviluppata dal professor Hazuki. La lunghezza totale \u00e8 maggiore di quella dell'Eagle Fighter. Si unisce al Dancouga, nei vari Super robot wars, per formare il Final Dancouga anche se, teoricamente parlando, il Dancuga non dovrebbe sortire di alcun beneficio con l'unione del Black Wing, se non in mobilit\u00e0, vista l'assenza dell'Aggressive Mode nel Black Wing. Anche questo mecha pu\u00f2 assumere sembianze umanoidi.\nDati:\nArmamento: Cannone x2 di Vulcan (montato sulla parte anteriore); vari tipi di missili\nGandor.\nUna enorme nave spaziale grigia costruita e comandata dal professor Hazuki. Pu\u00f2 sfoderare un cannone principale energetico \u30ac\u30f3\u30c9\u30fc\u30eb\u7832 Gandor H\u014d \"dalla bocca\" (\"\"). Si trasforma in un drago alato enorme e serve come nuova base per il Squadra Cyber Bestie dopo che il loro centro originale viene distrutto.\nDati:\nLunghezza totale: 1.4 chilometri\nAltezza totale: 600 m.\nArmamento: Iper cannone a lungo raggio x2 del fascio; Laser x26 di impulso; Cannone x2 di Vulcan\nVelocit\u00e0: 20 km/s"}
{"id": "2431413", "revid": "115461434", "url": "https://it.wikipedia.org/wiki?curid=2431413", "title": "Sei degli Abissi", "text": "I Sei degli Abissi (\"Deep Six\") sono un gruppo di personaggi dei fumetti creato da Jack Kirby nel 1971, pubblicato dalla DC Comics.\nStoria.\nI Sei degli Abissi sono un gruppo di guerrieri marini fedeli a Darkseid, signore di Apokolips; possiedono tutti una forza sovrumana e la capacit\u00e0 di respirare e vivere sott'acqua. In \"New Gods\" n. 5, Orion uccide tutti i membri del gruppo durante una battaglia sulla Terra. Uno di essi, Slig, ritorna per poi essere nuovamente ucciso da Orion.\nIl gruppo ritorna per affrontare Aquaman e i suoi alleati Koryak e Dolphin in \"Aquaman\" vol. 5 n. 6 (aprile 1995), dove viene rivelato che il gruppo \u00e8 stato resuscitato numerose volte durante gli anni, ogni volta che Darkseid aveva bisogno di loro."}
{"id": "2431414", "revid": "38120", "url": "https://it.wikipedia.org/wiki?curid=2431414", "title": "Sei degli abissi", "text": ""}
{"id": "2431415", "revid": "709565", "url": "https://it.wikipedia.org/wiki?curid=2431415", "title": "Angela Anaconda", "text": "Angela Anaconda \u00e8 una serie televisiva animata canadese e statunitense del 1999, creata da Joanna Ferrone e Sue Rose.\nLa serie, caratterizzata dall'innovativa particolarit\u00e0 tecnica attraverso cui tutti i personaggi sono realizzati tramite ritagli di fotografie in bianco e nero, \u00e8 stata trasmessa per la prima volta in Canada su Teletoon dal 4 ottobre 1999 al 10 dicembre 2001, per un totale di 65 episodi ripartiti su tre stagioni. In Italia la serie \u00e8 stata trasmessa su Italia 1 dal 14 gennaio 2006.\nTrama.\nLa serie si concentra sulle avventure di una bambina di 8 anni di nome Angela nella citt\u00e0 immaginaria di Tapwater Springs."}
{"id": "2431418", "revid": "123967507", "url": "https://it.wikipedia.org/wiki?curid=2431418", "title": "Rete filoviaria di Cremona", "text": "La rete filoviaria di Cremona fu in esercizio nella citt\u00e0 lombarda dal 1940 al 2002.\nStoria.\nLa rete filoviaria di Cremona inizi\u00f2 il servizio regolare il 1\u00ba dicembre 1940, sostituendo la rete tranviaria urbana, considerata ormai obsoleta.\nConsisteva di 2 linee con capolinea alla stazione ferroviaria:\nIl servizio fu gestito dalla Societ\u00e0 Elettrica Bresciana (SEB) fino al 1959, quando la municipalizzata AEM acquis\u00ec la gestione dei servizi di trasporto cittadini.\nNel 1983 furono attivati alcune importanti estensioni e il servizio fu riorganizzato:\nIl servizio filoviario fu sospeso nel 2002, dopo che un anno prima era passato in gestione alla societ\u00e0 KM, in contemporanea con l'istituzione di una zona pedonale sul corso Garibaldi; le proposte di riattivazione anche parziale della rete non hanno mai avuto alcun effetto pratico. Nel 2015 \u00e8 stata smantellata la linea aerea."}
{"id": "2431419", "revid": "1571097", "url": "https://it.wikipedia.org/wiki?curid=2431419", "title": "Speak English", "text": "Speak English \u00e8 un singolo del rapper italiano Fabri Fibra, il secondo estratto dal quinto album in studio \"Chi vuole essere Fabri Fibra?\" e pubblicato il 2 maggio 2009.\nDescrizione.\n\"Speak English\" racconta le differenze fra la societ\u00e0 italiana e quella britannica, viste dal punto di vista del rapper e relativamente ad argomenti come l'uso di droghe leggere (\u00abIn Inghilterra se c'hai l'erba non finisci in croce. Quando fumi questa merda ti va via la voce\u00bb) la prostituzione (\u00abIn Inghilterra se vuoi farlo ci stanno le case chiuse mentre qui le prostitute stanno rinchiuse\u00bb), la discriminazione dei gay (\u00abIn Italia sei gay, ti sfotte la gente, In Inghilterra sei gay, ti fanno dirigente\u00bb) e la crisi economica (\u00abIn Inghilterra sei al verde, avrai un sussidio, In Italia sei al verde, io non ti invidio\u00bb). Il brano termina con un estratto dell'inno nazionale britannico.\nVideo musicale.\nIl videoclip \u00e8 stato girato a Brighton (citt\u00e0 espressamente citata nei primi versi del brano e dove il rapper ha vissuto per un anno) per la regia di Cosimo Alem\u00e0."}
{"id": "2431420", "revid": "131358", "url": "https://it.wikipedia.org/wiki?curid=2431420", "title": "Viking F.K.", "text": ""}
{"id": "2431421", "revid": "57342", "url": "https://it.wikipedia.org/wiki?curid=2431421", "title": "Giacomo Almirante", "text": "Biografia.\nFiglio d'arte - il padre era l'attore teatrale Nunzio - esord\u00ec bambino sulle scene accanto ai fratelli Ernesto, Luigi e Mario, quest'ultimo successivamente regista, nonch\u00e9 padre dell'esponente del MSI Giorgio Almirante. Era inoltre cugino di Italia Almirante Manzini.\nNel 1891 pass\u00f2 con la compagnia di Antonio Teodosio ma la svolta avvenne l'anno successivo, il 1892, quando entr\u00f2 nella compagnia di Lyda Borelli e con la grande attrice rimase per diversi anni. Ai primi del Novecento fu primo attor giovane con la Mascalchi-Garzes-Farina e successivamente con Luigi Duse e quindi con Ermete Novelli. Nel 1909 recit\u00f2 nella Galli-Guasti-Ciarli-Bracci. Nel Frattempo Almirante si era sposato, nel 1904, con l'attrice Ada Cristina sorella dell'attore Olinto Cristina e delle attrici Ines Cristina e Jone Frigerio e la moglie divenne nota, secondo il costume dell'epoca, come Ada Cristina Almirante.\nNel 1912 fu capocomico con Anna De Marco e successivamente si ritrov\u00f2 a sostituire il fratello Giacomo nella Compagnia del Grand-Guignol che aveva in Alfredo Sainati e Bella Starace Sainati i propri animatori. Dal 1916 al 1919 fu di nuovo con la Galli-Guasti-Ciarli e poi fu a fianco di Giuseppe Sichel, Antonio Gandusio, Renzo Ricci ed infine con la Besozzi-Menichelli-Migliari.\nNon molto attivo nel cinema, esord\u00ec nel 1916 nel film \"Amanda\" di Giuseppe Sterni, fu prezioso caratterista negli anni trenta in alcuni film tra cui Pergolesi di Guido Brignone del 1932 e Una romantica avventura di Mario Camerini del 1940."}
{"id": "2431422", "revid": "1305772", "url": "https://it.wikipedia.org/wiki?curid=2431422", "title": "Deep Six", "text": ""}
{"id": "2431423", "revid": "367445", "url": "https://it.wikipedia.org/wiki?curid=2431423", "title": "Moros y cristianos", "text": "Moros y cristianos \u00e8 una pietanza a base di fagioli neri e riso molto diffusa nell'area caraibica e in Sudamerica, dove prende diversi nomi a seconda dei paesi: Gallo pinto in Nicaragua e Costa Rica, Hoppin' John nel sud degli Stati Uniti e Pabell\u00f3n criollo in Venezuela. \u00c8 uno dei piatti principali della cucina cubana.\nIl nome.\nIl nome fa riferimento al colore delle pietanze e al periodo della Reconquista spagnola: i fagioli sono \"moros\", i mori, mentre il riso rappresenta i \"cristianos\", i cristiani della Spagna.\nPreparazione.\nLa preparazione base, che pu\u00f2 poi essere accompagnata ad altri ingredienti prevede l'utilizzo di riso bollito e fagioli. Pu\u00f2 essere insaporita con aglio, cipolla, alloro e pepe ed \u00e8 comune accompagnarla con pollo o carne di maiale e una salsa piccante detta mojo.\nCongr\u00ed.\nLo stesso piatto, preparato con fagioli rossi (\"frijoles colorados\") anzich\u00e9 neri (\"frijoles negros\"), prende il nome di congr\u00ed."}
{"id": "2431424", "revid": "149727", "url": "https://it.wikipedia.org/wiki?curid=2431424", "title": "Filobus di Cremona", "text": ""}
{"id": "2431430", "revid": "38120", "url": "https://it.wikipedia.org/wiki?curid=2431430", "title": "Deep six", "text": ""}
{"id": "2431439", "revid": "2056951", "url": "https://it.wikipedia.org/wiki?curid=2431439", "title": "Virginia Peninsula", "text": "La Virginia Peninsula \u00e8 una penisola nel sud-est della Virginia, bagnata dai fiumi York e James, dal porto di Hampton Roads e dalla Chesapeake Bay.\nHampton Roads \u00e8 il nome comune dato all'area metropolitana che circonda il porto naturale che ha lo stesso nome. La parte terrestre di Hampton Roads \u00e8 stata storicamente divisa in due regioni, la \"Virginia Peninsula\" o semplicemente \"Peninsula\" a nord, e South Hampton Roads a sud.\nAnche se ubicate al margini nord, le contee di Charles City e Contea di New Kent fanno, per alcuni versi, parte della Virginia Peninsula. Comunque, in tempi moderni, esse sono normalmente considerate far parte della regione \"Richmond-Petersburg\". Il resto della Virginia Peninsula fa parte dell'area statistica di \"Virginia Beach-Norfolk-Newport News\", con una popolazione di circa 1.600.000 abitanti secondo il censimento del 2000.\nStoria.\nLa Virginia Peninsula \u00e8 un sito ricco di storia americana. Il primo insediamento inglese in Nord America venne fondato nel 1607 a Jamestown. Il primo insediamento non provvisorio fu \"Kecoughtan\" nella contea di \"Contea di Elizabeth City\" che \u00e8 oggi Hampton. Il vicino, Fort Monroe, la base militare pi\u00f9 antica della zona e ancora oggi in uso, \u00e8 ubicato a \"Old Point Comfort\". Dopo aver dichiarato l'indipendenza dalla Gran Bretagna, la prima capitale della Virginia fu Williamsburg. Inoltre, la battaglia decisiva della guerra d'indipendenza americana, l'assedio di Yorktown del 1781, avvenne nella Virginia Peninsula.\nDurante la guerra di secessione (1861\u20131865), l'Union Army invase la Virginia Peninsula nel corso della \"campagna della Penisola\" nel 1862, con l'intento di prendere Richmond, iniziando da Fort Monroe all'ingresso di Hampton Roads, che rimase nelle mani dell?unione fino alla secessione della Virginia nel 1861. All'inizio della Campagna della Penisola, la Battaglia di Hampton Roads, ebbe luogo alla foce del fiume James. L'assedio di Yorktown avvenne poi lungo il corso del fiume York. Alla fine, dopo un lungo periodo in cui rimase lontana, la pi\u00f9 grande armata dell'Unione, sotto il comando del generale George B. McClellan, insegu\u00ec i Confederati in ritirata fino alla linea di \"Williamsburg\", dove le rive acquitrinose del fiume \"Chickahominy\" fecero da barriera naturale e ritardarono di tre anni la fine della guerra.\nNel corso della ricostruzione dopo la fine della guerra, la Chesapeake and Ohio Railway (C&amp;O) sotto la presidenza di Collis P. Huntington complet\u00f2 il collegamento ferroviario fra Richmond e Ohio River nel 1871. Un sogno di lunga data dei virginiani, e poi perorato da Virginia e Virginia Occidentale, la nuova ferrovia apr\u00ec la strada all'esportazione dei prodotti via mare, consentendo la spedizione del prezioso carbone della regione per finanziare la rivoluzione industriale. Comunque, la porzione del fiume James, navigabile da Hampton Roads a Richmond, non lo era per le navi, dal pescaggio molto elevato, adibite al trasporto del minerale.\nLa Penisola era rimasta a lungo senza una ferrovia, che stava sviluppando la recente tecnologia iniziata negli anni 1830. Nel 1881, venne costruita una linea che da Richmond, passando per Williamsburg, raggiungeva Newport News Point. Li, la \"Collis Huntington\" sua associata, e la \"Old Dominion Land Company\" svilupparono una loro visione per l'area. In soli 15 anni, una comunit\u00e0 di fattorie rurali sita nella \"Contea di Warwick\" venne trasformata nella nuova citt\u00e0 indipendente di Newport News entro il 1896. Qui vennero realizzate le banchine per la spedizione del carbone e venne costruito uno dei cantieri navali pi\u00f9 grandi del mondo.\nAlberghi, case, scuole, ristoranti, negozi e ogni genere di attivit\u00e0 commerciale, sbocciarono in maniera fantastica e lungo le citt\u00e0 toccate dalla nuova ferrovia nelle contee di Warwick, York e James City. \"Oyster Point\" divenne un punto di riferimento per i marinai e la nuova citt\u00e0 di Lee Hall si svilupp\u00f2, e divenne un centro importante per via della sua vicinanza a Yorktown e successivamente per la base militare di Fort Eustis. Nella Contea di Elizabeth City, la linea ferroviaria venne estesa fino a Newport News per giungere a Old Point Comfort, dove vennero sviluppati hotel e luoghi per vacanze.\nNel corso del XX secolo, specialmente fra le due guerre mondiali, vennero realizzati notevoli insediamenti militari ed oggi la Penisola ospita basi di diversi organismi militari o di pubblica utilit\u00e0 degli Stati Uniti:Langley Air Force Base, Fort Eustis, Naval Weapons Station Yorktown, e Camp Peary. Per creare spazio, tutte le Mulberry Island ed intere comunit\u00e0 come Lackey, Halstead's Point, Penniman, Bigler's Mill e Magruder sono praticamente scomparse. Comunque, molti dei virginiani costretti ad emigrare, hanno ricostruito la citt\u00e0 di Grove nella Contea di James City County ed altre area della Penisola.\nDopo che la capitale della Virginia venne trasferita a Richmond nel 1780, per renderla pi\u00f9 sicura durante la guerra d'indipendenza americana, Williamsburg divenne una citt\u00e0 meno importante. Nei primi anni del XX secolo, venne descritta come il \"piccolo villaggio dormiente\", nota soprattutto per il College di William e Mary e per l'\"Eastern State Hospital\", che era nato da quello che fu il primo ospedale psichiatrico del nuovo mondo. Tutto cambi\u00f2 in maniera determinante dal 1926. La fondazione di Colonial Williamsburg, una delle maggiori opere di ristrutturazione immobiliare mai realizzata, fu messa in atto dal reverendo W.A.R. Goodwin grazie ai fondi di grandi mecenati come la Rockefeller family, John D. Rockefeller, Jr., Abby Aldrich Rockefeller. Egli volle celebrare le gesta patriottiche e la vita di quegli americani che scrissero la storia degli Stati Uniti."}
{"id": "2431442", "revid": "110157", "url": "https://it.wikipedia.org/wiki?curid=2431442", "title": "Overland Park", "text": "Overland Park \u00e8 un comune (\"city\") degli Stati Uniti d'America della contea di Johnson nello Stato del Kansas. La popolazione era di 192,536 persone al censimento del 2018, il che la rende la seconda citt\u00e0 pi\u00f9 popolosa dello stato, dietro Wichita, e la centotrentanovesima citt\u00e0 pi\u00f9 popolosa della nazione.\nGeografia fisica.\nOverland Park \u00e8 situata a (38.9822282, -94.6707917).\nSecondo lo United States Census Bureau, ha un'area totale di 75.6 miglia quadrate (195.22\u00a0km\u00b2).\nSociet\u00e0.\nEvoluzione demografica.\nSecondo il censimento del 2018, c'erano 192.536 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'84,4% di bianchi, il 4,3% di afroamericani, lo 0,3% di nativi americani, il 6,3% di asiatici, il 2,1% di altre razze, e il 2,5% di due o pi\u00f9 etnie. Ispanici o latinos di qualunque razza erano il 6,3% della popolazione."}
{"id": "2431443", "revid": "131358", "url": "https://it.wikipedia.org/wiki?curid=2431443", "title": "Cerro Porte\u00f1o", "text": ""}
{"id": "2431444", "revid": "110157", "url": "https://it.wikipedia.org/wiki?curid=2431444", "title": "Olathe (Kansas)", "text": "Olathe ( ) \u00e8 un comune (\"city\") degli Stati Uniti d'America e capoluogo della contea di Johnson nello Stato del Kansas. La popolazione era di 139,605 abitanti al censimento del 2018, il che la rende la quarta citt\u00e0 pi\u00f9 popolosa dello stato e la quarta citt\u00e0 pi\u00f9 popolosa dell'area metropolitana di Kansas City. Confina con le citt\u00e0 di Lenexa a nord, Overland Park ad est, De Soto a nord-ovest, e Gardner a sud-ovest.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2018, la popolazione era di 139,605 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'83,07% di bianchi, il 5,33% di afroamericani, lo 0,43% di nativi americani, il 4,08% di asiatici, lo 0,07% di oceaniani, il 4,06% di altre razze, e il 2,96% di due o pi\u00f9 etnie. Ispanici o latinos di qualunque razza erano il 10,16% della popolazione."}
{"id": "2431450", "revid": "287204", "url": "https://it.wikipedia.org/wiki?curid=2431450", "title": "PalaDisfida", "text": "Il PalaDisfida \"Mario Borgia\" \u00e8 il principale palazzetto dello sport della citt\u00e0 di Barletta. \u00c8 stato inaugurato il 9 giugno 2004. \u00c8 dotato di 4 tribune che hanno una capienza complessiva di 3.105 posti a sedere.\nLa struttura \u00e8 facilmente raggiungibile sia in auto che con i mezzi pubblici. Venendo da Bari, in auto, basta scegliere l'uscita Patalini-Stadio della S.S. 16: il palazzetto \u00e8 a due passi, basta seguire le indicazioni. Venendo dall'interno, invece, \u00e8 preferibile scegliere il percorso da Andria e proseguire in direzione \"stadio\". Per quel che riguarda il mezzo pubblico, la stazione delle FS e quella della Nord Barese sono a dieci minuti di cammino.\nAttualmente il PalaDisfida \u00e8 utilizzato per le gare interne della locale squadra di basket, la Cestistica Barletta, che milita nel campionato di Serie D regionale e di quelle di Calcio a 5, l\u2019A.S.D. Barletta Calcio a 5 che milita in Serie A2, la Futsal Barletta in Serie C1 e l\u2019Eraclio Calcio a 5 in Serie C2\nInoltre \u00e8 sede di numerosi eventi e concerti (vi si sono esibiti artisti come Renato Zero, Giorgia, Biagio Antonacci, Tiziano Ferro, Laura Pausini...): durante un concerto di Renato Zero nel 2006 il parquet del campo di gioco, gi\u00e0 di bassa qualit\u00e0, viene gravemente danneggiato dalla folla e questo rende impossibile l'utilizzo del palazzetto per ben due anni, finch\u00e9 nel 2008 non si completa la ristrutturazione.\nHa quindi ospitato, insieme al PalaMarchiselli., le Finali Nazionali di Pallacanestro Maschile Under 17 nel 2008 e nel 2009, portando a Barletta le migliori formazioni Under 17 d'Italia come Montepaschi Siena, Benetton Treviso, Virtus Bologna, Scavolini Pesaro, Virtus Roma, Reyer Venezia, ecc.. Le due edizioni sono state vinte rispettivamente dalla Virtus Bologna e dalla Scavolini Pesaro; entrambe vittoriose in finale contro il Montepaschi Siena. All'inizio della stagione 2008/2009 ospita le partite casalinghe della Cestistica San Severo, formazione di Serie A Dilettanti, a causa della squalifica per nove giornate del PalaFalcone-Borsellino avuta durante la finale play-off di Serie B Dilettanti 2008/2009 contro la Moncada Agrigento.\nNella primavera 2010 ha ospitato gli europei di Taekwondo.\nIl 5 ottobre del 2010 ha ospitato la gara amichevole di pallacanestro tra Pepsi Caserta e Maccabi Tel Aviv, valevole per il \"Trofeo della Disfida\". La gara \u00e8 terminata con il punteggio di 69-80, con i parziali di 12-16, 30-35, 47-55. Il Maccabi si \u00e8 cos\u00ec aggiudicato il \"Trofeo della Disfida\"."}
{"id": "2431454", "revid": "11959", "url": "https://it.wikipedia.org/wiki?curid=2431454", "title": "Mangu Berti", "text": ""}
{"id": "2431455", "revid": "11959", "url": "https://it.wikipedia.org/wiki?curid=2431455", "title": "Manguberti", "text": ""}
{"id": "2431456", "revid": "287204", "url": "https://it.wikipedia.org/wiki?curid=2431456", "title": "Congr\u00ed", "text": ""}
{"id": "2431457", "revid": "124768953", "url": "https://it.wikipedia.org/wiki?curid=2431457", "title": "Rete tranviaria di Alessandria", "text": "La prima rete tranviaria a percorrere le strade della citt\u00e0 fu quella a trazione a vapore che venne inaugurata nel 1880 quando venne accolta la domanda presentata nel 1876 per la costruzione di due linee interurbane (la Tranvia Alessandria-Casale Monferrato e la Tranvia Alessandria-Sale) e che vennero inaugurate lo stesso anno. Oltre alla stazione situata in Corso Crimea le due linee percorrevano diverse vie del centro con diverse fermate urbane (le attuali PIazza Garibaldi, Caserma Valfr\u00e8, Piazza Genova, Mercato Boario, Piazza Tanaro e Cittadella) su cui per alcuni anni funzion\u00f2 anche un servizio tranviario a trazione ippica . La rete tranviaria urbana di Alessandria a trazione elettrica era la rete tranviaria che serviva la citt\u00e0 di Alessandria. In esercizio dal 1913 al 1952 fu, oltre a quella di Torino, l'unica rete urbana del Piemonte.\nStoria.\nIl progetto all'origine della rete tranviaria cittadina fu presentato nel 1905 dallo studio genovese Virgilio-Saligeri-Zucchi; esso prevedeva la costruzione di una linea fra il sobborgo Cristo e il cimitero, lunga 5,15\u00a0km e una seconda dalla stazione ferroviaria alla Cittadella per altri 1,85\u00a0km con una diramazione di 1,2\u00a0km che avrebbe raggiunto la periferia orientale, verso Marengo.\nNel 1912 la Societ\u00e0 Anonima Elettricit\u00e0 Alessandrina (SAEA), per iniziativa del proprio direttore ingegner Alessandro Cagnoli, present\u00f2 domanda per la costruzione e l'esercizio delle due linee tranviarie a trazione elettrica, da realizzarsi su un percorso parzialmente difforme da quello del progetto iniziale, stipulando la relativa convenzione con il comune di Alessandria. Ottenuta l'autorizzazione per due linee nell'aprile 1913, la rete tranviaria fu inaugurata il 7 dicembre 1913. Il prezzo di una corsa era di 10 centesimi, mentre corse popolari per i lavoratori, di primo mattino e nelle ore serali, avevano tariffa dimezzata.; da allora gli Alessandrini presero confidenza con il \"Tul\u00f3n\", com'era affettuosamente chiamato il nuovo mezzo di trasporto.\nLa societ\u00e0 esercente, che prese il nome di Societ\u00e0 Anonima Alessandrina Trasporti Elettricit\u00e0 (SATE), nel 1919 assunse altres\u00ec l'esercizio delle tranvie extraurbane a vapore. Negli anni seguenti, complice la crisi economica e il clima politico meno favorevole agli investimenti nel trasporto su ferro, non si riusc\u00ec a concretizzare i progetti di estensione della rete presentati nel 1919 e nel 1936; fu tuttavia prolungato il servizio serale dalle 22 fino alle 24. Frattanto la rete extraurbana veniva gradualmente smantellata: entro il 1934 furono soppresse le linee per Casale Monferrato e per Sale, cos\u00ec come la diramazione Spinetta-Mandrogne; nel 1935 fu la volta della linea SAMTF per Altavilla Monferrato.\nDopo la seconda guerra mondiale, per far fronte all'obsolescenza della rete, si progett\u00f2 la sostituzione delle tranvie con una rete filoviaria, anche in vista della scadenza della concessione in capo alla SATE, che sarebbe scaduta il 16 settembre 1949.\nIl servizio tranviario, che aveva accusato una diminuzione dei passeggeri dovuti anche all'aumento delle tariffe, cess\u00f2 definitivamente il giorno 11 aprile 1952, contemporaneamente all'estensione della nuova rete filoviaria.\nRete.\nLa rete, a scartamento ordinario, alimentata con filo aereo alla tensione di 600 V c.c., misurava complessivamente 6,03\u00a0km ed era costituita di due linee:\nIl percorso della linea 1, lasciata la stazione, interessava gli annessi giardini percorrendo corso Roma, via dei Martiri (al tempo denominata via Umberto I) e piazza Vittorio Emanuele (poi piazza della Libert\u00e0); da qui erano seguite Mazzini e Milite Ignoto fino alla Direzione d'Artiglieria, presso il sobborgo degli Orti; in quest'ultima tratta era ubicato il deposito-officina aziendale, nell'area in seguito occupata dall'ARFEA.\nLa linea 2, che originava da piazza Vittorio Emanuele, percorreva via Cavour e piazza Garibaldi fino a raggiungere il binario dell'altra linea, proseguiva su via Savona per poi scavalcare la ferrovia Alessandria-Savona proseguendo lungo corso Acqui fino alla piazza delle scuole, nel sobborgo Cristo.\nMateriale rotabile.\nSulla rete alessandrina erano in servizio 10 elettromotrici di costruzione MAN, gemelle di quelle gi\u00e0 fornite alla tranvie ferraresi e caratterizzate dal raffinato rivestimento della cassa con listelli di legno. Completavano la dotazione della societ\u00e0 otto rimorchiate impiegate negli orari di punta."}
{"id": "2431459", "revid": "11959", "url": "https://it.wikipedia.org/wiki?curid=2431459", "title": "Mankobirti", "text": ""}
{"id": "2431460", "revid": "11959", "url": "https://it.wikipedia.org/wiki?curid=2431460", "title": "Mangburni", "text": ""}
{"id": "2431461", "revid": "339392", "url": "https://it.wikipedia.org/wiki?curid=2431461", "title": "Congr\u00ed Oriental", "text": ""}
{"id": "2431462", "revid": "339392", "url": "https://it.wikipedia.org/wiki?curid=2431462", "title": "Congri", "text": ""}
{"id": "2431463", "revid": "767487", "url": "https://it.wikipedia.org/wiki?curid=2431463", "title": "Paulo Valentim", "text": "Ha militato nei campionati di Brasile, Argentina e Messico.\nCarriera.\nClub.\nValentim debutt\u00f2 con la prima squadra del Guarani Futebol Club nel 1952, provenendo dal settore giovanile. Nel 1954 si trasfer\u00ec all'Atl\u00e9tico Mineiro, club con il quale vinse tre campionati statali consecutivi (1954, 1955, 1956).\nNel 1956 fu acquistato dal Botafogo su richiesta dell'allenatore Jo\u00e3o Saldanha, andando ad aggiungersi a campioni come Garrincha e N\u00edlton Santos. Al termine della stagione conquist\u00f2 il Campionato carioca, segnando cinque gol nella vittoria per 6-2 contro la Fluminense.\nNel 1960 pass\u00f2 al Boca Juniors, squadra con la quale vinse il campionato nel 1962 e 1964. Conquist\u00f2 l'affetto dei tifosi anche per essere stato capace di segnare dieci gol in sette match disputati contro i rivali del River Plate.\nNel 1965 gioc\u00f2 con il San Paolo, per poi trasferirsi in Messico per vestire la maglia dell'Atlante.\nNazionale.\nNel 1959 partecip\u00f2 con la Nazionale brasiliana all'edizione della Coppa America che si disputava in Argentina, perdendo la finale contro i padroni di casa. Valentim gioc\u00f2 in attacco assieme a Pel\u00e9 e mise a segno cinque gol.\nDopo il ritiro.\nNel 1978, ormai abbandonata l'attivit\u00e0 agonistica, and\u00f2 a vivere a Buenos Aires. Visse il periodo successivo in povert\u00e0 ed abus\u00f2 di fumo ed alcolici, ebbe problemi cardiaci e contrasse l'epatite, morendo nel 1984."}
{"id": "2431464", "revid": "149727", "url": "https://it.wikipedia.org/wiki?curid=2431464", "title": "Rete tramviaria di Alessandria", "text": ""}
{"id": "2431466", "revid": "339392", "url": "https://it.wikipedia.org/wiki?curid=2431466", "title": "Congr\u00ec", "text": ""}
{"id": "2431467", "revid": "149727", "url": "https://it.wikipedia.org/wiki?curid=2431467", "title": "Tram di Alessandria", "text": ""}
{"id": "2431469", "revid": "287204", "url": "https://it.wikipedia.org/wiki?curid=2431469", "title": "Lega Nazionale A 1985-1986 (hockey su ghiaccio)", "text": "La stagione 1985-1986 del campionato svizzero di hockey su ghiaccio ha visto campione l'HC Lugano.\nPromozioni.\nA causa di gravi problemi societari, la dirigenza dell'EHC Arosa, nonostante la salvezza raggiunta senza disagi, dichiara il fallimento della squadra e viene retrocessa direttamente in 1. Lega. Pertanto l'EHC Olten viene salvato direttamente , mentre l'EHC Chur e l'SC Bern vengono promossi in LNA a scapito dell'EHC Arosa e dei ZSC Lions."}
{"id": "2431471", "revid": "11959", "url": "https://it.wikipedia.org/wiki?curid=2431471", "title": "Khwarezm", "text": ""}
{"id": "2431477", "revid": "1566286", "url": "https://it.wikipedia.org/wiki?curid=2431477", "title": "Giancarlo De Leonardis", "text": "Biografia.\nSi \u00e8 formato a partire dalla fine degli anni cinquanta in saloni di bellezza di Roma tra via Veneto, piazza di Spagna e piazza Mignanelli. Nel 1960 ha aperto il proprio istituto di bellezza, sempre a Roma.\nNel 1961 inizi\u00f2 a lavorare nel cinema (The Pigeon That Took Rome) con Charlton Heston ed Elsa Martinelli e partecip\u00f2 come assistente a diversi film storici, alternando inizialmente il lavoro del cinema a quello nell'istituto di bellezza. Vendette infine il proprio istituto e si trasfer\u00ec a Palermo per lavorare sul set del film \"Il Gattopardo\" di Luchino Visconti, uscito nel 1963. Tra Cinecitt\u00e0 e Cortina d'Ampezzo lavor\u00f2 anche sul set del film \"La pantera rosa\", con Claudia Cardinale, Peter Sellers e David Niven, uscito nello stesso anno.\nHa lavorato in seguito in circa 140 film di fama internazionale con registi di fama mondiale come: Pier Paolo Pasolini, Ridley Scott, Sergio Leone, Mario Monicelli, Lina Wertmuller, Paul Schrader, Francesco Rosi, Terence Young. Con attori famosi, fra i quali: Fred Astair, Anna Maganai, Audrey Hepburn, Alberto Sordi, Nino Manfredi, Tony Curtis, Julianne Moore, Anthony Hpkins.\nTra il 2004 e il 2006 ha insegnato presso il Centro sperimentale di cinematografia di Roma.\nNel 2004 ha pubblicato il libro \"Le mani nei capelli\", sulla sua esperienza di parrucchiere nel cinema e come manuale di insegnamento per la realizzazione di acconciature per il cinema e d'epoca.\nNel 2008 ha creato un sito con le sue lezioni sul mestiere del parrucchiere nel cinema."}
{"id": "2431478", "revid": "1906976", "url": "https://it.wikipedia.org/wiki?curid=2431478", "title": "Maserati 250F", "text": "La Maserati 250F \u00e8 una monoposto di Formula 1, usata tra il 1954 ed il 1960.\nStoria.\nDebutt\u00f2 al Gran Premio d'Argentina 1954 vincendo la gara con Juan Manuel Fangio, che fece suo anche il Gran Premio del Belgio a fine giugno, prima di passare alla scuderia Mercedes. I punti ottenuti con le due squadre permisero al pilota italo-argentino di conquistare il Titolo Mondiale Piloti. Nello stesso anno Stirling Moss guid\u00f2 una Maserati 250F per tutto l'arco della stagione.\nLa stagione seguente, nonostante il passaggio di Moss alla Mercedes e dei progettisti Vittorio Bellentani e Alberto Massimino alla Ferrari, la 250F ebbe nuovi importanti sviluppi con il cambio a 5 marce ed un nuovo sistema di iniezione.\nNel 1956 Stirling Moss vinse i Gran Premi di Monaco e d'Italia pilotando una 250F privata. Durante la stagione si speriment\u00f2 una versione \"carenata\" ispirata alle Mercedes-Benz W196 \"Tipo Monza\" e si misero a punto versioni dell'auto per la categoria Formula 2. L'anno successivo Fangio colse quattro successi compreso l'epico GP di Germania e si laure\u00f2 campione del mondo per la quinta volta.\nIl Campionato Mondiale Costruttori fu introdotto solamente nel 1958, anno nel quale la 250F si dimostrava gi\u00e0 superata. Nonostante ci\u00f2 fu ancora l'auto preferita dai piloti privati, e fu usata fino al Gran Premio degli Stati Uniti 1960 con Bob Drake.\nTecnica.\nLa vettura era azionata da un propulsore 6 cilindri in linea con lubrificazione a carter secco inizialmente sviluppato da Gioachino Colombo e successivamente potenziato con l'ausilio di Vittorio Bellentani. Aveva due valvole per cilindro (aspirazione \u00d8 42 mm, scarico \u00d8 38 mm) inclinate di 77\u00b0 azionate tramite bilancieri a dito da da due alberi a camme in testa mossi da cascata d'ingranaggi anteriore al blocco cilindri e richiamate da molle elicoidali. Le canne dei cilindri erano \"umide\" nella sezione superiore e 'secche' in quella inferiore. L'albero a gomiti era in acciaio nitrurato e poggiava su sette supporti. L'accensione era a doppia candela, alimentate da due magneti."}
{"id": "2431479", "revid": "2091899", "url": "https://it.wikipedia.org/wiki?curid=2431479", "title": "Sinagoga di Alessandria", "text": "La sinagoga di Alessandria \u00e8 un esempio monumentale di sinagoga ottocentesca italiana. Si trova nel centro storico di Alessandria, in via Milano, nell'area del vecchio ghetto.\nL'edificio.\nLa sinagoga di Alessandria fu costruita nel 1871 su progetto dell'architetto Giovanni Roveda nel clima di libert\u00e0 dell'emancipazione. All'inaugurazione, con gran concorso di folla e alla presenza delle autorit\u00e0 cittadine, erano ad officiare il rabbino Salomone Olper e il rabbino di Torino Alessandro Foa.\nIl tempio \u00e8 caratterizzato da una facciata in stile neogotico con tre ordini di finestre con lesene e sagomature bianche. Sempre sulla facciata si pu\u00f2 notare una lapide in ricordo delle vittime dell'Olocausto.\nAll'interno, al piano terra, si accede al tempietto invernale normalmente utilizzato per le funzioni, e - attraverso un corridoio - si raggiunge la scala che conduce all'ampia sala al primo piano, illuminata da grandi finestre a vetri policromi.\nL'arca originale \u00e8 andata distrutta durante i saccheggi della seconda guerra mondiale ed \u00e8 stata sostituita, come anche i banchi con le sedute, da quella della sinagoga di Nizza Monferrato, smantellata nel 1937. Il matroneo, a loggiato con due ordini sovrapposti, \u00e8 sulla parete d'ingresso."}
{"id": "2431480", "revid": "121761691", "url": "https://it.wikipedia.org/wiki?curid=2431480", "title": "Mari (popolo)", "text": "I mari sono un popolo finnico del Volga il quale ha tradizionalmente abitato lungo i fiumi russi Volga e Kama. La maggioranza dei mari oggi vive nella Repubblica dei Mari, con una consistente popolazione nelle repubbliche del Tatarstan e della Baschiria. In passato, i mari erano anche conosciuti come \u010deremis (in lingua russa) e\n\u00e7irme\u015f (in lingua tatara), da cui il termine italiano \"ceremissi\".\nIl popolo mari \u00e8 costituito da tre gruppi differenti: i mari delle pianure, che abitano lungo la riva sinistra del Volga, i mari della collina o della montagna, i quali vivono lungo la riva destra del Volga, e i mari orientali, situati in Baschiria. Nel censimento russo del 2002, il numero della popolazione dei mari risultava essere di 604.000 abitanti, dei quali veniva specificato che 18.515 erano mari della montagna e 56.119 mari orientali. Quasi il 60% dei mari abita in aree rurali.\nLingua.\nI mari hanno la loro propria lingua, appartenente alla famiglia linguistica uralica ed \u00e8 scritta usando una versione modificata dell'alfabeto cirillico. Oggi i linguisti distinguono quattro dialetti differenti, i quali non tutti sono mutuamente intelligibili: il mari della collina (\u043c\u0430\u0440\u044b \u0439\u04f9\u043b\u043c\u04f9), \u00e8 concentrato principalmente lungo la riva destra del Volga; il mari della pianura (\u043c\u0430\u0440\u0438\u0439 \u0439\u044b\u043b\u043c\u0435), parlato nelle regioni del bassopiano dei fiumi Kok\u0161aga e Volga, le quali comprendono la citt\u00e0 di Jo\u0161kar-Ola; il mari orientale, parlato a est della Vjatka; e il mari nord-occidentale.\nNel censimento del 2002, si dichiarava che 451.033 abitanti parlavano la lingua mari.\nReligione.\nI mari hanno tradizionalmente praticato una fede pagana che connetteva strettamente l'individuo con la natura. Secondo le loro convinzioni, la natura esercita un'influenza magica sulle persone, relazionandola a qualcosa di religioso, potente, all'essere vivente fuori dal quale l'uomo non pu\u00f2 esistere. La natura serve come una fonte di assoluto bene che aiuta sempre l'uomo purch\u00e9 egli non la danneggi o vi si opponga.\nLa fede dei mari possiede anche un pantheon di dei che dimorano nei cieli, i pi\u00f9 importanti dei quali \u00e8 noto come il \"grande dio bianco\" (\u041e\u0448 \u041a\u0443\u0433\u0443 \u042e\u043c\u043e). Altri dei minori comprendono il dio del fuoco (\u0422\u0443\u043b \u042e\u043c\u043e) e il dio del vento (\u041c\u0430\u0440\u0434\u0435\u0436 \u042e\u043c\u043e). I mari credono anche ad un numero di semi-uomini, semidei (\u043a\u0435\u0440\u0435\u043c\u0435\u0442) che vivono sulla Terra. Il pi\u00f9 venerato di questi dei \u00e8 \u010cumbulat (\u0427\u0443\u043c\u0431\u0443\u043b\u0430\u0442) o \u010cumbylat (\u0427\u0443\u043c\u0431\u044b\u043b\u0430\u0442), un rinomato capo e guerriero.\nLa Cristianit\u00e0 fu adottata dai mari nel XVI secolo, dopo che il loro territorio venne incorporato nell'Impero Russo, durante il regno di Ivan IV \"il Terribile\". L'adozione della Cristianit\u00e0 non fu generale, tuttavia, e oggi molti mari praticano ancora il paganesimo o sono della fede di Marla, una forma di Cristianit\u00e0 che conserva una quantit\u00e0 significativa di elementi pre-cristiani.\nIl popolo dei mari nell'Unione Sovietica.\nSeguendo l'organizzazione dei musulmani nell'Unione Sovietica attraverso il Muskom, la sezione dei mari venne allestita sotto il patronato del Narkomnac, il commissariato dei popoli per le nazionalit\u00e0. La sua mansione era quella di facilitare la stretta unione dei mari con gli altri popoli, onde abolire la diffidenza verso la Russia e innalzare la \"coscienza di classe\" dei lavoratori mari. In pratica questo coinvolgimento facilit\u00f2 la richiesta di grano dello stato sovietico, il reclutamento di soldati per l'Armata Rossa e la realizzazione del controllo bolscevico della societ\u00e0."}
{"id": "2431483", "revid": "24823774", "url": "https://it.wikipedia.org/wiki?curid=2431483", "title": "International Winter Consumer Electronics Show", "text": ""}
{"id": "2431484", "revid": "287204", "url": "https://it.wikipedia.org/wiki?curid=2431484", "title": "Deildabikar", "text": "La Coppa di Lega islandese (islandese: \"Deildabikar\", per ragioni di sponsor conosciuta anche come Lengjubikar) \u00e8 una competizione organizzata dalla federazione calcistica islandese. Fu creata nel 1996.\nFormato.\nAl torneo partecipano in tutto 24 squadre (12 di prima divisione e 12 di seconda divisione). La prima fase del torneo si svolge attraverso 3 gironi da 8 squadre ciascuno dove ogni squadra affronta in gara singola le altre del proprio gruppo. La prima di ciascun gruppo e la migliore tra le seconde si qualificano per la seconda fase della manifestazione che si svolge col formato dello scontro diretto in partita unica (semifinale, finale)."}
{"id": "2431486", "revid": "648716", "url": "https://it.wikipedia.org/wiki?curid=2431486", "title": "Postulato di Weyl", "text": "Nella cosmologia relativistica, il postulato di Weyl, formulato da Hermann Weyl nel 1923, afferma che in un modello cosmologico fluido, le linee d'universo delle particelle che compongono il fluido, ossia le sorgenti del campo gravitazionale (che sono sovente assimilate alle galassie) devono determinare una ipersuperficie ortogonale, ovvero una famiglia di ipersuperfici spaziali alle quale le linee di universo siano perpendicolari in ogni punto.\nA volte si considera anche l'ipotesi aggiuntiva che le linee d'universo determinino delle geodetiche di tipo tempo che si intersechino in un punto singolare posto nel passato a distanza finita o infinita. Diventa quindi possibile pensare ad osservatori fondamentali che si trovano su ogni possibile geodetica e che rechino con s\u00e9 dettagli analoghi standard, sincronizzati nella singolarit\u00e0, che misurano il tempo cosmico.\nIl postulato riveste un ruolo fondamentale nella teoria del Big Bang, poich\u00e9 garantisce la misurabilit\u00e0 del tempo. "}
{"id": "2431488", "revid": "1576347", "url": "https://it.wikipedia.org/wiki?curid=2431488", "title": "Segnale bioelettrico", "text": "Il segnale bioelettrico \u00e8 il segnale che scorre nei nervi dato da un concatenamento di spostamenti di cationi potassio (K+) e sodio (Na+) dall'esterno all'interno della membrana cellulare del neurone e viceversa.\nInfatti, nella situazione di riposo (cio\u00e8 senza aver ricevuto uno stimolo, sia esso eccitatorio o inibitorio), il neurone raggiunge la stabilit\u00e0 con una differenza di potenziale tra l'interno e l'esterno della membrana cellulare di -70mV (millivolt), detto potenziale di riposo. Questa esiste dato al rapporto diverso di particelle cariche tra dentro la membrana e fuori. All'esterno lo ione Na+ viene mantenuto in quantit\u00e0 10 volte superiore rispetto all'interno e ogni 30 ioni K+ nel liquido intracellulare ce n'\u00e8 1 nel liquido extracellulare. La membrana viene infatti mantenuta, da apposite pompe, 50 volte pi\u00f9 permeabile al potassio che al sodio. Ma quando la membrana subisce uno stimolo adeguato, stimolo soglia, diventa 500 volte pi\u00f9 permeabile al sodio che al potassio nella zona stimolata. Uno stimolo pi\u00f9 intenso non produce una reazione maggiore e uno meno intenso non produce nessuna reazione. Gli ioni sodio, attratti dalle cariche interne, (-70mV) attraversano, ora facilmente, la membrana nella zona stimolata. Il flusso, verso il citoplasma del neurone degli ioni Na+, raggiunge un apice e mentre va scemando inizia quello degli ioni K+ in senso contrario. Poi la situazione in quella zona del neurone torna alla normalit\u00e0 quando la pompa torna in funzione. Questi processi costituiscono una modificazione di breve durata chiamata impulso o segnale bioelettrico. Questo impulso non si ferma per\u00f2 solo alla zona stimolata infatti il transito di cariche crea in sostanza un altro stimolo per un'altra zona della membrana in cui la pompa che era in funzione modifica il suo comportamento. Il passaggio di cariche attraverso la membrana fa s\u00ec che venga raggiunta, in apice, una differenza di potenziale di +30mV tra l'interno e l'esterno: definito potenziale di azione."}
{"id": "2431491", "revid": "210936", "url": "https://it.wikipedia.org/wiki?curid=2431491", "title": "Meridiani geografici", "text": ""}
{"id": "2431493", "revid": "284225", "url": "https://it.wikipedia.org/wiki?curid=2431493", "title": "Circonferenza equatoriale", "text": ""}
{"id": "2431497", "revid": "842", "url": "https://it.wikipedia.org/wiki?curid=2431497", "title": "Red Faction Guerrilla", "text": ""}
{"id": "2431501", "revid": "767487", "url": "https://it.wikipedia.org/wiki?curid=2431501", "title": "Il primo imperatore", "text": "Il primo imperatore (\"The First Emperor\") \u00e8 un film del 2006 diretto da Nic Young.\nSi tratta di una docufiction sulla vita e le imprese del primo Imperatore della Cina unificata, Qin Shi Huang Di.\nLa produzione, che comprende ricostruzioni in computer grafica e con attori in costume, si avvale della narrazione di Jeffrey Riegel, professore emerito di cinese presso il Dipartimento di Lingue e Culture dell'Estremo Oriente dell'Universit\u00e0 di Berkeley."}
{"id": "2431508", "revid": "1573940", "url": "https://it.wikipedia.org/wiki?curid=2431508", "title": "Fregata aquila", "text": "La fregata di Ascension o fregata aquila (Fregata aquila ()) \u00e8 un uccello marino della famiglia dei Fregatidi.\nDistribuzione e habitat.\nQuesto uccello nidifica unicamente sull'isolotto di Boatswain Bird, a 250 m circa a est dell'Isola di Ascensione nell'Oceano Atlantico."}
{"id": "2431511", "revid": "24824224", "url": "https://it.wikipedia.org/wiki?curid=2431511", "title": "ExecSG", "text": ""}
{"id": "2431513", "revid": "125493009", "url": "https://it.wikipedia.org/wiki?curid=2431513", "title": "Enrico Di Giuseppantonio", "text": "Biografia.\nEsponente dell'UdC, nel 1999 si propone come sindaco di Fossacesia, e viene eletto con oltre il 64% dei voti. Nel 2004 il mandato \u00e8 riconfermato con il 70% dei voti.\nNel 2009, al termine del suo mandato da sindaco di Fossacesia, viene eletto presidente della provincia di Chieti al primo turno, raccogliendo il 55,7% dei voti in rappresentanza di una coalizione di centrodestra. A Fossacesia, il suo pupillo, il vicesindaco delle giunte Di Giuseppantonio Raffaele Di Nardo si candida come suo successore alla carica di sindaco con la lista civica \"Approdo per il futuro\" (la stessa che port\u00f2 Di Giuseppantonio alla vittoria nel 1999 e nel 2004) ma si ferma al 46,5% venendo battuto al fotofinish dal candidato del centrosinistra Fausto Tommaso Stante con il 48%. \u00c8 giornalista pubblicista.\n\u00c8 sostenuto, in consiglio provinciale, da una maggioranza costituita da:\nIl mandato amministrativo scade nel 2014. Nello stesso anno si ricandida per un terzo mandato come sindaco di Fossacesia e, il 25 maggio, viene rieletto col 64,51% dei voti alla testa della lista civica \"Per Fossacesia\"."}
{"id": "2431514", "revid": "1603714", "url": "https://it.wikipedia.org/wiki?curid=2431514", "title": "Chiesa di San Boldo", "text": "La chiesa di San Boldo (Sant'Ubaldo) era un edificio religioso di Venezia, ubicato nel sestiere di San Polo, presso Palazzo Grioni. Oggi l'edificio \u00e8 demolito.\nStoria.\nLa chiesa di San Boldo fu inizialmente consacrata a sant'Agata nell'XI secolo, epoca in cui fu edificata per volont\u00e0 della nobile famiglia veneziana dei Tron. Ricostruita nel XII secolo e fatta parrocchia, fu consacrata a sant'Ubaldo solo a partire dal Quattrocento, quando acquist\u00f2 la denominazione ancor oggi nota.L'ultima riedificazione dell'edificio risale al 1735.\nCausa le repressioni napoleoniche, a San Boldo tocc\u00f2 la stessa sorte di molti altri edifici sacri (San Stin, San Nicol\u00f2 della Lattuga), venendo abbattuta nel 1807 e essendo inglobata nella vicina parrocchia di San Giacomo dall'Orio.\nDella costruzione originale rimane la parte bassa del campanile tronco, oggi inglobato nella struttura di Palazzo Grioni, detto dunque anche Palazzo San Boldo: infatti, oltre che nel campanile mozzo, la presenza dell'edificio permane anche nel toponimo, ancora valido per il campo e il ponte presenti \"in loco\".\nDescrizione.\nDella struttura restano poche informazioni dedotte da materiale grafico, da cui si sa che l'edificio aveva una facciata a salienti (da cui si evince la suddivisione interna in tre navate) rivolta verso l'attuale \"Calle del Calice\", dove oggi sorgono edifici successivi all'abbattimento di San Boldo. Il campanile era a destra dell'abside, dove l'edificio confinava col cinquecentesco Palazzo Grioni."}
{"id": "2431517", "revid": "767487", "url": "https://it.wikipedia.org/wiki?curid=2431517", "title": "C\u00e9sar-Fran\u00e7ois Cassini", "text": "Biografia.\nNipote del celebre Giovanni Cassini, e figlio di Jacques Cassini, succedette al padre nella direzione dell'osservatorio di Parigi.\nLa sua carriera scientifica ebbe inizio nel periodo della diatriba fra i cartesiani e i newtoniani, riguardo alla forma della Terra. Egli entr\u00f2 all'Acad\u00e9mie des sciences nel 1735, diventando astronomo aggiunto nel 1741, e astronomo \"pensionnaire\" nel 1745.\nSpos\u00f2 nel 1747 Charlotte Drouin de Vandeuil, con cui ebbe due figli, Jean-Dominique (Cassini IV), che gli succeder\u00e0 all'Osservatorio di Parigi, e Fran\u00e7oise Elisabeth. Inoltre fu professore ordinario alla Chambre des comptes e consigliere del re, membro della Royal Society e dell'Accademia di Berlino.\nCome tutti i Cassini, abit\u00f2 nello stesso appartamento al primo piano dell'Osservatorio di Parigi.\nI suoi lavori astronomici non sono rimasti nella storia della scienza. Cassini III fu prima di tutto un cartografo di grande talento. La sua carta della Francia \u00e8 uno dei classici del genere. Egli corresse la direzione del meridiano che passa per l'Osservatorio. Il frutto dei suoi lavori fu la stesura della grande carta della Francia, in 182 fogli, che fu pubblicata a nome dell'Acad\u00e9mie des sciences dal 1744 al 1793, e che offre la rappresentazione pi\u00f9 fedele del paese. C\u00e9sar Cassini non riusc\u00ec a completare questa vasta impresa, portata a termine da suo figlio Jean-Dominique Cassini\nMassone, fu membro della Loggia \"La Philosophie\"."}
{"id": "2431522", "revid": "24824337", "url": "https://it.wikipedia.org/wiki?curid=2431522", "title": "A600", "text": ""}
{"id": "2431524", "revid": "24824344", "url": "https://it.wikipedia.org/wiki?curid=2431524", "title": "Commodore Amiga 600", "text": ""}
{"id": "2431527", "revid": "339392", "url": "https://it.wikipedia.org/wiki?curid=2431527", "title": "Ho oh", "text": ""}
{"id": "2431528", "revid": "24824359", "url": "https://it.wikipedia.org/wiki?curid=2431528", "title": "Commodore A600", "text": ""}
{"id": "2431529", "revid": "125288112", "url": "https://it.wikipedia.org/wiki?curid=2431529", "title": "Sinagoga di Monticelli d'Ongina", "text": "La sinagoga di Monticelli d'Ongina, oggi ristrutturata ed adibita ad appartamento, si trovava a Monticelli d'Ongina in un edificio dell'attuale via Garibaldi. \nL'edificio.\nPoco si sa di questa sinagoga. Venne costruita nel 1840 sul luogo di un precedente oratorio del quale non si hanno, per\u00f2, notizie certe. L'edificio ospitava la casa del rabbino e la sala di preghiera della fiorente comunit\u00e0 ebraica di Monticelli d'Ongina. Con il progressivo declino demografico della comunit\u00e0, i cui membri cominciarono a trasferirsi verso le citt\u00e0, la sinagoga cadde in disuso, finch\u00e9 nel 1930 ne fu decisa la vendita. Da via Garibaldi si possono ancora notare alcune finestre ad arco con colonnine mentre da via Cavour si pu\u00f2 capire, da una finestra tagliata a met\u00e0, che la sala di preghiera, all'ultimo piano dell'edificio, doveva essere pi\u00f9 grande della porzione visibile oggi. In assenza di documentazione \u00e8 impossibile offrire una descrizione di quelli che dovevano essere le decorazioni e gli arredi della sinagoga. Un pezzo importante di questo luogo, per\u00f2, \u00e8 esposto al Museo Ebraico Fausto Levi di Soragna: si tratta dell'Aron \"ha-Qodesh\"\",\" l'Armadio Sacro che contiene i rotoli della Torah."}
{"id": "2431530", "revid": "264869", "url": "https://it.wikipedia.org/wiki?curid=2431530", "title": "Enrico Mattei - L'uomo che guardava il futuro", "text": ""}
{"id": "2431532", "revid": "19580", "url": "https://it.wikipedia.org/wiki?curid=2431532", "title": "Portante", "text": ""}
{"id": "2431538", "revid": "24824587", "url": "https://it.wikipedia.org/wiki?curid=2431538", "title": "International Summer Consumer Electronics Show", "text": ""}
{"id": "2431539", "revid": "767487", "url": "https://it.wikipedia.org/wiki?curid=2431539", "title": "Leon Best", "text": "Carriera.\nIl 5 gennaio 2011 realizza una tripletta durante la partita tra Newcastle e West Ham. Partita terminata 5-0. Il 2 luglio 2012 viene acquistato dal Blackburn per una cifra intorno ai 3 milioni di sterline. Con i \"Rovers\" firma un contratto quadriennale."}
{"id": "2431540", "revid": "1442080", "url": "https://it.wikipedia.org/wiki?curid=2431540", "title": "Next Generation Adelaide International 2008 - Singolare", "text": "Il singolare del Next Generation Adelaide International 2008 \u00e8 stato un torneo di tennis facente parte dell'ATP Tour.\nNovak \u0110okovi\u0107 era il detentore del titolo, ma quest'anno non ha partecipato\nMicha\u00ebl Llodra ha vinto in finale 6\u20133, 6\u20134, contro Jarkko Nieminen."}
{"id": "2431544", "revid": "838137", "url": "https://it.wikipedia.org/wiki?curid=2431544", "title": "Next Generation Adelaide International 2008 - Doppio", "text": "Il doppio del Next Generation Adelaide International 2008 \u00e8 stato un torneo di tennis facente parte dell'ATP Tour.\nWesley Moodie e Todd Perry erano i detentori del titolo, ma Moodie ha deciso di non partecipare.\nSolo Perry ha partecipato, facendo coppia con Jordan Kerr, ma ha perso al 1\u00ba turno contro Chris Guccione e Robert Smeets.\nMart\u00edn Garc\u00eda e Marcelo Melo hanno vinto in finale 6\u20133, 3\u20136, 10\u20137, contro Chris Guccione e Robert Smeets."}
{"id": "2431547", "revid": "15756", "url": "https://it.wikipedia.org/wiki?curid=2431547", "title": "Robert Van Damme", "text": "Biografia.\nCon un passato da giocatore di hockey su ghiaccio professionista, ha militato in prima divisione con la LHK Jest\u0159\u00e1bi Prost\u011bjov, squadra di Prost\u011bjov.\nProblemi giudiziari.\nIn Repubblica Ceca \u00e8 stato a capo di una banda criminale locale, responsabile di una serie di rapine e furti. Tra i crimini di cui \u00e8 accusato; nel marzo del 2000 ha assaltato un blindato che trasferiva denaro da una banca, l'autista \u00e8 stato colpito alla testa e al petto e la banda \u00e8 riuscita a rubare 2,3 milioni di corone. Nel 2003, con un mandato di arresto a livello europeo in sospeso, \u00e8 fuggito negli Stati Uniti. Nel 2006 \u00e8 stato condannato in contumacia da un tribunale di Brno a 10 anni, che ha emesso un mandato di arresto internazionale. Nel 2008 \u00e8 stato nuovamente condannato a 10 anni dal tribunale di Ostrava. La polizia statunitense ha arrestato Van Damme due volte, la prima per la violenza domestica nel maggio 2010, e una seconda volta nel luglio 2012.\nSulla testa di Kova\u0159\u00edk (questo il suo vero nome) pendeva un mandato di cattura internazionale emesso dal Tribunale regionale di Brno per i reati di rapina, furto e danni penali in complicit\u00e0 con il danno subito di oltre cinque milioni di corone, diventando tra i dieci criminali cechi pi\u00f9 ricercati. Nel maggio 2013 \u00e8 stato estradato e torna nella Repubblica Ceca. Nel marzo 2014 viene condannato a nove anni di reclusione.\nCarriera pornografica.\nNel 2003 emigra negli Stati Uniti dove viene scoperto dal regista Blue Blake. Debutta nel 2004 con il film \"Musclemen Moving Company, Inc.\", grazie a questo film si fa notare da altre case di produzione, lavora nei film \"The Hunted\" e \"Beefcake\" per i Falcon Studios e successivamente viene messo sotto contratto dalla Hot House Entertainment. Dal 2004 ad oggi ha partecipato a numerosi film ricoprendo sempre il ruolo di attivo. Van Damme diviene noto per il suo fisico muscoloso e privo di peli e per il suo pene non circonciso di 20\u00a0cm.\nAppassionato di fitness, sul suo sito ufficiale, oltre trovare la sua filmografia, gallerie fotografiche ed interviste, si trovano suggerimenti dietetici e nutrizionali per la cura del corpo. Nel tempo libero lavora come personal trainer in palestre locali.\nDopo la fine del contratto con Hot House ha lavorato in alcune produzione della David Forest Entertainment. Nel 2009 viene introdotto nella Wall of Fame ai Grabby Awards per il suo contributo al settore pornografico, nello stesso anno passa dietro la macchina da presa e fonda una sua casa di produzione, la RVD Productions. La prima produzione realizzata \u00e8 \"Private Party\", primo capitolo di una trilogia hard che si conclude con \"Private Party 3\", dove Van Damme ricopre per la prima volta il ruolo di passivo al fianco del collega Tyler Saint."}
{"id": "2431548", "revid": "2071655", "url": "https://it.wikipedia.org/wiki?curid=2431548", "title": "220 (singolo)", "text": "220 (\"Dvesti dvadtsat\"', in cirillico: \"\u0414\u0432\u0435\u0441\u0442\u0438 \u0434\u0432\u0430\u0434\u0446\u0430\u0442\u044c\"; tradotto: \"Duecentoventi\") \u00e8 un singolo del duo russo t.A.T.u., pubblicato il 25 aprile 2008 come secondo estratto dal terzo album in lingua russa \"Ves\u00eblye ulybki\". \nLa versione inglese della canzone si intitola \"Sparks\".\nDescrizione.\nIl singolo \u00e8 stato presentato in anteprima nelle radio russe nell'aprile del 2008, ed \u00e8 stato poi reso disponibile sul MySpace del duo lo stesso mese. Il brano \u00e8 stato registrato al Bonum Studio (Mosca) e ai Sarm West Studios (Londra). La musica e il testo sono stati scritti da Valerij Polienko.\nIl titolo fa riferimento a 220 volt, valore standard della tensione elettrica utilizzato per la distribuzione di energia elettrica in Russia e in molti altri paesi del mondo.\n\"220\" fu inserita come bonus track nel maxi singolo di \"Belyj pla\u0161\u010dik\", distribuito al pubblico nel maggio del 2008.\nVideo musicale.\nIl video \u00e8 stato pubblicato attraverso il canale ufficiale YouTube delle t.A.T.u. il 4 giugno 2008. La clip \u00e8 stata girata da James Cox il 2 marzo 2008, nella citt\u00e0 di Santa Clarita a Los Angeles, in un'unica lunga giornata. Nelle scene, all'interno di una grande sala in stile Art d\u00e9co, Lena e Julia, in abiti burlesque, cantano il brano e si esibiscono in una coreografia sincronizzata, con l'intera band intenta a suonare alle loro spalle. \nPrima delle registrazioni, le t.A.T.u. avevano provato la coreografia otto ore al giorno, per un totale di tre giorni complessivi. La stessa appariscente danza accompagn\u00f2 ogni esibizione live di \"220\" ai concerti. \nVersione scartata.\nLa prima versione del video, girata sempre da James Cox, era ben diversa: nelle scene, Lena e Julia appaiono abbigliate con giacchetti in plastica trasparente, mentre cantano la canzone in una stanza riempita di luci cadenti dal soffitto. Ad ogni modo, Julia Volkova descrisse il video come una seconda versione di \"Gomenasai\", e l'idea fu scartata. Alcune scene del video alternativo sono reperibili sul web.\nSuccesso televisivo e in rete.\nIl 10 giugno 2008 il videoclip figurava al 1\u00ba posto della pagina video.google.com, acquistando notevole popolarit\u00e0 in tutto il mondo. Il 18 giugno la clip ha raggiunto il 5\u00ba posto nella classifica latino-americana \"TOP 20 Video\". Il 17 luglio il video si \u00e8 piazzato alla prima posizione in Polonia nella classifica MTV MAXXX HITS e ha segnato la settima posizione nella classifica del principale canale televisivo musicale in Bulgaria. Il 4 agosto \u00e8 arrivato al terzo posto della classifica di MTV Europe, \"The World Chart Express\". Il video, come comunicato dal sito ufficiale del duo, \u00e8 stato votato \"Video of the Year 2008\" su MTV Russia."}
{"id": "2431551", "revid": "96460450", "url": "https://it.wikipedia.org/wiki?curid=2431551", "title": "Modello di processore umano", "text": "Il modello di processore umano (Model Human Processor) \u00e8 una rappresentazione semplificata che descrive le dinamiche di elaborazione da parte dell'uomo quando si trova ad interagire con sistemi di elaborazione dati.\nIl modello \u00e8 stato descritto per la prima volta da Stuart Card, Thomas P. Moran e Allen Newell all'interno del libro \"The Psychology of Human Computer Interaction\", pubblicato nel 1983.\nDescrizione.\nSono tre i sottosistemi in cui \u00e8 ripartito il modello:\nOgni sistema ha il proprio \"processore\" e la propria \"memoria\": \u00e8 infatti utilizzata un'analogia con i sistemi informatici, ai fini di semplificare l'elaborazione umana delle informazioni."}
{"id": "2431562", "revid": "1406147", "url": "https://it.wikipedia.org/wiki?curid=2431562", "title": "Bologna Football Club 1971-1972", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1971-1972.\nStagione.\nNella stagione 1971-1972 il Bologna disputa il campionato di Serie A, ottiene 25 punti piazzandosi undicesima, lo scudetto \u00e8 stato vinto dalla Juventus con una lunghezza di vantaggio sul Milan ed il Torino. Sono retrocessi in Serie B il Mantova ed il Catanzaro con 21 punti ed il Varese con 13 punti.\nIl Bologna nel girone di andata raccoglie solo 10 punti ed \u00e8 in lotta per salvarsi, poi nel girone di ritorno ne ottiene 15 e termina il campionato di Serie A 1971-1972 all'undicesimo posto in classifica, Beppe Savoldi con 15 reti \u00e8 stato il miglior realizzatore dei rossobl\u00f9, 3 reti messe a segno in Coppa Italia, 11 in campionato ed 1 in Coppa UEFA. La squadra bolognese in Coppa Italia si \u00e8 classificata al primo posto nel gruppo 5, qualificandosi ai gironi di semifinale, dove nel gruppo B giunge terza dietro al Napoli e alla Fiorentina e davanti alla Lazio. in Coppa UEFA il Bologna supera l'Anderlecht ai trentaduesimi di finale, quindi ai sedicesimi perde con la squadra jugoslava dell'FK \u017deljezni\u010dar, per aver realizzato una rete in meno in trasferta."}
{"id": "2431573", "revid": "281901", "url": "https://it.wikipedia.org/wiki?curid=2431573", "title": "Stemma di Ascoli Piceno", "text": "Lo stemma della citt\u00e0 di Ascoli Piceno \u00e8 costituito da uno scudo sul cui sfondo rosso \u00e8 posta la rappresentazione di una costruzione turrita.\nBlasonatura.\nLa blasonatura dello stemma e la descrizione del gonfalone civico si leggono all'Art. 2 del Titolo I del vigente Statuto del Comune di Ascoli Piceno , come di seguito riportato.\nL'araldica dello stemma:\nLa descrizione del gonfalone civico:\nI due emblemi vennero ufficialmente concessi con Decreto del Capo del Governo del 10 dicembre 1935. Il gonfalone comunale, conservato presso la Sala della Ragione o Sala del Consiglio all'interno del palazzo dei Capitani del Popolo, mostra alla sommit\u00e0 dell'asta un picchio simbolo del popolo dei Piceni.\nIl vessillo \u00e8 decorato con una medaglia d'oro al valor militare conferita alla citt\u00e0 per i sacrifici della popolazione e per la sua attivit\u00e0 nella lotta partigiana durante la seconda guerra mondiale.\nStoria.\nLa citt\u00e0 di Ascoli assunse lo stemma che tuttora la identifica non prima dell'XI secolo, la sua rappresentazione oltre a comparire su carte e documenti ufficiali dell'amministrazione comunale, \u00e8 presente e diffusa sulle mura di architetture e di storici edifici cittadini.\nLa raffigurazione pi\u00f9 antica \u00e8 individuata dagli autori Antonio Rodilossi ed Antonio De Santis in quella risalente all'anno 1379, ora custodita presso il municipio locale con sede a palazzo dell'Arengo. La lapide in pietra mostra nella parte superiore la composizione turrita e nella porzione inferiore una lunga iscrizione.\nLo stemma datato 1382.\nLa riproduzione dello stemma ascolano del 1382 \u00e8 attualmente esposta presso la sede comunale di piazza Arringo.\nLa lapide un tempo si trovava incassata nelle mura di Porta Torricella, detta anche Porta Tornasacco, antico varco d'ingresso della citt\u00e0, oggi murato, ma ancora riconoscibile nel muro di sostegno del Lungo Castellano Sisto V. L'ingresso si trovava all'inizio del ponte omonimo che collegava la citt\u00e0 con la sponda sinistra del Castellano. La struttura fu distrutta durante il sacco di Ascoli del maggio 1242 compiuto da Federico II. In seguito, forse ricostruita o riadattata, era utilizzata anche nel 1377, anno della redazione degli Statuti Ascolani, e nei tempi successivi.\nLo stemma \u00e8 stato scalpellato nel bassorilievo di una lapide rettangolare alla cui base l'iscrizione, redatta in caratteri gotici, ricorda il pontificato di papa Urbano VI e la data 1382: \u00ab\"MCCCLXXXII TPR URBANI PP SESTI ET MENSIS MAII EG VANNES TOME MONALDI DE ESCULO SUSPST DE OIB MURIS CIVITATIS ESCULI FECI FACERE IN POCIS ANNIS\"\u00bb.\nQuesto ordine di composizione, come riportano Antonio De Santis e Giuseppe Marinelli, fu eseguito in ottemperanza alle disposizioni che il cardinale Egidio Albornoz dette nell'anno 1357 per indicare lo stato di soggezione delle citt\u00e0 della Marca, quindi anche di Ascoli, alla Chiesa di Roma.\nNelle Costituzioni egidiane, come scrive De Santis, era previsto che: \u00ab\"entro un mese dall'aprile del 1357 sulle porte, sugli edifici pubblici, sulle rocche e sulle fortezze, si dovessero scolpire su pietra, o dipingere con congrui e consistenti colori, in modo da essere viste da tutti i passanti, le insegne della Chiesa che mostravano le chiavi che Cristo dette all'apostolo Pietro, e l'insegna del Papa Innocenzo VI; e, in avvenire quella del suo successore (\u2026), entro sei mesi dalla sua elezione.\"\u00bb\nLo stemma, inoltre, doveva essere collocato sopra qualunque altra insegna presente. Le comunit\u00e0 cittadine, continua De Santis, e le altre interessate che non si fossero adeguate avrebbero \u00ab\"pagato una sanzione di 300 fiorini d'oro, oltre l'interdetto alle citt\u00e0 e la scomunica ai loro rettori\"\u00bb. Allo stesso allineamento degli scudi dovevano essere conformati anche i sigilli delle citt\u00e0 con l'obbligo di essere apposti sempre al di sopra di qualunque altro stemma e sui plichi delle corrispondenze. Qualora non fossero state osservate queste disposizioni gli atti emanati erano da ritenersi nulli.\nGli stemmi di Porta Solest\u00e0.\nUn'immagine dello stemma che, secondo l'ipotesi di Giuseppe Avarucci, riportata nel testo di Antonio Rodilossi, potrebbe essere anteriore quelle degli anni 1379 e 1382 \u00e8 immurata all'interno della lapide senza iscrizione, risalente alla prima met\u00e0 del XIII secolo, incassata al centro della parete sopra l'arco del fornice di porta Solest\u00e0.\nSul blocco di pietra compaiono allineati tre scudi contornati da foglie di quercia, quello centrale potrebbe appartenere a Fidesmilio da Mogliano, podest\u00e0 di Ascoli che, nell'anno 1230, ordin\u00f2 la costruzione della porta. I due stemmi su fondo rosso, posti ai lati del centrale, mostrano la composizione architettonica dello stemma ascolano. L'Avarucci li cita come tali scrivendo: \u00ab\"Lo stemma \u00e8 sicuramente quello del Comune di Ascoli Piceno. E, se l'ipotesi della contemporaneit\u00e0 con l'iscrizione (1230) \u00e8 esatta non vi \u00e8 dubbio che esso sia il pi\u00f9 antico stemma del Comune.\"\u00bb riferendosi all'iscrizione latina, scritta in caratteri gotici, incisa sul blocco di pietra, posto sulla destra, che cos\u00ec recita: \u00ab\"Anni transactis ter denis mille ducentis / hanc fieri mandat Fildesmili iussio portam / qui preerat urbi quam circuit undiq(ue) flumen / hanc deus illustret qui super astra manet\"\u00bb \u00abNell'anno 1230 Fildesmilio, che presiedeva la citt\u00e0 che d'ogni parte il fiume circonda, ordin\u00f2 si edificasse questa porta. Dio, che \u00e8 sopra gli astri, la renda gloriosa.\u00bb\nSul blocco di travertino a sinistra della lapide centrale della stessa porta, aggiunto nell'anno 1450 , appaiono racchiusi nello stesso scudo gli stemmi di Ascoli e Fermo, accostamento creato a suggello della pace raggiunta tra le due citt\u00e0 con la mediazione di san Giacomo della Marca. L'iscrizione presente sotto la composizione: \u00ab\"Inclitae societati asculanorum arma haec sempiterna / et firmanorum arma haec sempiterna dicata sunt MCCCCL.\"\u00bb ormai quasi non pi\u00f9 leggibile per la corrosione del tempo, conferma la data 1450.\nLettura della simbologia dello stemma.\nGli autori locali, nell'analisi interpretativa, hanno elaborato diverse teorie riferibili al significato della composizione architettonica.\nSebastiano Andreantonelli, nel descrivere la facciata della cattedrale ascolana, dedicata a sant'Emidio, ne accost\u00f2 la similarit\u00e0 delle forme a quelle dello stemma cittadino, evidenziando la particolare simmetria che avrebbero avuto i due corpi di fabbrica qualora il campanile del lato sinistro del duomo fosse stato rialzato, dopo il crollo, alla stessa altezza di quello del lato destro. Nel testo si legge: \u00ab\"Asculanae verbis insigna, Cassarum nempe vocant\"\u00bb, all'epoca lo stemma era \u00ab\"detto volgarmente il Cassero\"\u00bb. Nella sua analisi ricord\u00f2 anche che i Picenti, prima dell'era cristiana, come confermato nei Fragmenta firmana, usavano riprodurre su vessilli e monete come simbolo il picchio, mentre, durante l'era cristiana gli ascolani utilizzarono l'immagine del cassero. Lo storico consider\u00f2 che il cassero poteva essere lo stesso riportato sulle loro monete, inteso come emblema di Ascoli quale citt\u00e0 inespugnabile, costruita come una fortezza. Strabone, infatti, la defin\u00ec come un \u00abluogo munitissimo che nessun esercito pu\u00f2 penetrare\u00bb . Allo stemma si aggiunse la presenza di due serpi che si affrontano cercando di mordersi. Queste furono considerate dall'Andreantonelli oggetto di varie interpretazioni; infatti lo storico indic\u00f2 un possibile riferimento al dio Esculapio da cui, come sostiene Panfilo, sarebbe derivato il nome alla citt\u00e0; le due figure potevano esprimere il significato di discordie civili, oppure potevano indicare Ascoli come la metropoli dei Marsi, o ancora la prudenza degli ascolani.\nIl fermano Giambattista Carducci identifica nella struttura la sintesi della simbologia delle costruzioni ascolane pi\u00f9 caratteristiche: le torri gentilizie, le stesse che valsero alla citt\u00e0 il soprannome di \"Asculum Turrita\", scrivendo: \u00ab\"\u2026e di torri si form\u00f2 lo Stemma del Comune\"\u00bb.\nAltri, come il Fioravanti, hanno dedotto dall'accostamento di questi elementi architettonici il riferimento ad una delle porte cittadine che si aprivano nelle mura di cinta urbane. \nFrancesco Antonio Marcucci v'intese un'analogia con una rocca o un fortino e descrisse ulteriormente altri particolari della composizione riportati su alcune rappresentazioni dello stemma. Si sofferm\u00f2 sul nastro svolazzante posto sopra il teschio di cavallo, simbolo araldico del valore, da cui fuoriescono due serpi, simbolo della prudenza, dove \u00e8 riportato il motto \u00abVTRVMQVE NOBIS\u00bb \u00abL'una e l'altra cosa sono con noi\u00bb, che vuol significare che il valore e la prudenza appartengono entrambe agli ascolani.\nLudovico Antonio Muratori, ebbe incertezze nel definire il prospetto come appartenente ad una porta o ad un ponte o a qualche edificio turrito. Altri autori vi riconobbero l'antico cassero che sorgeva dove oggi sono presenti i resti della Fortezza Pia.\nGiuseppe De Minicis affront\u00f2 l'interpretazione dello stemma nell'esame del conio di alcune monete del Reggimento dei Carraresi, che lo riportarono impresso per la prima volta nella storia numismatica ascolana. L'autore escluse che la composizione architettonica potesse riferirsi ad una torre, ad una porta della citt\u00e0 o ad una rocca, in quanto, quest'ultima, avrebbe avuto un ingresso poco difendibile. Consider\u00f2 anche che ognuna di queste fabbriche sarebbe stata adatta a rappresentare anche altre citt\u00e0 fortificate e concluse che Ascoli scelse per emblema un ponte, struttura che nella citt\u00e0 era largamente impiegata per garantire la comoda continuit\u00e0 delle vie di comunicazione ed utile per attraversare i corsi d'acqua che solcano il centro urbano. L'autore sostenne che le due torri ne erano le teste, sebbene erette con forme architettoniche diverse, una pi\u00f9 alta e merlata e l'altra conclusa dalla copertura a tetto, con cupolino a punta. I due archi sottostanti, composti dalle tre pile, formavano il corpo del ponte sormontato da un parapetto merlato, aperto da archetti, considerati spazi idonei a far scorrere pi\u00f9 agevolmente l'acqua della piena di un fiume.\nLo stemma ascolano si completa spesso con una corona turrita da citt\u00e0 che sovrasta lo scudo.\nCollegamenti esterni.\n "}
{"id": "2431574", "revid": "239447", "url": "https://it.wikipedia.org/wiki?curid=2431574", "title": "Wiener AC", "text": ""}
{"id": "2431575", "revid": "1005847", "url": "https://it.wikipedia.org/wiki?curid=2431575", "title": "Guerino Testa", "text": "Biografia.\nLaureato in economia e commercio, svolge la professione di dottore commercialista. Si occupa da anni di finanza agevolata per le imprese, di contabilit\u00e0 e consulenza aziendale.\nAttivit\u00e0 politica.\nLa sua esperienza politica inizia nel comune di Pescara, dove viene eletto consigliere comunale sia nel 2003 con Forza Italia che nel 2008 con il PdL.\n\u00c8 stato eletto presidente della provincia nel turno elettorale del 2009 raccogliendo il 53,2% dei voti in rappresentanza di una coalizione di centrodestra. \u00c8 sostenuto, in consiglio provinciale, da una maggioranza costituita da: PdL, Pescara Futura, UdC, MpA.\nIl 16 novembre 2013, con la sospensione delle attivit\u00e0 del Popolo della Libert\u00e0 aderisce al Nuovo Centrodestra guidato da Angelino Alfano.\nIl mandato amministrativo sarebbe scaduto nella primavera del 2014 ma ha deciso di dimettersi anticipatamente di qualche giorno, il 24 gennaio di tale anno, per candidarsi alla guida del Comune di Pescara, sostenuto dal suo partito l'NCD, dall'UDC e da due liste civiche \"Pescara in Testa\" e \"Rinascita Popolare\". Il caso Pescara assumer\u00e0 una centralit\u00e0 politica nel centrodestra anche nazionale a causa della designazione del candidato unitario della coalizione a Sindaco di Pescara visto lo scontro fortissimo tra Testa e il Sindaco Luigi Albore Mascia (ex AN oggi Forza Italia) sostenuto da FI e Fratelli d'Italia con l'ipotesi di primarie che sfumer\u00e0 determinando una spaccatura nella coalizione. Al primo turno, ottiene solo 8.335 voti, pari al 12,02% piazzandosi quarto dietro al candidato PD Alessandrini (43%), il Sindaco uscente di Forza Italia Mascia (22,8%), la 5 Stelle Sabatini (16,1%) . In occasione del ballottaggio, si schiera con il sindaco uscente Luigi Albore Mascia dopo le forti tensioni del primo turno, ricandidato da Forza Italia, Fratelli d'Italia - Alleanza Nazionale e Pescara Futura, firmando un apparentamento formale venendo sconfitti con il 34% contro il 67% di Alessandrini.. Dopo l'elezione di Marco Alessandrini diventa, dunque, consigliere d'opposizione.\nCon l'entrata in vigore della Riforma Delrio, che ha trasformato le province in un ente di secondo livello, nel 2014 si candida a Presidente della Provincia per un secondo mandato per il centrodestra sostenuto dalla lista \"#Provinciaprima\" ma viene battuto da Antonio Di Marco, Sindaco di Abbateggio per il centrosinistra appoggiato dalla lista \"Di Marco Presidente\" con il 41% contro il 59% dell'avversario. Di Marco ha ottenuto 49.410 voti ponderati (calcolati sul peso dei sindaci e consiglieri comunali in base alla grandezza della popolazione) contro i 34.291 di Testa con l'89% di affluenza (484 su 541 aventi diritto). \nSi candida, (in quota FdI), alla Camera dei Deputati nel collegio uninominale di Pescara, ma non risulta eletto, arrivando secondo dopo Andrea Colletti.\nAlle elezioni regionali in Abruzzo del 2019, vinte dal candidato di FdI Marco Marsilio, viene eletto in Consiglio regionale per Fratelli d'Italia con 2.700 preferenze, risultando il secondo degli eletti del partito.\nNell'ottobre 2019 ha chiesto di patteggiare una condanna a un anno e mezzo in riferimento a due casi di bancarotta dello scandalo legato al crac finanziario del gruppo dell'imprenditore Carmine de Nicola."}
{"id": "2431576", "revid": "1305772", "url": "https://it.wikipedia.org/wiki?curid=2431576", "title": "Suzanne Vega (album)", "text": "Suzanne Vega \u00e8 l'album d'esordio della cantautrice statunitense Suzanne Vega, pubblicato nel maggio del 1985.\nMusicisti.\nCracking\nFreeze Tag\nMarlene on the Wall\nSmall Blue Thing\nStraight Lines\nUndertow\nSome Journey\nThe Queen and the Soldier\nKnight Moves\nNeighborhood Girls\nClassifica.\nAlbum\nSingoli"}
{"id": "2431577", "revid": "1543377", "url": "https://it.wikipedia.org/wiki?curid=2431577", "title": "John Crittenden Duval", "text": "Fu il primo scrittore del Texas e il padre della letteratura texana secondo J. Frank Dobie. . La sua opera principale, intitolata \"Early Times\", fu pubblicata nel suo paese a partire dal 1867 sul giornale \"Burke's Weekly\" e nel 1892 fu raccolta sotto forma di un libro."}
{"id": "2431578", "revid": "287204", "url": "https://it.wikipedia.org/wiki?curid=2431578", "title": "Adobe Connect", "text": "Adobe Connect, in precedenza chiamato Macromedia Breeze e Adobe Acrobat Connect, \u00e8 un'applicazione software basata su Adobe Flash che permette di effettuare delle riunioni online, servire da supporto a una teleconferenza, delle sessioni di e-learning e di creazioni di contenuti collaborativi.\nAdobe dopo l'acquisizione di Macromedia ha rinominato il software in Acrobat Connect.\nL'applicazione ospitata su server si compone in moduli, all'interno dei quali viene trasmesso audio, video, condivisione di schermo e contenuto\nStoria.\nIl prodotto \u00e8 stato inizialmente sviluppato da una startup chiamata Presedia e includeva un plug-in PowerPoint -to- Flash di prima generazione (che poi \u00e8 diventato Adobe Presenter) e un modulo di formazione. Macromedia ha acquisito Presedia e aggiunto un componente di web conferencing in tempo reale, chiamato Breeze Live (successivamente ribattezzato Breeze Meeting).\nNella versione 5, Macromedia Breeze includeva quattro applicazioni: Breeze Presenter test, Breeze Training, Breeze Meeting e Breeze Events (novit\u00e0 nella versione 5). In seguito all'acquisizione da parte di Adobe , Macromedia Breeze Meeting \u00e8 stato inizialmente rinominato Adobe Connect, poi Adobe Acrobat Connect Professional e successivamente Adobe Connect. La linea di prodotti completa include versioni rinominate di Breeze Training, Breeze Meeting, Breeze Presenter e Breeze Events.\nCaratteristiche.\nContenuti della suite.\nAdobe Connect include le seguenti applicazioni:\nPu\u00f2 interagire con Adobe Captivate , uno strumento di creazione rapida di eLearning con capacit\u00e0 di pubblicare direttamente sul server Connect.\nPolemica.\nLa biologa cellulare molecolare britannica Margaret Robinson , nel 2021, si \u00e8 espressa contro il recente aggiornamento di Adobe Connect."}
{"id": "2431582", "revid": "287204", "url": "https://it.wikipedia.org/wiki?curid=2431582", "title": "Valter Catarra", "text": "Attivit\u00e0 politica.\nSindaco di Notaresco dal 2003 al 2013, \u00e8 stato eletto presidente della provincia di Teramo nelle elezioni provinciali del 7 giugno 2009 raccogliendo il 50,02% dei voti in rappresentanza di una coalizione di centrodestra.\n\u00c8 stato sostenuto, in consiglio provinciale, da una maggioranza costituita da PdL, lista \"Al Centro per Catarra Presidente\", UdC, Liberalsocialisti e MpA.\nIl mandato amministrativo \u00e8 scaduto nel 2014.\nVicende giudiziarie.\nIl 27 aprile 2012 la Procura di Teramo rende noto che il Presidente Catarra \u00e8 indagato per abuso di ufficio, truffa e falso nella inchiesta \"Teramo Lavoro\" insieme a Venanzio Cretarola amministratore delegato della stessa societ\u00e0 in house all'ex direttore del personale della societ\u00e0 Salvatore Lagatta, attuale sindaco di Bussi sul Tirino (solo per ipotesi di abuso d'ufficio) L'inchiesta \u00e8 volta ad accertare il corretto utilizzo di fondi strutturali europei (Fse) assegnati dalla Provincia alla societ\u00e0 Teramo Lavoro SRL, costituita e posseduta interamente dalla stessa Provincia che per essa gestisce servizi, nata nel 2010, contestando una somma di oltre 1 milione di euro. L'inchiesta \u00e8 originata dalle denunce inviate dal segretario UIL FP di Teramo e dal Dirigente del Settore Lavoro della Provincia riguardanti una presunta \u201cdistrazione\u201d di fondi europei oltre a presunte assunzioni clientelari. Il clamore mediatico della vicenda \u00e8 stato amplificato da un servizio del TG1 di prima serata che ha ripreso, senza preoccuparsi di effettuare il minimo riscontro, notizie apparse nella stampa locale teramane circa una presunta auto assunzione a tempo indeterminato che l'amministratore della societ\u00e0 avrebbe posto in essere addirittura cercando di nasconderla assumendosi come \u201csegretario\u201d di s\u00e9 stesso e cambiandosi nome. Rispetto ai contenuti del servizio del TG1 il suo ex direttore Augusto Minzolini \u00e8 stato successivamente rinviato a giudizio dal Tribunale di Roma per diffamazione aggravata. Catarra e Cretarola vengono rinviati a giudizio, senza essere mai essere prima sentiti o interrogati dagli inquirenti, unicamente su un presunto reato assente nelle denunce iniziali. L'accusa si riferisce alla presunta indebita percezione da parte di Cretarola di un compenso per l'attivit\u00e0 di coordinatore del progetto finanziato dal Fondo sociale europeo la cui realizzazione era stata affidata dalla Provincia alla societ\u00e0, attivit\u00e0 che secondo l'accusa (basata solamente sulle dichiarazioni del dirigente del Settore Lavoro) Cretarola non avrebbe mai svolto. Con dichiarazioni apparse sulla stampa e sulle televisioni locali Cretarola ha ripetutamente definito \u201cbizzarra\u201d oltre che infondata questa accusa, in primo luogo perch\u00e9 in realt\u00e0 (come facilmente verificabile chiedendolo a decine di persone coinvolte) tale attivit\u00e0 sarebbe da lui stata effettivamente svolta. In secondo luogo l'assurdit\u00e0 dell'accusa \u00e8 resa evidente dal fatto che Cretarola, concordandolo con il Presidente della societ\u00e0 oltre che della Provincia Catarra, ha rinunciato ad un'indennit\u00e0 di carica in qualit\u00e0 di amministratore della societ\u00e0 per porre in essere inspiegabilmente \u201cartifici e raggiri\u201d, insieme ai due coimputati, per riuscire ad ottenere un'indennit\u00e0 inferiore. Dalle indagini svolte, oltre che dai diversi controlli interni svolti dagli organi competenti della Provincia, \u00e8 risultato ufficialmente che il 99,8,% delle risorse finanziarie utilizzate dalla societ\u00e0 Teramo Lavoro \u00e8 rappresentato unicamente da bonifici bancari per le retribuzioni del personale in quanto la societ\u00e0, allo scopo di risparmiare al massimo, era autorizzata dalla Provincia ad utilizzare locali e strutture dell'Ente.\nIl consigliere regionale dell'Idv Carlo Costantini (autore di altrettanti esposti insieme alla Uil e al gruppo consiliare del Pd in Provincia) nei aveva parlato di \"raccomandopoli\" teramana dichiarando come \u00abTeramo Lavoro assume, senza rispettare le medesime procedure, un giovane esponente del Pdl, l'ex segretaria di un parlamentare, la nipote di un consigliere provinciale, la figlia di un primario vicina al Sindaco di Teramo e tanto altro ancora\u00bb. Come risulta dagli atti depositati all'interno dei fascicoli processuali, dopo aver interrogato lo stesso Costantini, la Procura di Teramo ha trasmesso all'organo competente una segnalazione di reato per diffamazione nei confronti dello stesso Costantini. Nel 2014 lo stesso PM ha richiesto di procedere nei confronti di Cretarola per \u201cdichiarazione infedele\u201d finalizzata ad evasione fiscale per aver ritenuto esenti da IVA le fatture inviate alla Provincia di Teramo connesse all'utilizzo del Fondo sociale europeo.\nInchiesta auto blu: peculato.\nIl 6 maggio 2014 si apprende che Catarra \u00e8 indagato anche per peculato perch\u00e9 si sarebbe presentato il giorno della prima udienza sul caso Teramo Lavoro (inchiesta in cui \u00e8 indagato per abuso d ufficio, truffa e falso in merito ad assunzioni sospette e utilizzo distorto di fondi comunitari) il 13 novembre 2013 dove \u00e8 stato rinviato a giudizio dal GIP di Teramo, con l'auto blu di servizio a spese della Provincia.\nControversie.\nCaso Idrovolante.\nIl 14 aprile 2014 la trasmissione televisiva L'Arena condotta da Massimo Giletti su Rai1 denuncia, riprendendo un caso sollevato da un blog locale I Due Punti, un progetto che prevedeva un finanziamento alla Provincia di Teramo di 575\u00a0000 euro di fondi europei, con l'obiettivo generale di creare nel Mare Adriatico un sistema di collegamento veloce \u2013 con gli idrovolanti \u2013 tra le zone costiere dei paesi coinvolti (Italia, Croazia, Montenegro, Albania, Grecia) mai realizzato.\nA Giulianova viene realizzato con 96.049,80 la posa e la fornitura di un pontile per l'attacco dell'idrovolante e venendo contestualmente firmata con decreto dirigenziale del 4 giugno 2013 una ricerca in campo internazionale per trovare ditte interessate a realizzare collegamenti transfrontalieri per favorire gli interscambi fra le citate nazioni senza tuttavia pubblicare un bando. Alla data di scadenza dell'avviso \u00e8 pervenuta una sola manifestazione di interesse, presentata dalla Magister Ludi Aviation, che intende operare con mezzi forniti dalla Loch Lomond Seaplanes, impresa scozzese che ha fornito attestazione di concessione di disponibilit\u00e0 di un idrovolante Cessna 208 Caravan. Tuttavia la societ\u00e0 interessata non solo non dispone di un proprio idrovolante (il mezzo verr\u00e0 fornito da una impresa scozzese) ma, \u201cal momento non si avvale di personale dipendente e/o di collaboratori a progetto e pertanto non \u00e8 iscritta n\u00e9 all'INAIL n\u00e9 all'INPS\u201d. Inoltre a tale ditta non viene richiesto solo un \u201cservizio di noleggio di un idrovolante da utilizzare nei voli test\u201d che si terranno dal 1\u00ba luglio al 14 luglio prossimi (costo pari a 179.340,00 ovvero un terzo del budget pluriennale di fondi Ue speso solo per voli test) oltre a 45 ore aggiuntive per andata e ritorno dell'idrovolante dalla Svezia visto che l'impresa scozzese proprietaria del velivolo \u201cnon si \u00e8 resa pi\u00f9 disponibile, ed \u00e8 stata sostituita dalla svedese Grafair Flight Management AB\u201d. La Provincia d\u00e0 35.574,00 euro pari al 20% della totale somma pattuita accettando anche una clausola discussa che prevede 2.000 euro in pi\u00f9 per ogni ora di volo supplementare. Si scopre inoltre che il dirigente della Provincia di Teramo Leo di Liberatore che si occupa di Finanza e Contabilit\u00e0, oltre che di Politiche Comunitarie, per cui egli \u00e8 anche il responsabile del progetto \u201cAdri Sea Planes\u201d (relativo al Programma IPA Transfrontaliero Adriatico sull'Idrovolante) richieda al settore B12 \"Viabilit\u00e0 e Suolo\" della Provincia di indicare la ditta pi\u00f9 idonea alla realizzazione del pontile a Giulianova venendo indicato quale tecnico idoneo l'Ing. Roberto Gelardini con studio in via Scarselli,1\u00a064100 Teramo\u201d per un incarico da 2.516,80. Tuttavia si scopre che l'ingegnere Gelardini \u00e8 socio della TPS Ingegneria SRL, societ\u00e0 della quale \u00e8 amministratore unico. \u00c8 direttore tecnico l'ing. Ernesto Martegiani, il cui nome comparirebbe insieme proprio a quello di Di Liberatore in una lista di presunti affiliati alla massoneria locale. Tuttavia colpisce che a capo del settore B12 a cui Di Liberatore avesse chiesto di indicare la ditta pi\u00f9 idonea alla realizzazione del pontile, scelta poi caduta su Gelardini socio di Martegiani, ci sia proprio lo stesso dirigente con una nomina \"ad interim\" da un paio di anno. Ora \u00e8 necessario che la Provincia progetti e renda operativo un software per prenotazione voli passeggeri (software che gestisca prenotazione per 9 posti passeggeri per i voli inaugurali. Con decreto dirigenziale firmato dal capo del settore B7 (Leo di Liberatore) tra le 5 societ\u00e0 a cui \u00e8 stata presentata una lettera di invito \u00e8 stata scelta come \"migliore offerta tra qualit\u00e0 e prezzo\" la ditta NEO sas di Teramo per un importo pari a ad \u20ac. 48.100,00 + iva\u201d scelta da una Commissione di gara venendo omessa la complessit\u00e0 del l'incarico da giustificare una spesa complessiva pari a 58.201,00 euro dalla Provincia.Come se non bastasse la Provincia con determinazione dirigenziale n. 249 del 3 agosto 2011 provvedeva ad affidare l'incarico di assistenza tecnica per il progetto degli idrovolanti. Nel provvedimento indicato si dice che la commissione giudicatrice \u201cha individuato quale migliore offerta quella presentata dalla ditta Kalumet di Pescara, avente un'offerta economica di ribasso del 10% sulla somma base di \u20ac. 127.000,00 + iva\u201d impegnando \u201ca tale riguardo la complessiva somma di \u20ac 137.160,00\u201d che tuttavia risulta per\u00f2 priva di personale e collaboratori tecnici in quanto proprio da contratto avrebbe dovuto fornire alla Provincia un Coordinatore Esperto Senior con esperienza minima di 10 anni, un Assistente al Coordinamento Esperto Senior, un Responsabile Partnership Esperto Senior, un Responsabile amministrativo Esperto Senior con esperienza minima di 10 anni, un Esperto Rendicontazione Esperto Senior e un Junior di segreteria, per un totale di ben 6 esperti. Addirittura l'incarico alla Kalumet con determinazione dirigenziale n. 65 dell'1/03/2013 viene prorogata di altri 2 anni per ulteriori 36.750,00 euro nonostante continui ad essere senza personale ricevendo dall'Ente Provincia pagamenti celeri per la liquidazione (nonostante i tempi della PA siano molto lunghi e la ditta in questione non abbia famiglie da mantenere).Infine la Provincia aveva la necessit\u00e0 di tradurre dall'italiano all'inglese il \u201cCodice della Navigazione\u201d, il \u201cCodice Idro\u201d, il \u201cRegolamento dell'Aria\u201d e il \u201cDM avio superfici\u201d incaricando una traduttrice con determinazione del Settore B7 n. 33 del 12/02/2013 la quale forniva un preventivo di spesa pari ad \u201c\u20ac 12,00 a pagina per un totale di 111 pagine ed un costo complessivo di \u20ac 1.332,00\u201d. Tuttavia l'Art. 7 comma 6 del Testo Unico del Pubblico Impiego (D.Lgs. n. 165/2001) afferma che qualora non ci sia personale all'interno dell'Ente competente allo svolgimento di un dato incarico, possono essere conferiti incarichi individuali con contratti autonomi di natura occasionale ma la Provincia non ha indicato la presenza di elementi interni capaci al l'incarico e dove non presenti la Provincia ha dimenticato di dare conto degli esiti della verifica effettuata nel testo della determinazione di incarico. Inoltre, nel caso specifico, risulterebbe che con determinazione dirigenziale n. 371 del 03/09/2012 sia stato assunto per il medesimo progetto degli idrovolanti un \u201cCollaboratore per la WP2 Azioni 2.2 e 2.3\u201d nella persona della dott.ssa Sara Valeri. Alla fine l'unica cosa rimasta di questo progetto pagato con 575.000 euro di fondi europei sarebbero soltanto i 96.000 per la costruzione del pontile galleggiante mentre il restante sarebbe stato \"sperperato\" in incarichi e rivoli per finanziare in soldoni soltanto 4 voli prova dell'idrovolante mai pi\u00f9 utilizzato. Inoltre emergerebbero le responsabilit\u00e0 della Regione Abruzzo che ha il compito di vagliare e valutare i progetti sull'Europa scaricando le responsabilit\u00e0 sulla stessa Provincia di Teramo.\nIl Presidente Catarra, in diretta televisiva, si \u00e8 difeso denunciando che il progetto non \u00e8 decollato, ma non per negligenze della Provincia accusando la trasmissione di aver parlato di \"notizie false\". Sul progetto \"Adri-Seaplanes\", che avrebbe dovuto collegare localit\u00e0 adriatiche quali Giulianova, Brindisi, Antivari, Valona, Pola e Corf\u00f9, Catarra rivendica il fatto che la Provincia avrebbe solo risposto, assieme ad altri enti, a un bando per incrementare gli spostamenti sostenibili tra le sponde adriatiche e che gli uffici di via Milli non possono in alcun modo intervenire nella programmazione europea. \u00abNon era possibile fare altro, ma soprattutto non era previsto che il progetto continuasse con collegamenti assicurati da subito. La Provincia ha fatto solo ci\u00f2 che le competeva\u00bb, ribadisce Catarra, aggiungendo come il pontile che \u00e8 stato realizzato a Giulianova con i fondi del progetto (la Provincia ha beneficiato di 575.000 euro su un totale di 2.319.000 euro del programma comunitario di cooperazione transfrontaliera \"Cbc Ipa Adriatico\") sar\u00e0 utilizzato da altri enti..\nCaso compensi d'oro.\nLa stessa trasmissione inoltre denuncia come il segretario generale della Provincia Gianna Becci che ricopre anche \"ad interim\" l'incarico di direttore generale contemporaneamente riceva un maxistipendio di 210.000 euro lordi annui come il Presidente della Repubblica. La Becci si \u00e8 difesa affermando che \u00abi dirigenti rischiano con il loro patrimonio e lavorano fino a 14 ore\u00bb, \u00e8 la risposta, \u00abil mio Cud nel 2013 \u00e8 stato di 168mila euro. Comunque farei questo lavoro anche a meno\u00bb. Secondo le informazioni la Giunta provinciale con precisa delibera avrebbe concesso il massimo (con variazioni di oltre 30.000 euro fra il minimo e il massimo che ha portato la contestazione del suddetto fondo a dubbi del Ministero dell'Economia perch\u00e9 indebitamente incrementato dalla Provincia) attribuibile a ciascun dirigente dell'Ente anche in relazione al fatto che dei 13 settori molti sono ricoperti ad interim da persone preposte a capo di pi\u00f9 settori per cui percepiscono emolumenti ulteriori a causa di pensionamenti ed abbandoni degli ex dirigenti. Si \u00e8 scoperto inoltre che un dirigente avvocato riceveva oltre ai 103.000 euro annui anche 130.000 come compenso specifico \"derivanti da condanna alle spese della controparte\" ma secondo il Regolamento sull'Avvocatura provinciale, approvato dalla Giunta, anche quando la somma non venga effettivamente recuperata da terzi o la causa si concluda per abbandono di giudizio."}
{"id": "2431585", "revid": "767487", "url": "https://it.wikipedia.org/wiki?curid=2431585", "title": "Wayne Henderson", "text": ""}
{"id": "2431586", "revid": "121295334", "url": "https://it.wikipedia.org/wiki?curid=2431586", "title": "J. Frank Dobie", "text": "Era particolarmente celebre per le sue descrizioni della vita rurale del Texas."}
{"id": "2431588", "revid": "883212", "url": "https://it.wikipedia.org/wiki?curid=2431588", "title": "\u0160ar\u016bnas Bartas", "text": "Biografia.\nGli esordi.\nSi interessa di cinema fin da adolescente. Il suo primo lavoro, che gli consentir\u00e0 l'accesso al VGIK di Mosca, \u00e8 \"Tofolaria\", un documentario su una delle ultime popolazioni autoctone siberiane. Il suo lavoro di diploma \u00e8 il mediometraggio \"Praejusios dienos atminimuiv\" (\"In memoria dei giorni passati\", 1990) in cui un marionettista di strada ci guida dall'alba al tramonto lungo le strade ed i visi di una citt\u00e0 baltica segnata dalla storia. Sono questi infatti gli anni in cui la Lituania ha iniziato il suo doloroso percorso di indipendenza da Mosca ed \u00e8 in questo clima di mutamento che Bartas decide di fondare la sua casa di produzione \"Kinema Studija\" dando il via alla rinascita del cinema lituano e al circuito di registi indipendenti (tra cui Vildziunas, Stonys, Matelis).\n\"Trys dienos\".\nNel 1991 sposta la sua attenzione con \"Trys dienos\" su Kaliningrad, importante porto russo sul Baltico, ormai decaduta assieme al regime. Abbandonato l'occhio puramente documentaristico si dedica alla descrizione di una generazione oppressa da una stagnante decadenza. Con questo film inizia la collaborazione con l'attrice Katja Golubeva, conosciuta al VGIK, da cui avr\u00e0 un figlio. Il film tratta del viaggio speranzoso di due giovani di campagna, l'arrivo in una Kaliningrad devastata, l'incontro con due coetanee disilluse che li preparano a risalire sul treno del ritorno con la tradita speranza di un viaggio per il miglioramento. Con questo film, selezionato e premiato al Berlin International Film Festival e al FantasPorto, cattura l'attenzione dei critici e cineasti europei.\n\"Koridorius\" e \"Namai\".\nNel 1994, inizia la sua produzione di film girati in ambienti chiusi e isolati, \u00e8 la volta di \"Koridorius\", dove il corridoio \u00e8 il collegamento tra le diverse stanze e esistenze che lo abitano, smantellando la concezione temporale e proiettandoci in una dimensione mentale. Al film partecipano oltre alla Golubeva il famoso regista teatrale Eimuntas Nekro\u0161ius. \u00c8 con questo film che viene conosciuto in Italia, vincendo il premio C.I.C.A.E. al Torino Film Festival nel 1995. Due anni dopo \u00e8 la volta di \"Namai\" (\"A casa\"), dove un giovane (Francisco Nascimento) si aggira fra gli ambienti di una villa decadente immersa nel bosco, e osserva distaccatamente ci\u00f2 che vi accade. La sceneggiatura dalle inflessioni visionarie e simboliche \u00e8 scritta a quattro mani con la Golubeva. Nel film compaiono anche Valeria Bruni Tedeschi, Alex Descas e il regista francese Leos Carax che \u00e8 stato tra i primi registi europei ad ammirare e scrivere su Bartas, facendogli interpretare il ruolo di capo rivoluzionario nel suo film \"Pola X\". Il film \u00e8 stato presentato al Festival di Cannes nel 1997.\n\"Lontano da Dio e dagli uomini \" e \"Freedom\".\nCon \"Lontano da Dio e dagli uomini\" (\"Few of Us\", 1996), inizia la collaborazione con Paulo Branco, produttore gi\u00e0 di Manoel de Oliveira, Pedro Costa e Raoul Ruiz. Un film sull'incontro tra una ragazza di citt\u00e0 con una delle ultime popolazioni indigene della Siberia, unico film distribuito in Italia (dalla PlayBill). Nel 2000 esce \"Freedom\", presentato al Festival di Venezia, ambientato nel deserto in Marocco, dove tre trafficanti di droga sfuggono alla polizia rifugiandosi nel deserto, assaporando una libert\u00e0 costretta nell'ostilit\u00e0 del paesaggio.\n\"Septyni nematomi zmones\".\nDopo tre anni di inattivit\u00e0 partecipa al film collettivo \"Visions of Europe\", assieme ad altri registi europei per dare una molteplicit\u00e0 di sguardi sulle identit\u00e0 europee, con un cortometraggio sulla pubert\u00e0 dal titolo \"Children Lose Nothing\". Nel 2005 viene presentato a Venezia il suo penultimo lungometraggio, \"Septyni nematomi zmones\" (titolo internazionale: \"Seven invisible men\"), ambientato nelle terre dell'Asia centrale, precisamente in Crimea. Dalla linea narrativa pi\u00f9 definita, il film, una sorta di road movie, narra il viaggio di quattro personaggi alla ricerca di un luogo dove essere liberi, lontani dalle regole.\nAccoglienza in Italia.\nIn Italia i film di Bartas sono stati conosciuti grazie a \"Fuori Orario\" di Enrico Ghezzi, alle selezioni dei festival di Torino e Venezia. Nel 1998 \u00e8 stato membro della giuria per il Festival Cinematografico di Venezia. Nel 2007 la Fiera del libro di Torino gli dedica una retrospettiva e nel novembre del 2008 gli \u00e8 stato consegnato il Premio Mario Gallo di Cosenza.\nPoetica.\nLo stile caratteristico dei film di Bartas fatti di lunghi piani sequenza fissi non segue tempi e tecniche narrative classiche, ma lascia lo spettatore libero di costruirsi un proprio percorso: \u201cSarebbe ingiusto negare alle pellicole del lituano la patente narrativa. Perch\u00e9 questa benedetta storia nei suoi metri di celluloide la si trova sempre. Sta a noi costruirla. Sta a noi cercarla.\u201d. Nelle immagini di Bartas il personaggio o meglio l'uomo non \u00e8 separabile dal suo ambiente, ma \u00e8 proprio l'ambiente che riesce meglio a rappresentarlo. L'uomo di Bartas ha perso tutte le coordinate spaziali e temporali, corpi immobili scavati dalle ombre della propria esistenza si lasciano leggere e svelare dalla m.d.p.\nUn accurato lavoro viene dedicato anche alla colonna sonora in cui i \u201crumori. Sono i veri protagonisti (...) Poca \u00e8 la musica e mai pulita, perlopi\u00f9 originata dalle situazioni della scena. Ma continui sono i rumori, anch'essi in presa diretta, che scandiscono le tensioni dei piani, che impregnano l'inquadratura e partecipano a comporre l'espressione (\u2026) Rumori che ispirano l'immagine che l'attraversano per lasciarvi una traccia indelebile (\u2026) una partitura fatta di sfondi atonali, di improvvisi ed echeggianti accordi, di brusii e ritmi strozzati.\u201d Quella di Bartas \u00e8 senza dubbio una delle ricerche sul linguaggio cinematografico in cui \u00e8 lo spettatore che lasciandosi trascinare dalle atmosfere sospese costruisce un proprio film, una propria storia che rimane assolutamente personale ed intima. Scarno di citazioni e riferimenti intellettuali, il cinema di Bartas \u00e8 un cinema puro, in cui l'immagine si riprende i propri tempi e stabilisce un nuovo rapporto col suo spettatore."}
{"id": "2431597", "revid": "1573940", "url": "https://it.wikipedia.org/wiki?curid=2431597", "title": "Br\u00f8nsh\u00f8j Boldklub", "text": "Il Br\u00f8nsh\u00f8j BK \u00e8 un club calcistico danese fondato nel 1919 che milita nella 1. Division danese, ma nel passato ha partecipato in pi\u00f9 occasioni al massimo campionato danese."}
{"id": "2431600", "revid": "281652", "url": "https://it.wikipedia.org/wiki?curid=2431600", "title": "Cacatua galerita", "text": "Il cacatua ciuffogiallo (Cacatua galerita) \u00e8 un uccello della famiglia dei Cacatuidi, diffuso in Australasia.\nDistribuzione e habitat.\nLa specie \u00e8 diffusa in Australia, Indonesia e Papua Nuova Guinea. \u00c8 stata introdotta in Nuova Zelanda, Palau, Porto Rico."}
{"id": "2431607", "revid": "287204", "url": "https://it.wikipedia.org/wiki?curid=2431607", "title": "Cacatua goffiniana", "text": "Il cacatua delle Tanimbar (Cacatua goffiniana) \u00e8 un uccello della famiglia dei Cacatuidi, endemico dell'Indonesia ed originario delle isole Tanimbar.\nSi nutre di frutti, fiori, bacche e semi che cerca sia sugli alberi che al suolo. I maschi presentano l\u2019iride di colore nero a differenza delle femmine in cui \u00e8 marrone.\n\u00c8 una specie discretamente diffusa in cattivit\u00e0, situazione nella quale si riproduce abbastanza bene. Durante la stagione riproduttiva i maschi possono dimostrarsi molto aggressivi con le femmine. Si dimostra molto socievole con l'uomo anche se richiede molte cure cure e mal sopporta di venire trascurato."}
{"id": "2431609", "revid": "1573940", "url": "https://it.wikipedia.org/wiki?curid=2431609", "title": "Cacatua haematuropygia", "text": "Il cacatua delle Filippine (Cacatua haematuropygia ()) \u00e8 un uccello della famiglia dei Cacatuidi, considerato in pericolo critico di estinzione.\nDescrizione.\nSpecie affine al cacatua di Ducorps, si presenta con piumaggio bianco con velature gialle pallidissime e segni evidenti gialli su sottoala e parte inferiore della coda, dove compare anche un'evidente colorazione rosso-arancio. Ha occhio cerchiato di pelle azzurra, con iride scura nel maschio e rossiccia nella femmina; becco e zampe sono grigio chiaro. La taglia \u00e8 attorno ai 30\u00a0cm e il ciuffo \u00e8 corto e arrotondato.\nBiologia.\nSi nutre di semi, bacche, frutta e spesso in passato, quando le popolazioni erano numericamente forti, era stato considerato dannoso per le coltivazioni. Vive in coppie o piccoli gruppetti che amano stazionare nella vegetazione fitta. La stagione degli amori inizia a maggio e la coppia nidifica a pochi metri da terra, negli alberi cavi, dove la femmina depone normalmente 2 uova che cova per 24-25 giorni. I piccoli lasciano il nido a circa 9 settimane dalla schiusa e dipendono ancora dai genitori per altre 3-4 settimane.\nDistribuzione e habitat.\nVive nelle Filippine e nelle isole dell'arcipelago di Palawan, nel mare di Sulu, dove una volta era numeroso ma oggi, a causa della deforestazione, dell'incremento demografico umano e delle catture (facili quelle dei pulcini poich\u00e9 i nidi sono a pochi metri da terra), \u00e8 diventato raro. Si calcola che la popolazione complessiva oscilli tra i 1000 e i 4000 individui. Abita le foreste primarie e secondarie di pianura e le foreste di mangrovie."}
{"id": "2431612", "revid": "1573940", "url": "https://it.wikipedia.org/wiki?curid=2431612", "title": "Lophochroa leadbeateri", "text": "Il cacatua di Leadbeater o cacatua del maggiore Mitchell (Lophochroa leadbeateri ()) \u00e8 un uccello della famiglia dei Cacatuidi, endemico dell'Australia. \u00c8 l'unica specie del genere Lophochroa.\nDescrizione.\nIl cacatua di Leadbeater \u00e8 un pappagallo di medie dimensioni . Il suo piumaggio \u00e8 bianco sul dorso e sulle ali, mentre il petto e il capo sono di un rosa chiaro. Caratteristica \u00e8 la sua cresta dai colori molto vivaci, quali il rosso, l'arancio e il giallo."}
{"id": "2431614", "revid": "43530", "url": "https://it.wikipedia.org/wiki?curid=2431614", "title": "Sondaggi geognostici", "text": ""}
{"id": "2431615", "revid": "1573940", "url": "https://it.wikipedia.org/wiki?curid=2431615", "title": "Cacatua moluccensis", "text": "Il cacatua crestasalmone (Cacatua moluccensis ()) \u00e8 un uccello della famiglia dei Cacatuidi, endemico dell'Indonesia.\nDescrizione.\nIl cacatua delle Molucche \u00e8 lungo circa 50 cm ed \u00e8 originario del Ceram e di altre isole dell'Arcipelago da cui prende il nome. Frequenta soprattutto le zone prossime alla costa dove fa spesso razzie nelle coltivazioni di palma da cocco. Si nutre di frutta, bacche ma anche di insetti. Nidifica sugli alberi, a molti metri di altezza dal suolo."}
{"id": "2431622", "revid": "287204", "url": "https://it.wikipedia.org/wiki?curid=2431622", "title": "Cacatua ophthalmica", "text": "Il cacatua occhiazzurri (Cacatua ophthalmica) \u00e8 un uccello della famiglia dei Cacatuidi, endemico di Papua Nuova Guinea."}
{"id": "2431627", "revid": "287204", "url": "https://it.wikipedia.org/wiki?curid=2431627", "title": "Cacatua pastinator", "text": "La corella occidentale (Cacatua pastinator) \u00e8 un uccello della famiglia dei Cacatuidi."}
{"id": "2431629", "revid": "43530", "url": "https://it.wikipedia.org/wiki?curid=2431629", "title": "Friggitura", "text": ""}
{"id": "2431630", "revid": "1573940", "url": "https://it.wikipedia.org/wiki?curid=2431630", "title": "Eolophus roseicapilla", "text": "Il galah o cacatua rosa (Eolophus roseicapilla ()) \u00e8 un uccello della famiglia dei Cacatuidi, diffuso in Australia. In passato era stato classificato sotto il genere Cacatua.\nDescrizione.\nIl galah presenta un piumaggio di colore rosa scuro su pancia, petto e guance, mentre il capo e il dorso sono di colore bianco. La caratteristica cresta \u00e8 di colore bianco rosato. Ha una lunghezza di circa 25 centimetri e un peso di circa 200 grammi.\nBiologia.\nPredilige la vita in compagnia di altri esemplari vivendo prevalentemente in gruppi di diverse unit\u00e0, e non avendo un'indole aggressiva ogni individuo stabilisce legami affettuosi con i suoi simili, indipendentemente dal sesso, tanto che secondo lo studioso Bruce Bagemihl il cacatua pettorosa presenta come frequenza di comportamento sessuale nel 44% con individui dello stesso sesso, nell'11% con entrambi i sessi e nel 44% con individui di sesso opposto."}
{"id": "2431631", "revid": "287204", "url": "https://it.wikipedia.org/wiki?curid=2431631", "title": "Cacatua sanguinea", "text": "La corella minore (Cacatua sanguinea) \u00e8 un uccello della famiglia dei Cacatuidi."}
{"id": "2431632", "revid": "281652", "url": "https://it.wikipedia.org/wiki?curid=2431632", "title": "Cacatua sulphurea", "text": "Il cacatua crestagialla (Cacatua sulphurea) \u00e8 un uccello della famiglia delle \"Cacatuidae\", di dimensioni leggermente minori rispetto agli altri cacatua congeneri e distinguibile per la cresta e le guance gialle. Il suo \"habitat\" comprende le Piccole Isole della Sonda, Sulawesi e Timor, compresa la zona di transizione di Wallace, nell'arcipelago malese. Si trova soprattutto nelle aree costiere ed evita le zone meno alberate. Lo si pu\u00f2 trovare tuttavia nei sobborghi di alcune delle maggiori citt\u00e0 dell'Australia settentrionale e orientale, come Sydney, Melbourne, Brisbane, e la specie \u00e8 stata introdotta anche a Hong Kong, dove prospera.\nQuesta specie \u00e8 considerata ora in \"pericolo critico\" dal momento che si stima siano rimasti 1500-7000 individui adulti in natura, ed \u00e8 estinta in molte isole dell'areale originario. La causa principale \u00e8 la cattura per la vendita come animali domestici, ma un altro fattore di rischio \u00e8 la perdita delle foreste, non per le aree boscate in s\u00e9, poich\u00e9 questo uccello preferisce zone aperte, quanto per la necessit\u00e0 di reperire alberi cavi adatti alla nidificazione. Sull'isola di Komodo questa specie \u00e8 predata dai giovani Draghi di Komodo, che si arrampicano sugli alberi per raggiungere i cacatua, e questo rende ancora pi\u00f9 precario lo stato di conservazione della specie.\nSe ne conoscono quattro sottospecie:\nAltre tre sottospecie potrebbero essere riconosciute a breve."}
{"id": "2431641", "revid": "1573940", "url": "https://it.wikipedia.org/wiki?curid=2431641", "title": "Cacatua tenuirostris", "text": "La corella beccolungo (Cacatua tenuirostris ()) \u00e8 un uccello della famiglia dei Cacatuidi, originario dell'Australia.\nQuesta specie \u00e8 prevalentemente di colore bianco con delle macchie rosse che contornano gli occhi, ha un becco pallido e piuttosto appuntito (in confronto a quello dei pi\u00f9 comuni cacatua), che utilizza per rompere semi e scavare radici. Ha il petto roseo.\nTassonomia.\nLa corella beccolungo \u00e8 una specie monotipica. Il primo a scoprire la specie fu il naturalista tedesco Heinrich Kuhl nel 1820. \u00c8 una delle numerose specie di cacatua, il nome comune \u00e8 corella il nome scientifico \u00e8 licmetis.\nDescrizione.\nIl corella beccolungo adulto misura dai 38 ai 41\u00a0cm di lunghezza, ha un'apertura alare di circa 80\u201390\u00a0cm e pesa in media 565 g.\nHa un lungo becco appuntito e le palpebre bluastre. Il colore predominante del piumaggio \u00e8 il bianco, e il rosso nel petto e attorno agli occhi. La parte inferiore delle ali e la coda sono di colore giallo chiaro.\nDistribuzione e habitat.\nLa corella beccolungo si trova nei pressi della parte occidentale di Victoria e nella parte meridionale di Nuovo Galles del Sud. Alcuni esemplari sono tornati in libert\u00e0 dalla cattivit\u00e0 quando sono stati liberati a Sydney, Perth, Hobart e a sud-est di Queensland. Per via di questi imprevisti ora nella parte occidentale della Australia ci sono molte specie ibride nate dall'accoppiamento della corella beccolungo con la corella occidentale. Negli ultimi 15 anni questa specie \u00e8 diventata molto comune nei dintorni di Melbourne."}
{"id": "2431642", "revid": "3115", "url": "https://it.wikipedia.org/wiki?curid=2431642", "title": "Gruppo 24 ORE", "text": "Il Gruppo 24 ORE \u00e8 un gruppo editoriale italiano proprietario del quotidiano \"Il Sole 24 ORE\", quotato alla Borsa Italiana dal 6 dicembre 2007, dove \u00e8 presente nell'indice FTSE Italia Small Cap. Il 60,02% delle quote del gruppo \u00e8 di propriet\u00e0 di Confindustria.&lt;ref name=\"20/11\"&gt;&lt;/ref&gt;\nStoria.\nNel marzo 2007 \u00e8 stata completata l'acquisizione del Gruppo editoriale Gpp, attivo nell'editoria di settore con circa 70 testate (fra le quali BarGiornale e Mark-up). La nuova acquisizione ha dato vita a un nuovo gruppo \u00abIl Sole 24 ORE Business Media\u00bb, polo editoriale dedicato all'editoria professionale.\nNel luglio 2007 sono state acquisite le societ\u00e0 informatiche \u00abSTR S.p.A.\u00bb, specializzata nel software per l'edilizia, e \u00abData Ufficio S.p.A.\u00bb, specializzata nel software per professionisti e per la pubblica amministrazione. Nel 2007 il \u00abGruppo 24 ORE\u00bb era quotato in borsa per un valore di 750 milioni di euro.\nNel luglio del 2008 il gruppo \u00e8 entrato nel mercato della formazione manageriale e della consulenza con l'acquisizione del 60% di Newton Management Innovation inserita nella \"Divisione professionale\". Dopo poco, sempre la \"Divisione professionale\", ha acquisito la societ\u00e0 Esa Software S.p.A., specializzata in soluzioni software per aziende, risorse umane e professionisti. Dall'unione di Esa Software, STR, Data Ufficio e Softlab \u00e8 nata 24 ORE Software.\nDal 2013 al 2016 presidente ed amministratore delegato del gruppo sono stati, rispettivamente, Benito Benedini e Donatella Treu.\nNel 2014 24 ORE Software, nonostante fosse una delle realt\u00e0 leader nel panorama informatico e gestionale italiano, \u00e8 stata venduta a TeamSystem S.p.A.. Viene ceduta anche la societ\u00e0 \u00abBusiness Media\u00bb, per un prezzo che la stessa azienda qualifica come \u201csimbolico\u201d. Anche nel 2014 la gestione risulta in perdita per il sesto anno consecutivo, anche se il passivo di quell'anno \u00e8 molto ridotto rispetto al 2013 (9,8 milioni contro 76,1). Le vendite vanno bene: i ricavi editoriali crescono in quell'anno di 1,4 milioni.\nDalla relazione semestrale 2016, resa nota il 30 settembre, emergono gravi passivit\u00e0 nella gestione economica e finanziaria. La gravit\u00e0 della situazione porta la met\u00e0 dei membri del consiglio d'amministrazione (tra cui l'amministratore delegato Gabriele Del Torchio) a rassegnare le dimissioni. Il comitato di redazione sfiducia il direttore Roberto Napoletano, ma il nuovo Presidente di Confindustria Vincenzo Boccia gli conferma la fiducia. A seguito di un esposto Adusbef, in ottobre la Procura di Milano apre un'indagine sulla situazione contabile del quotidiano \u00abIl Sole 24 Ore\u00bb. Il 14 novembre viene eletto il nuovo consiglio d'amministrazione: Giorgio Fossa, ex presidente di Confindustria, \u00e8 nominato presidente del gruppo. Successivamente Franco Moscetti \u00e8 nominato amministratore delegato.\nNel 2016 il \u00abGruppo 24 ORE\u00bb ha chiuso il terzo trimestre con una perdita di 61 milioni di euro e con una quotazione in borsa vicina ai 50 milioni di euro. Tali risultati sarebbero da imputare non a un basso volume di vendite e di abbonamenti ma alla gestione scriteriata delle risorse dell'azienda protrattasi sin dal 2007. Nel corso dell'anno viene deconsolidata la partecipazione in Newton Management Innovation S.p.A. (e di conseguenza in Newton Lab S.r.l.), inquadrata come joint venture.\nIl 19 giugno 2017 il Gruppo cede il 49% del settore formazione ed eventi, comprendente la \"Business School\" (ed esclusa la joint venture Newton). Il 19 luglio 2017 il Gruppo cede il 90% di BacktoWork24 ai fondatori.\nAttivit\u00e0.\nIl Gruppo 24 ORE \u00e8 attivo nelle seguenti aree:\nAzionariato.\nDopo l'aumento di capitale effettuato il 13 novembre 2017, la composizione del capitale azionario \u00e8 come segue:"}
{"id": "2431645", "revid": "767487", "url": "https://it.wikipedia.org/wiki?curid=2431645", "title": "Trys dienos", "text": "Trys Dienos (tr. it. \"Tre giorni\") \u00e8 un film del 1991 diretto dal regista lituano Sharunas Bartas, premiato al Festival di Berlino ed al Fantasporto.\nIl film, caratterizzato dal numero ridotto dei dialoghi, descrive la magra e opprimente esistenza di alcuni abitanti della citt\u00e0 di Kaliningrad."}
{"id": "2431649", "revid": "1573940", "url": "https://it.wikipedia.org/wiki?curid=2431649", "title": "Callocephalon fimbriatum", "text": "Il cacatua gang gang (Callocephalon fimbriatum ()) \u00e8 un uccello della famiglia dei Cacatuidi."}
{"id": "2431651", "revid": "24826444", "url": "https://it.wikipedia.org/wiki?curid=2431651", "title": "Callocephalon", "text": ""}
{"id": "2431654", "revid": "125939209", "url": "https://it.wikipedia.org/wiki?curid=2431654", "title": "Volodymyr Kly\u010dko", "text": "\u00c8 stato campione del mondo dei tre principali organi sanzionatori, avendo posseduto le corone WBA, IBF e WBO (due volte) dei pesi massimi; ha altres\u00ec detenuto i titoli IBO, \"The Ring\" e lineare di categoria. Pugile intelligente e strategico, \u00e8 annoverato tra i migliori pesi massimi di sempre e tra i pi\u00f9 grandi artisti del knockout della divisione. Il jab pungente e i potenti diretti e ganci gli hanno valso il soprannome di \"Dr. Steelhammer\" (\"martello d'acciaio\"). \nCome dilettante ha avuto una carriera di successo, culminata con la conquista della medaglia d'oro nei supermassimi ai Giochi Olimpici di Atlanta 1996. Passato al professionismo pochi mesi dopo, nel 2000 ha conquistato il mondiale WBO ai danni di Chris Byrd. Detronizzato a gran sorpresa da Corrie Sanders nel 2003 e poi nuovamente sconfitto da Lamon Brewster l'anno seguente, ha quindi iniziato un sodalizio sportivo con il noto allenatore Emanuel Steward grazie al quale il suo stile \u00e8 mutato da attaccante a calcolatore. I notevoli miglioramenti sul ring lo hanno portato ad aggiudicarsi i titoli IBF ed IBO nel 2006 con un KO sul campione Chris Byrd.\nSuccessivamente ha vinto il campionato WBO per la seconda volta imponendosi su Sultan Ibragimov, le corone \"Ring\" e lineare detronizzando Ruslan Chagayev ed infine il titolo WBA nel 2011 sconfiggendo David Haye. Grazie a tali successi \u00e8 stato nominato campione anche dalla Transnational Boxing Rankings Board (TBRB) e \"super campione\" dalla WBA, riconoscimento assegnato ai pugili che detengono due o pi\u00f9 dei principali titoli mondiali di categoria. Dopo una striscia di imbattibilit\u00e0 di 22 incontri vinti consecutivamente a partire dal 2004, ha perso le sei cinture nel novembre 2015 a seguito di una sconfitta contro Tyson Fury. Segu\u00ec infine un ultimo assalto ai titoli mondiali contro Anthony Joshua, nell'aprile 2017, prima del suo ritiro dal mondo del pugilato.\nIl regno di Kly\u010dko come campione del mondo (9 anni, 7 mesi e 7 giorni) \u00e8 il secondo pi\u00f9 lungo nella storia della divisione, mentre con le sue ventitr\u00e9 difese del campionato dei pesi massimi l'ucraino \u00e8 il pugile che ha pi\u00f9 volte messo in palio i suoi titoli, alle spalle solamente di Joe Louis (25) e davanti a Larry Holmes (20) e Muhammad Ali (19). Nel 2014 e 2015 \u00e8 stato nominato n\u00ba 2 al mondo nella classifica pound for pound, rispettivamente da \"The Ring\" e dal portale BoxRec. \nIn ogni caso \u00e8 considerato ben al di sotto del livello dei grandi campioni dei pesi massimi, soprattutto dal punto di vista tecnico e stilistico.\nPeraltro non ha mai incontrato sfidanti del livello di Al\u00ec, Foreman, Frazier o Joe Louis.\nIn totale Kly\u010dko ha combattuto in ventinove incontri titolati nella categoria dei massimi, primato assoluto di divisione.\nSuo fratello maggiore Vitalij \u00e8 stato campione WBC, WBO e \"The Ring\" dei pesi massimi. Tra il 2006 ed il 2013 i due fratelli hanno dominato la divisione di categoria, detenendo tutte le principali cinture mondiali, in un periodo chiamato come \"era Kly\u010dko\".\nBiografia.\nVolodymyr Kly\u010dko \u00e8 figlio di Volodymyr Rodyonovy\u010d Kly\u010dko (1947\u20132011), maggior generale dell'aeronautica militare sovietica, e di Nadija Ul'janovna. \u00c8 fratello minore di Vitalij Kly\u010dko, anch'egli campione di pugilato e attualmente sindaco di Kiev. Il padre \u00e8 stato comandante in carica per le operazioni di pulizia dopo il disastro di \u010cernobyl' del 1986 e in seguito gli \u00e8 stato diagnosticato un tumore.\nNell'estate del 1996 Kly\u010dko si \u00e8 laureato presso l'Istituto Pedagogico Pereyaslav-Khmelnytsky e l'8 gennaio 2001 ha conseguito il PhD in Scienze Sportive a Kiev.\nVita privata.\nVolodymyr Kly\u010dko, come suo fratello Vitalij, \u00e8 un grande appassionato di scacchi ed \u00e8 impegnato in attivit\u00e0 di beneficenza in collaborazione con l'UNESCO.\nNell'ottobre 2013 si \u00e8 ufficialmente fidanzato con l'attrice statunitense Hayden Panettiere e il 9 dicembre 2014 la coppia ha dato alla luce la figlia Kaya. Nel 2018, dopo nove anni, si sono lasciati. La figlia vive principalmente con il padre in Ucraina. \nCarriera.\nCarriera da dilettante.\nLa sua carriera dilettantistica, in cui ha vinto varie medaglie d'oro ed argento a livello europeo e mondiale, \u00e8 culminata nell'oro olimpico conquistato ad Atlanta nel 1996 tra i supermassimi. Il suo record dilettantistico \u00e8 di 134 vittorie e 6 sconfitte.\nCarriera da professionista.\nHa esordito tra i professionisti il 16 novembre 1996 (esattamente lo stesso giorno di suo fratello). Nell'ottobre 2000, battendo ai punti Chris Byrd, si aggiudica il titolo WBO, che difender\u00e0 fino al 2003, quando il sudafricano Corrie Sanders lo manda ko alla seconda ripresa. Nell'aprile 2004 tenta di riprendersi il titolo, subendo per\u00f2 una sconfitta da Lamon Brewster. Due anni pi\u00f9 tardi, a Mannheim, ritrova Byrd e sconfiggendolo fa suoi i titoli IBF e IBO; nel 2007 ritrova anche Brewster che batte per knockout tecnico al sesto round.\nNel febbraio 2008 ha la meglio su Sultan Ibragimov, tornando campione WBO: nel 2011 diventa campione anche della WBA dopo la vittoria sull'inglese David Haye. Fino al 2014 ha difeso in totale i titoli in diciotto occasioni, battendo nel 2013 l'italiano Francesco Pianeta e il russo Alexander Povetkin; infine, nel 2014, ha battuto prima l'australiano Alex Leapai e a novembre si \u00e8 confermato campione sconfiggendo per ko il bulgaro Kubrat Pulev alla quinta ripresa.\nNell'aprile 2015 Kly\u010dko si \u00e8 riconfermato campione sconfiggendo lo statunitense Bryant Jennings, fino allora imbattuto con un record di 19 vittorie (10 ko), per decisione unanime dei giudici. Otto mesi dopo, ovvero il 28 novembre 2015, ha affrontato a D\u00fcsseldorf il britannico Tyson Fury perdendo i titoli detenuti per decisione dei giudici.\nSaltata la rivincita con Tyson Fury, per via dei problemi personali del britannico, l'ucraino parte alla ricerca di nuovi sfidanti. Il 10 dicembre 2016 viene cos\u00ec annunciata un incontro tra Kly\u010dko e l'imbattuto campione IBF Anthony Joshua, in una sfida valida, oltre che per il mondiale IBF, anche per i titoli vacanti WBA e IBO. L'evento si disputa il 29 aprile 2017 al Wembley Stadium di Londra, dinnanzi ad un tutto esaurito di 90\u00a0000 spettatori, ed \u00e8 capace di regalare fasi spettacolari ed alquanto drammatiche. A 41 anni e proveniente da uno stop di 17 mesi, l'ucraino viene atterrato al quinto round prima di infliggere a sua volta a Joshua il primo knockdown in carriera, alla sesta ripresa. Dopo aver controllato le tornate successive con il suo pungente jab sinistro, Kly\u010dko subisce una nuova iniziativa del campione all'undicesimo round che culmina in altri due atterramenti ed infine con la sconfitta per KO tecnico.\nIl \"Frenzy al Wembley\" si rivela essere l'ultimo capitolo dell'illustre carriera di Kly\u010dko: il 3 agosto 2017, dopo aver rifiutato la rivincita con Joshua a Las Vegas, l'ucraino annuncia il ritiro dal mondo della boxe attraverso un comunicato sul proprio sito internet."}
{"id": "2431656", "revid": "24826483", "url": "https://it.wikipedia.org/wiki?curid=2431656", "title": "Musica techno", "text": ""}
{"id": "2431657", "revid": "287204", "url": "https://it.wikipedia.org/wiki?curid=2431657", "title": "Calyptorhynchus banksii", "text": "Il cacatua nero codarossa (Calyptorhynchus banksii) \u00e8 un uccello della famiglia dei Cacatuidi."}
{"id": "2431661", "revid": "1573940", "url": "https://it.wikipedia.org/wiki?curid=2431661", "title": "Calyptorhynchus", "text": "Calyptorhynchus \u00e8 un genere di uccelli della famiglia Cacatuidae.\nTassonomia.\nComprende le seguenti specie:"}
{"id": "2431662", "revid": "767487", "url": "https://it.wikipedia.org/wiki?curid=2431662", "title": "Faccia di Picasso", "text": "Faccia di Picasso \u00e8 un film del 2000 diretto e interpretato da Massimo Ceccherini.\nTrama.\nMassimo Ceccherini \u00e8 in cerca di una trama per il suo nuovo film. I suggerimenti delle persone che gli stanno intorno sono tutti uguali e gli indicano \"meno volgarit\u00e0\" e \"pi\u00f9 gags\", sommate a una storia d'amore e ingente presenza di avvenenti personaggi femminili.\nPrivo di spunti, assieme all'amico Alessandro Paci, l'attore/regista chiede aiuto a uno sceneggiatore indicatogli dal produttore Federico, che per\u00f2 come idea ripropone, con piccole modifiche, la trama di \"La vita \u00e8 meravigliosa\". Cos\u00ec, Ceccherini si trova senza una traccia originale per il film e, dopo aver passeggiato per largo Federico Fellini a Roma, decide di ringraziare \u00abtutti quelli che m'hanno fatto emozionare\u00bb, reinterpretando a proprio modo classici come \"Lo squalo\", \"Rocky IV\", \"L'esorcista\" e \"Il silenzio degli innocenti\".\nPer concludere l'opera, Ceccherini si reca con Paci a Berlino, davanti a una parte dell'ormai crollato Muro, immaginando che non venga distrutto ma ridipinto dal padre imbianchino."}
{"id": "2431664", "revid": "123790183", "url": "https://it.wikipedia.org/wiki?curid=2431664", "title": "Henry Selick", "text": "Biografia.\nNato a Glen Ridge, nel New Jersey, e cresciuto nella vicina Rumson, Selick fu affascinato dall'animazione fin da piccolo, quando vide il lungometraggio girato in stop motion da Lotte Reiniger \"The Adventures of Prince Achmed\" e \"Il 7\u00ba viaggio di Sinbad\" di Ray Harryhausen. Dopo aver studiato scienze alla Rutgers University ed arte alla Syracuse University e successivamente al Central Saint Martins College of Art and Design a Londra, Selick finalmente si iscrisse al California Institute of the Arts per studiare animazione sotto la guida del maestro Jules Engel. Durante la sua permanenza al \"CalArts\" due suoi film, \"Phases\" e \"Tube Tales\", furono nominati per lo Student Academy Award. Ha diretto i film d'animazione \"Nightmare Before Christmas\", \"James e la pesca gigante\" e \"Coraline e la porta magica\", ed ha collaborato con Tim Burton, produttore dei primi due. Ha ottenuto una candidatura al Premio Oscar nel 2010 al miglior film d'animazione per \"Coraline e la porta magica\".\nPremi e nomination.\nPremio Oscar\nPremio BAFTA"}
{"id": "2431667", "revid": "1573940", "url": "https://it.wikipedia.org/wiki?curid=2431667", "title": "Calyptorhynchus baudinii", "text": "Il cacatua nero beccolungo (Calyptorhynchus baudinii ) \u00e8 un uccello della famiglia Cacatuidae."}
{"id": "2431668", "revid": "767487", "url": "https://it.wikipedia.org/wiki?curid=2431668", "title": "Lucignolo (film)", "text": "Lucignolo \u00e8 un film del 1999 diretto ed interpretato da Massimo Ceccherini, con Alessandro Paci e Claudia Gerini.\nTrama.\nLucio, un giovane egoista, cattivo e scapestrato dai capelli rossi, conduce una vita caratterizzata da abitudini precise: si alza non prima delle tre del pomeriggio, tratta malissimo i poveri genitori (la mamma in particolare) per poi recarsi al bar dietro l'angolo per frequentare un amico pi\u00f9 strano dell'altro, tra cui Pino, anch'egli senza lavoro e altrettanto bizzarro (indossa sempre la camicia dello stesso colore del copridivano di casa sua). Insieme cercano invano di trovarsi una ragazza da amare, fino a cercare di approcciare una prostituta che, per una battuta di troppo di Lucio, respinge i due.\nEgli, che ha un'incontrollabile abitudine autoerotica, ogni notte ha l'incubo di essere processato in tribunale per la sua lussuria e il cattivo carattere nei confronti dei genitori. Un giorno Lucio \u00e8 chiamato a sostituire la sorella che lavora in una casa di cura. La direttrice Fatima vorrebbe mettere su un piccolo spettacolo teatrale ma ha bisogno di una persona esperta che lo organizzi e offre un compenso di 5.000.000 \u00a3. Lucio convince Pino a fingersi attore, il celebre \"Pino De Bernardis\", per ottenere l'incarico di organizzare lo spettacolo e dividere con lui il compenso. Pino si presenta alla casa di cura e, nonostante sia ubriaco, ottiene l'incarico interpretando un simpatico Pinocchio.\nUna sera Pino invita Fatima a cena (nonostante si sia finto malato di ascesso davanti al padre), ma dopo alcuni minuti sopraggiunge il padre che aveva deciso di passare una serata con la sua nuova compagna sudamericana e il di lei figlio, al che si uniscono al tavolo Pino e Fatima. Dopo altri minuti sopraggiunge anche Lucio, che non si rassegna a perdere un'occasione per fare buona impressione su Fatima e si unisce a loro per parlare in privato con Pino.\nDurante la cena Lucio capisce che il figlio della signora sudamericana \u00e8 in realt\u00e0 un viado, perch\u00e9 riconosce in lui le fattezze della prostituta che avevano incontrato alcune sere prima, per cui fa delle velate battute sul suo conto. Dopo la cena Pino, Fatima e Lucio si ritrovano a chiacchierare in riva al fiume Arno, con Lucio che tenta prima di far colpo su Fatima, ma che poi cede alla stanchezza e si addormenta su una panchina, mentre Pino e Fatima si allontanano.\nLucio si risveglia la mattina seguente per recarsi al lavoro, ma nessuno lo saluta: Fatima ha scoperto che Pino ha mentito dicendo di essere attore, ma che \u00e8 comunque stato molto pi\u00f9 onesto e sincero di Lucio, che viene subito licenziato come alternativa alla denuncia per truffa. La notte seguente, Lucio sogna nuovamente di essere processato per truffa e nel sogno, il giudice fa entrare alcune escort danzanti e infine anche Fatima, che inizialmente irrequieta nei confronti dell'imputato Lucio, confessa poi di essersi innamorata di lui. Soddisfatto di questo finale immaginario, Lucio si propone di continuare il sogno per sempre."}
{"id": "2431670", "revid": "305248", "url": "https://it.wikipedia.org/wiki?curid=2431670", "title": "Salamina (Cipro)", "text": "Salamina (, , ) era un'antica polis sulla costa orientale di Cipro, alla foce del fiume Pedio (\"Pedieos\"), sei chilometri a nord della moderna Famagosta e sette chilometri a sud del villaggio di Spathariko.\nStoria.\nLe pi\u00f9 antiche testimonianze archeologiche datano all XI secolo a.C. (Tarda Et\u00e0 del Bronzo III). Secondo il mito, a fondarla sarebbe stato Teucro, figlio di Telamone, il quale, esiliato dal padre per non aver riportato suo fratello Aiace a casa, edific\u00f2 la citt\u00e0 dandole il nome della paterna Salamina. La presenza di minerale di rame rendeva Cipro uno snodo essenziale nella rete dei primi traffici commerciali, e l'isola fu una fonte da cui si irradiarono sul continente greco i tratti culturali tipici del Periodo orientalizzante, secondo l'ipotesi avanzata da Walter Burkert nel 1992. Le sepolture infantile in giare canaanite rivelano una presenza fenicia, a cui \u00e8 attribuito un porto e una necropoli. La citt\u00e0 \u00e8 menzionata in iscrizioni assire come uno dei regni di \"Iadnana\" (Cipro). Nell'877 a.C. un esercito assiro raggiunse per la prima volta il Mar Mediterraneo. Nel 708 a.C. i re delle citt\u00e0 di Cipro rendevano omaggio a Sargon II di Assiria (Burkert). Le prime monete vennero coniate nel VI secolo a.C., ispirandosi a prototipi persiani.\nCipro era sotto il controllo degli Assiri a quest'epoca ma le citt\u00e0 stato godevano di una certa autonomia fintantoch\u00e9 pagavano il loro tributo al re assiro. Questo permetteva ai re delle singole citt\u00e0 di accumulare benessere e potere. Alcuni costumi funerari osservati nelle \"tombe regali\" di Salamina si collegano direttamente ai riti omerici, come il sacrificio di cavalli in onore del defunto e l'offerta di giare di olio d'oliva. Alcuni studiosi hanno interpretato questo fenomeno come il risultato dell'influenza dell'epica omerica a Cipro. Molti degli oggetti dei corredi funerari provengono dal Levante o dall'Egitto.\nDistrutta da un terremoto attorno al 340, la citt\u00e0 fu ricostruita e chiamata Costanza (\"Constantia\") in onore dell'imperatore Costanzo II; infine fu definitivamente distrutta nel 647 dagli Arabi."}
{"id": "2431673", "revid": "287204", "url": "https://it.wikipedia.org/wiki?curid=2431673", "title": "Calyptorhynchus funereus", "text": "Il cacatua nero codagialla (Calyptorhynchus funereus) \u00e8 un uccello della famiglia Cacatuidae."}
{"id": "2431674", "revid": "305248", "url": "https://it.wikipedia.org/wiki?curid=2431674", "title": "Salamina di Cipro", "text": ""}
{"id": "2431677", "revid": "1573940", "url": "https://it.wikipedia.org/wiki?curid=2431677", "title": "Calyptorhynchus lathami", "text": "Il cacatua nero lucente (Calyptorhynchus lathami () \u00e8 un uccello della famiglia Cacatuidae."}
{"id": "2431678", "revid": "339392", "url": "https://it.wikipedia.org/wiki?curid=2431678", "title": "Salamina cipride", "text": ""}
{"id": "2431681", "revid": "287204", "url": "https://it.wikipedia.org/wiki?curid=2431681", "title": "Calyptorhynchus latirostris", "text": "Il cacatua nero beccocorto (Calyptorhynchus latirostris) \u00e8 un uccello della famiglia Cacatuidae."}
{"id": "2431683", "revid": "3831", "url": "https://it.wikipedia.org/wiki?curid=2431683", "title": "Giancarlo de Leonardis", "text": ""}
{"id": "2431685", "revid": "2730", "url": "https://it.wikipedia.org/wiki?curid=2431685", "title": "Assedio di Yorktown", "text": "L'assedio di Yorktown venne combattuto dal 5 aprile al 4 maggio 1862, nel corso della guerra di secessione americana, durante la campagna peninsulare. Marciando da Fort Monroe, le forze dell'Unione comandate dal generale George B. McClellan, vennero in contatto con quelle Confederate comandate dal generale John B. Magruder a Yorktown. McClellan sospese la marcia, attraverso la penisola verso Richmond e si accamp\u00f2 per l'assedio.\nIl 5 aprile, il \"IV Corps (ACW)\" comandato dal generale Erasmus D. Keyes ebbe un contatto iniziale con le forze Confederate a \"Lee's Mill\", una zona nella quale McClellan si aspettava di non incontrare alcuna resistenza. Il movimento di truppe dimostrativo di Magruder, aveva convinto i confederati che le proprie manovre erano state ben contenute. A seguito dell'intenso lavoro dell'artiglieria, una ricognizione indic\u00f2 a Keyes la dimensione e la solidit\u00e0 delle fortificazioni Confederate ed egli sconsigli\u00f2 a McClellan di attaccarli. McClellan ordin\u00f2 la costruzione di fortificazioni per un assedio e port\u00f2 l'artiglieria pesante davanti al forte. Nello stesso tempo, il generale Joseph E. Johnston port\u00f2 rinforzi a Magruder.\nIl 16 aprile, le forze dell'Unione provarono l'attacco in un punto della linea Confederata a Dam n. 1. I Federali non riuscirono a sfruttare il successo iniziale di questo attacco. Questa opportunit\u00e0 non sfruttata costrinse McClellan a due settimane supplementari di attesa mentre tentava di convincere la Marina federata ad evitare le batterie di artiglieria pesante Confederate a Yorktown e Gloucester Point ed a risalire il fiume York a West Point aggirando la Linea di Warwick. McClellan progett\u00f2 un bombardamento massiccio per l'alba del 5 maggio ma l'esercito Confederato marci\u00f2, durante la notte del 3 maggio, verso Williamsburg.\nLa battaglia avvenne vicino al sito della battaglia di Yorktown del 1781, che pose termine alla guerra d'indipendenza americana.\nAvanzata dell'Unione e Lee's Mill.\nIl 4 aprile 1862, McClellan avanz\u00f2 contro la linea difensiva iniziale di Magruder, ma il giorno seguente gli si par\u00f2 davanti la pi\u00f9 robusta Warwick Line. La natura del terreno gli imped\u00ec di valutare con esattezza l'entit\u00e0 delle forze Confederate. Vittima di un'errata valutazione delle sue fonti informative, McClellan stim\u00f2 che i Confederati avessero circa uomini nelle loro linee difensive e che Johnston fosse in attesa di veloci rinforzi pari ad altri effettivi. Magruder, un attore dilettante prima della guerra, esacerb\u00f2 la confusione di McClellan con movimenti di fanteria ed artiglieria in una confusione tale da convincere il nemico di essere in possesso di forze molto pi\u00f9 numerose rispetto alla realt\u00e0.\nIl IV Corpo d'armata dell'Unione incontr\u00f2 il fianco destro delle linee di Magruder, il 5 aprile a \"Lee's Mill\". Il \"7th Maine Infantry Regiment\" schierato in esplorazione, si ferm\u00f2 a circa 900 metri dalle fortificazioni dove venne raggiunto dalla Brigata di artiglieria del generale John Davidson. Venne allora ingaggiato un duello di artiglieria che and\u00f2 avanti per molte ore mentre Keyes ordin\u00f2 una ricognizione e l'arrivo di nuove forze, ma non aveva a disposizione forze di fanteria. Il 6 aprile uomini del \"6 Maine\" e \"5 Wisconsin\", sotto il comando del generale Winfield S. Hancock, realizzarono una ricognizione intorno alla \"Diga Numero Uno\", dove Magruder aveva allargato il \"Warwick\" per creare un ostacolo di acqua. L'Unione sbaragli\u00f2 i drappelli dei Confederati facendo diversi prigionieri. Hancock consider\u00f2 questa area un punto debole nella linea, ma gli ordini di McClellan preclusero ogni sfruttamento. Keyes, ingannato dai teatrali movimenti di truppe di Magruder credette che le fortificazioni della \"Warwick Line\" non potessero essere prese d'assalto ed inform\u00f2 in questo senso McClellan.\nAllo stupore dei Confederati, ed alla costernazione del Presidente Abraham Lincoln, McClellan scelse di non attaccare senza una ricognizione ed ordin\u00f2 al suo esercito per trincerarsi in linee parallele a Magruder ed assediare Yorktown. McClellan reag\u00ec al rapporto di Keyes, cos\u00ec come a quelli sulle forze del nemico nella vicina citt\u00e0 di Yorktown, ma ricevette anche la notizia che il \"I Corps (ACW)\", al comando del generale Irvin McDowell, sarebbe stato trattenuto a difesa di Washington, invece di congiungersi alle forze della Penisola come McClellan aveva progettato. Per i successivi 10 giorni, gli uomini di McClellan scavarono trincee, mentre Magruder ricevette rinforzi. A met\u00e0 aprile Magruder aveva a disposizione uomini, appena sufficienti per difendere la sua linea. Keyes, ingannato dai teatrali movimenti di truppe di Magruder credette che le fortificazioni della \"Warwick Line\" non potessero essere prese d'assalto ed inform\u00f2 in questo senso McClellan.\nNonostante McClellan dubitasse della sua reale superiorit\u00e0 di forze rispetto al nemico, non aveva invece dubbi sulla sua artiglieria. La preparazione dell'assedio a Yorktown consistette nell'approntamento di 15 batterie con pi\u00f9 di 70 pezzi di artiglieria pesante, capaci di lanciare proiettili di cento chilogrammi. Quando i pezzi avessero sparato all'unisono, queste batterie avrebbero potuto scaricare oltre 3.500 chili di proiettili sugli assediati ad ogni salva delle batterie.\nL'Unione disponeva di un'unit\u00e0 di esplorazione aerea, costituita da due palloni aerostatici, approntata dal professor Thaddeus S. C. Lowe, il \"Constitution\" e l'\"Intrepid\", per consentire delle ricognizioni aeree. L'11 aprile, l'\"Intrepid\" consent\u00ec al generale Fitz John Porter, un comandante di divisione del \"III Corps\", di salire in quota, ma una inattesa folata di vento lo spinse sulle linee nemiche, causando grande preoccupazione fra i comandanti dell'Unione, prima che il vento tornasse in condizioni di normalit\u00e0. Il capitano Confederato John Bryan ebbe un episodio analogo mentre sorvolava Yorktown.\nDam Number One.\nIl 16 aprile, l'Unione mise alla prova le linee difensive a \"Dam No. 1\", il punto del fiume Warwick vicino a Lee's Mill dove Hancock aveva riportato una sconfitta il 6 aprile.\nSegu\u00ec un bombardamento di artiglieria alle 8 del mattino. In una visita al fronte, McClellan disse a Smith di attraversare il fiume nel caso i Confederati dovessero ritirarsi, un movimento che era gi\u00e0 in preparazione dal primo pomeriggio. Alle 15, quattro compagnie del \"3rd Vermont Infantry\" attraversarono il \"Dam\" e si indirizzarono contro i difensori rimasti. Dietro alle linee, Cobb organizz\u00f2 una difesa con suo fratello, il colonnello Thomas Cobb della \"Legione di Georgia\", ed attacc\u00f2 i fanti del \"Vermont\" che avevano occupato le trincee Confederate. Durante la battaglia, il tamburino Julian Scott fece molti viaggi attraverso il torrente, sotto il fuoco incrociato dei fucilieri, per portare in salvo i soldati feriti. Pi\u00f9 tardi fu insignito della Medal of Honor, insieme a primo sergente Edward Holton e al capitano Samuel E. Pingree.\nImpossibilitati ad ottenere rinforzi, le compagnie del Vermont si ritirarono al di l\u00e0 del \"Dam\", subendo perdite nella ritirata. Alle 17 circa, Baldy Smith ordin\u00f2 al \"6th Vermont\" di attaccare le posizioni Confederate lungo il fiume. Questa manovra fall\u00ec quando il \"6th Vermont\" fu preso di mira dal fuoco.\nConseguenze.\nDalla prospettiva dell'Unione, l'azione alla \"Dam No. 1\" non ebbe risultati, ma caus\u00f2 la morte di 35 uomini ed il ferimento di 121; i Confederati ebbero fra 60 e 75 perdite. Baldy Smith, che venne disarcionato ben due volte dal suo cavallo imbizzarrito, fu accusato di ubriachezza in servizio, ma venne poi scagionato.\nPer il resto del mese di aprile, i Confederati, ora con un effettivo di uomini e sotto il comando diretto di Johnston, migliorarono le loro difese mentre McClellan intraprese un laborioso processo di dispiegamento di batterie di artiglieria da assedio, che progett\u00f2 di impiegare il 5 maggio. Johnston seppe del bombardamento imminente e che sarebbe stato difficile resistere, e cominci\u00f2 a spedire i suoi carri di approvvigionamento verso Richmond il 3 maggio. Alcuni schiavi fuggiti riferirono il fatto a McClellan, che si rifiut\u00f2 di creder loro. Egli era convinto che un esercito, la cui forza aveva valutato in circa uomini, sarebbe rimasto a combattere. La sera del 3 maggio, i Confederati lanciarono un breve bombardamento e quindi torn\u00f2 presto una calma totale. All'alba della mattina seguente, Heintzelman ascese in pallone per una osservazione ed appur\u00f2 che le trincee Confederate erano vuote.\nMcClellan rimase stupito dalla notizia. Invi\u00f2 la cavalleria del generale George Stoneman all'inseguimento e al generale William B. Franklin per chiedergli di raggiungere le navi e risalire il fiume per tagliare la ritirata a Johnston. La guerra si spost\u00f2 allora verso la battaglia di Williamsburg."}
{"id": "2431686", "revid": "729019", "url": "https://it.wikipedia.org/wiki?curid=2431686", "title": "Sindrome di Norrie", "text": "La sindrome di Norrie (o malattia di Norrie, o displasia oculo-acustico-cerebrale), \u00e8 una malattia genetica molto rara, legata al gene recessivo NDP presente sul cromosoma X, che causa cecit\u00e0, sordit\u00e0 e ritardo mentale. Colpisce solo i maschi, mentre le femmine sono portatrici sane.\nAd ogni gravidanza di una donna portatrice sana si ha il 50% delle probabilit\u00e0 che un figlio maschio sia malato e 50% di probabilit\u00e0 che sia sano, avendo ereditato il cromosoma X non affetto. Una figlia femmina avr\u00e0 il 50% di probabilit\u00e0 di essere sana e il 50% di probabilit\u00e0 di essere portatrice sana, a seconda di quale cromosoma X abbiano ereditato dalla madre. I figli di un maschio con la malattia saranno tutti sani, ereditando il cromosoma X dalla madre.\n. Tali persone sono comunque portatrici del gene mutato al pari di chi lo ha ereditato.\nSintomi.\nIl gene fa s\u00ec che un'importante proteina del gruppo delle mucine, la norrina, non venga prodotta dal corpo. Essa \u00e8 essenziale nello sviluppo dei vasi sanguigni che alimentano le cellule della retina e ne consentono lo sviluppo in fase intrauterina. Legandosi ad altre proteine fa s\u00ec che prima della nascita nel feto regrediscano quei vasi sanguigni che avvolgono le strutture dell'occhio, e dunque, nei casi in cui manca tale proteina, l'occhio si sviluppa in modo imperfetto: la retina risulta fortemente malformata, e spesso il corpo vitreo \u00e8 \"primitivo\". Inoltre il suo ruolo appare importante nel corretto funzionamento dei vasi sanguigni che compongono la \"stria vascularis\", ovvero quell'insieme di vasi sanguigni presenti nell'orecchio interno. Non \u00e8 invece chiaro quale ruolo abbia nello sviluppo del cervello.\nAlla nascita o subito dopo, nei primi mesi di vita, si nota in entrambi gli occhi una massa bianco-giallastra, pseudo-tumorale, costituita da residui di vasi sanguigni e tessuto retinico imperfetto, che \"bloccano\" la luce in entrata. Tale massa viene spesso accresciuta a causa di sanguinamenti che lasciano residui cicatriziali nel fondo oculare e che sono causa nella quasi totalit\u00e0 dei casi di un distacco retinico di tipo emorragico. Non vi sono cure o rimedi chirurgici per la malattia, in quanto l'occhio \u00e8 molto malformato, e tende negli anni a peggiorare. Solo nei casi in cui il distacco retinico non sia totale si pu\u00f2 tentare di intervenire per preservare almeno la percezione della luce.\nLa malattia ha carattere degenerativo e con l'et\u00e0 insorgono cataratta, degenerazione della cornea, sanguinamento, atrofia dell'iride, adesioni, nistagmo, atrofia del bulbo oculare e glaucoma. L'aspetto dell'occhio nella fase finale della malattia, verso gli 8-10 anni \u00e8 spesso di un occhio piccolo (microftalmia), molto chiaro, con una pupilla di ridotte dimensioni.\nIntervenire chirurgicamente o con trattamento laser pu\u00f2 essere necessario per la riduzione della pressione oculare qualora il paziente presenti glaucoma; spesso i pazienti sono per\u00f2 semplicemente sottoposti a cure con colliri specifici per la riduzione della pressione oculare.\nLa maggior parte delle persone affette sviluppa negli anni anche una forma di sordit\u00e0 senso-neurale, legata alla degenerazione progressiva dei vasi sanguigni che irrorano la coclea.\nDati audiologici indicano che la degenerazione dell'orecchio \u00e8 probabilmente influenzata dalla degenerazione delle cellule cigliate, o recettori sensoriali, della coclea. Sono in genere efficaci gli ausili all'udito normalmente adottati, che stimolano i neuroni ancora attivi, o l'impianto cocleare nei casi in cui non sia pi\u00f9 di aiuto la normale tecnologia protesica. L'insorgenza della sordit\u00e0 pu\u00f2 essere molto variabile, dall'infanzia, all'adolescenza, sino ai 20-30 anni. Una volta iniziato il processo degenerativo si raggiungerebbe dapprima una perdita delle frequenze \"alte\", con una perdita lieve e asimmetrica, fino ad avere una sordit\u00e0 profonda, bilaterale, simmetrica verso i 35-40 anni. Alcuni pazienti lamentano anche periodi di perdita improvvisa dell'udito, bi o mono laterale, che pu\u00f2 duerare da qualche ora a qualche giorno, di incerta eziologia, che normalmente si risolvono spontaneamente o con l'aiuto di cortisonici.\nCaratteristica peculiare \u00e8 comunque una buona capacit\u00e0 di riconoscere suoni e parole anche quando la perdita dell'udito \u00e8 profonda. Non \u00e8 di particolare utilit\u00e0 l'apprendimento del linguaggio dei segni.\nCirca il 30-50% delle persone affette dalla malattia presentano ritardo psicomotorio, anomalie comportamentali, psicosi, comportamenti \"simil autistici\", ritardo mentale, a volte di tipo regressivo dopo una prima fase di sviluppo normale. Non \u00e8 ancora completamente chiaro se ci\u00f2 sia il risultato diretto della mutazione genetica o essa sia solo una concausa, e che invece concorrano fattori \"ambientali\", quali la cecit\u00e0, il senso di isolamento percettivo, la sordit\u00e0, traumi quali le continue ospedalizzazioni o un insufficiente intervento educativo specifico. I principali studi a supporto della teoria regressiva sono quelli svolti a cavallo degli anni 60-70 da M. Warburg, che hanno per\u00f2 il limite di essere stati effettuati su pazienti per lo pi\u00f9 istituzionalizzati precocemente, e sottoposti quindi ad un trauma di separazione familiare.\nVi sono almeno 70 differenti mutazioni genetiche certificate, ma non \u00e8 ancora stato riscontrato un rapporto diretto tra la specifica mutazione e la possibilit\u00e0 di insorgenza del ritardo mentale o della gravit\u00e0 del problema uditivo. Studi evidenziano tuttavia come vi sia grande variabilit\u00e0 anche tra familiari portatori della stessa mutazione.\nCirca il 15% dei pazienti presenta una delezione del gene o di una parte del gene, invece di una mutazione, e in tali casi si ha pi\u00f9 frequentemente ritardo mentale grave, epilessia, mioclono, crescita somatica ridotta, pubert\u00e0 tardiva, problematiche di sviluppo sessuale, microcefalia.\nTali delezioni possono coinvolgere anche i vicini geni MAO-A MAO-B e risultare in un quadro neurologico complesso.\nIn rari casi in tarda et\u00e0 si possono sviluppare problematiche venose-arteriose come varici, problemi alla circolazione periferica.\nLa salute generale non \u00e8 intaccata dalla malattia, che non ha alcuna incidenza sul sistema immunitario del paziente. Il range della vita \u00e8 assolutamente normale.\nDiagnosi e trattamento.\n\u00c8 possibile certificare la patologia tramite un test genetico, ed \u00e8 possibile anche la diagnosi pre-impianto. In Italia, in centri specializzati \u00e8 possibile la ricerca dell'anomalia genetica anche sull'ovocita, senza intervenire sull'embrione.\nLe persone malate devono sottoporsi con frequenza a controlli oculistici e audiometrici, in modo da intervenire a contrastare immediatamente ogni eventuale problematica aggiuntiva. Non \u00e8 ancora stata identificata una precisa cura, ma sono in corso ricerche, tra cui una in Italia sotto l'egida della Fondazione Telethon, per meglio comprendere i processi che coinvolgono il paziente\nesistono anche studi genetici in corso negli Stati Uniti, ad esempio quello di Ohlmann et al (2005), o quello legato al prof. N.Jeremy.\nDi grande importanza un intervento educativo che miri ad infondere nel bambino autostima, fiducia, capacit\u00e0 di comunicazione e movimento, sviluppo multisensoriale e che sia di supporto alle famiglia aiutandole nel processo educativo. Esistono associazioni di supporto per gli ammalati e le loro famiglie. A supporto dei pazienti si \u00e8 creato qualche anno fa un forum a cui aderiscono pi\u00f9 di un centinaio di iscritti, tra pazienti e famiglie di bambini affetti\n. Esso ha lo scopo di informare, di condividere studi, idee, consigli pratici e emozioni di quanti sono coinvolti dalle problematiche legate alla Sindrome. Come riportato anche ufficialmente dalla Norrie Disease Association le persone affette da sindrome di Norrie possono richiedre spesso ausilio e attenzione esterne, ma sono spesso in grado di vivere una vita autonoma e soddisfacente grazie ad un intervento precoce e a moderni mezzi tecnologici."}
{"id": "2431689", "revid": "88740", "url": "https://it.wikipedia.org/wiki?curid=2431689", "title": "The Deal", "text": "Il termine The Deal, che in lingua inglese significa \"l'accordo\", \"l'affare\", pu\u00f2 riferirsi a:"}
{"id": "2431691", "revid": "125786870", "url": "https://it.wikipedia.org/wiki?curid=2431691", "title": "AB Channel", "text": "AB Channel \u00e8 una rete televisiva italiana, in onda sul digitale terrestre ed in passato principalmente su Sky Italia al canale 835, gestita dalla famiglia Spada.\nStoria.\nAB Channel nacque il 12 giugno 2006 per volont\u00e0 dell'imprenditore abruzzese Marino Spada.\nIl nome del canale deriva dalle lettere iniziali del nome \"Abruzzo\". AB Channel era molto attiva sul versante dell'informazione: aveva difatti una propria redazione giornalistica, una sede ed un centro di produzione ad Atri, una redazione esterna a Roma e nel 2010 apr\u00ec anche un centro di produzione a Milano. AB Channel aveva comunque una programmazione di tipo generalista, proponendo alcune repliche di cartoni animati, film di serie B, rubriche sul lotto e televendite.\nFin dalla nascita, AB Channel era trasmessa sui satelliti Hot Bird in modalit\u00e0 \"free to air\", risultando visibile in tutta Europa, nel Medio Oriente e in parte dell'Africa. In particolare era disponibile nella numerazione di Sky Italia inizialmente sul canale 920 e poi sul canale 835. Era presente anche nelle Americhe diffusa in tecnologia IPTV. Infine, l'emittente \u00e8 disponibile anche in streaming su TVdream e sul suo sito web.\nDigitale terrestre.\nDal 2009, in aggiunta alla diffusione satellitare, l'emittente \u00e8 stata trasmessa attraverso il digitale terrestre, stringendo accordi con varie aziende proprietarie di mux televisivi. Inizialmente AB Channel fu ospitata a livello nazionale o seminazionale da Telecom Italia con LCN 97 cambiando frequentemente mux. Difatti, comparve sul mux TIMB 1 solo nelle aree all-digital e sul mux TIMB 2 solo nelle zone restanti dal 15 giugno 2009, anche se solo la prima copia era attiva, mentre l'altra era spesso a schermo nero. Dal 19 febbraio 2010 il segnale viene oscurato anche sul mux TIMB 1, diventando invisibile sul digitale terrestre, finch\u00e9 il 18-19 marzo AB Channel viene eliminata e spostata sul mux TIMB 3 (trasmesso solo nelle aree all-digital) dove riprende a trasmettere stabilmente, mentre la copia a schermo nero sul TIMB 2 viene espansa a livello nazionale. Tuttavia gi\u00e0 il 22 marzo si verifica uno scambio ulteriore: la copia sul mux TIMB 3 viene disattivata, per essere poi eliminata il 29 marzo, mentre quella sul TIMB 2 inizia a trasmettere nelle aree all-digital e resta a nero nelle restanti. La situazione resta stabile finch\u00e9 il 18 maggio 2010, giorno della riconfigurazione di molti mux digitali, AB Channel va a nero anche sulla versione all-digital del mux TIMB 2 e vi resta per quasi tre mesi fino ad essere eliminato il 13 ottobre 2010. Il giorno dopo verr\u00e0 reinserita sul mux TIMB 1 solo nelle zone non all-digital sempre a nero per alcuni giorni prima di essere del tutto rimossa entro il 19 ottobre.\nNel frattempo AB Channel passa ad essere visibile su una rete di mux locali con LCN variabile, modalit\u00e0 che verr\u00e0 mantenuta negli anni successivi salvo alcune eccezioni, nonostante non permetta una copertura nazionale a tutti gli effetti: inoltre AB Channel non riuscir\u00e0 a mantenere una presenza stabile, cambiando continuamente i mux che la ospitano e le LCN di trasmissione, e la programmazione alterner\u00e0 periodi di maggiore variet\u00e0 ad altri pi\u00f9 poveri. Inizialmente, in Lombardia l'emittente \u00e8 presente da luglio al 19 ottobre 2010 sul mux di Canale 6-Telelombardia (UHF 30), in Campania e nel basso Lazio dal 2 agosto al 5 dicembre 2010 sul mux di Napoli Canale 21. Dopo quasi un anno di assenza, AB Channel ritorna pi\u00f9 estesamente su altri mux locali: in Lombardia con LCN 651 sul mux SolRegina Po dal 19 novembre 2011, in Abruzzo sul mux Tv6 da marzo 2012 inizialmente con LCN 15 e poi con LCN 634.\nDa febbraio 2012 Ab Channel ripete parte della programmazione dell'emittente abruzzese Tv6 dalle 19 a mezzanotte. Dal 30 marzo al 6 aprile 2012 AB Channel ritorna per un brevissimo periodo in nazionale sul mux Retecapri Alpha con LCN 120 al posto di Retecapri2 ed \u00e8 ripetuta anche sull'LCN 149 al posto di Capri Casin\u00f2.\nIn seguito, da maggio 2012 fino a febbraio 2013 AB Channel \u00e8 affiliato al canale Rete Italia (LCN 131) del gruppo Digitmedia, ospitato sul mux Tivuitalia, che ritrasmette l'emittente per tutta la giornata, prima con doppio logo di rete e poi (da settembre) col solo logo \"Rete Italia\". In Abruzzo l'emittente resta disponibile anche sul mux Tv6 (spesso con il doppio logo \"Ab Channel-Tv6\" e con una programmazione parzialmente differenziata) e per alcuni mesi da dicembre 2012 sul mux Onda TV. In questo periodo il palinsesto di AB Channel include diverse telenovele, che si aggiungono a film, telefilm polizieschi, informazione ed alcuni cartoni animati.\nTra fine gennaio ed il 19 febbraio 2013 terminano i legami con Tv6 e poi con Rete Italia, quindi AB Channel perde la distribuzione seminazionale sul mux Tivuitalia. Da allora, fino all'estate 2014, si alleer\u00e0 con il gruppo di Europa 7, ottenendo di essere inserita in Abruzzo sul mux Atv7 con LCN 195 (in cui era presente sin da gennaio inizialmente nella versione legata a Rete Italia) fino al 7 agosto 2014, nel Lazio nel mux di Tvr Voxson con LCN 213 dal 25 febbraio 2013 al 28 luglio 2014 e in Toscana nel mux di Teleregione/Tvr Voxson con LCN 294 dal 25 febbraio 2013 al 2 ottobre 2014. AB Channel mantiene comunque una certa diffusione in altre regioni, essendo presente in Emilia-Romagna con LCN 695, in Veneto ed in Friuli nei mux di Antenna Tre Nordest e TVision con LCN 272 dall'8 aprile al 3 dicembre 2013, in Piemonte sul mux Rete 7 con LCN 174 dal 5 marzo al 29 luglio 2013, in Puglia sul mux Antenna Sud all'LCN 174 dal 5 settembre 2013 a fine febbraio 2014, in Campania nel mux Canale 9 dove tuttavia \u00e8 spesso a nero, in Sicilia all'LCN 606 sul mux Telecolor dal 14 settembre 2013 (in cui va a nero per un periodo fra giugno e luglio 2015). In questo periodo, la programmazione di AB Channel \u00e8 composta prevalentemente da trasmissioni di lottologia, ossia dedicate alle previsioni e alla numerologia relativa al gioco del lotto.\nDal 25 febbraio al 24 giugno 2014 AB Channel torna in tutto il nord Italia, ripetuto tutta la giornata dal canale Studio Store (LCN 622) del mux interregionale Studio 1: la ripetizione riprender\u00e0 da fine febbraio a maggio 2015. Grazie al legame con Europa 7, dal 12 maggio al 21 luglio 2014 AB Channel \u00e8 presente per un breve periodo in nazionale in modalit\u00e0 DVB-T2 sul mux di Europa7 HD con LCN 430.\nDal 20 settembre AB Channel ripete dalle 7 alle 8:30 e dalle 20 alle 23:30 l'emittente marchigiana/abruzzese Vera TV.\nDa novembre 2014 AB Channel \u00e8 ospitata nel nord-ovest dal gruppo Telecity/Telestar, con il nome \"Ab Channel Italiaottodue\" ed una programmazione a volte differenziata ed autonoma rispetto al satellitare, soprattutto durante le ripetizioni di Vera TV: in Piemonte \u00e8 presente in test per alcuni giorni sul mux City Radio TV per poi comparire sul mux Telestar con LCN 187 dal 7 novembre; in Lombardia \u00e8 presente sul mux Telestar dall'11 novembre con LCN 272; in Valle D'Aosta ha LCN 116 ed in Liguria LCN 195. Tutte queste ripetizioni sono rimosse fra fine giugno e primi di luglio 2015, per poi tornare alla fine di luglio e scomparire definitivamente a fine ottobre 2015. Riguardo ad altre regioni, \u00e8 aggiunto in Puglia all'LCN 295 sul mux TeleA/NapoliCanale 21, nelle Marche all'LCN 187, in Abruzzo all'LCN 213, in Campania all'LCN 217; resta visibile la ripetizione siciliana.\nDa gennaio a luglio 2015 le trasmissioni di lottologia di AB Channel sono ripetute in diversi orari dall'emittente Linea Italia del gruppo Gold TV, ed altre emittenti ripropongono alcune ore di televendite (fra cui Rete 79 e Italia +). Tuttavia la programmazione integrale include comunque film, telenovele, telefilm e programmi sportivi.\nDa novembre 2015 AB Channel torna sui vari mux locali del gruppo Ostitel, con LCN variabile: 273 in Friuli, 298 in Veneto, 197 in Piemonte, 219 in Emilia-Romagna e nelle Marche, 295 in Toscana, 272 in Trentino Alto-Adige. Quanto alle regioni mancanti del nord, in Lombardia \u00e8 aggiunto sul mux Rete 55 con LCN 660, in Liguria con LCN 193. Resta visibile la ripetizione siciliana, mentre in Puglia \u00e8 a nero per mesi e poi eliminato; inoltre curiosamente in Piemonte AB Channel \u00e8 ripetuto anche dall'emittente locale Show TV fra dicembre 2015 ed aprile 2016. Tutte le ripetizioni vengono rimosse entro fine maggio 2016 (quella siciliana \u00e8 tolta a giugno 2016 dopo mesi di nero). Infine da met\u00e0 giugno 2016 per qualche mese un AB Channel ormai ridotta quasi interamente a televendite \u00e8 ripetuta da mattina a mezzanotte da Telecampione (LCN 75), finch\u00e9 sparisce definitivamente dal digitale terrestre per oltre un anno e resta in onda solo sul satellite.\nAvvenimenti recenti (dal 2018).\nNel 2018, AB Channel tenta un rilancio: dal 25 gennaio ritorna disponibile come canale autonomo sul digitale terrestre in Piemonte, trasmesso sul mux Grp con LCN 617, mentre alcune emittenti locali si collegano al canale in alcune ore del giorno ritrasmettendo programmi di lottologia e affini. Oltre ad essi, il palinsesto include anche trasmissioni sportive, alcuni film (soprattutto nel palinsesto notturno) e telenovele. La copertura si espande inoltre in Emilia-Romagna sul mux Teleromagna, in Puglia sul mux Teledehon (LCN 607). Queste ripetizioni hanno per\u00f2 vita breve e vengono eliminate entro maggio 2018 (in Piemonte) o i mesi successivi.\nDal 13 ottobre 2018 AB Channel abbandona la frequenza satellitare: il canale risulta cos\u00ec visibile soltanto in streaming e in alcune ripetizioni sul digitale terrestre. A novembre 2018 torna in onda per breve tempo in alcune zone della Lombardia sul mux Videostar (B), sull'LCN 186 con l'identificativo errato \"ditv turismo\".\nDa dicembre 2018 AB Channel si accorda con Canale Italia e le sue trasmissioni di lottologia sono ripetute anche in nazionale da Canale Italia 84, Canale Italia 2 e Canale Italia 6 (LCN 278), e quest'ultima ritrasmette anche altri programmi di AB Channel. L'accordo dura per un certo periodo.\nAB Channel torna sul satellite per pochi giorni dal 21 al 26 febbraio 2020. Ad oggi il palinsesto \u00e8 composto generalmente da telenovele in mattinata, trasmissioni di lotto e televendite di arte nel pomeriggio, rubriche e trasmissioni sportive in orario serale, film in seconda serata e in orario notturno."}
{"id": "2431692", "revid": "1194709", "url": "https://it.wikipedia.org/wiki?curid=2431692", "title": "Cappellificio Monzese", "text": "Sviluppatasi da tempo, nel XIX secolo in Monza l'industria del cappello aveva raggiunto una grande importanza: aziende come i cappellifici Cambiaghi, Ricci, Valera erano giunti a esportare la loro produzione su scala mondiale prima che il mutare del mercato nell'abbigliamento ne provocasse la progressiva decadenza e lo smantellamento delle relative fabbriche. \n&lt;br&gt;Unica eccezione in citt\u00e0 rimane quella che fu la sede dell'ex Cappellificio Monzese, oggi restaurata come esempio di archeologia industriale e riutilizzato per ospitarvi gli uffici centrali delle Poste Italiane.\nL'edificio fu costruito nel 1880, in corso Milano. Si tratta di un fabbricato con una pianta a U, realizzato in forme che si richiamano al neoclassico, con corpo centrale fiancheggiato da due ali laterali e sormontato da un frontone."}
{"id": "2431696", "revid": "34928", "url": "https://it.wikipedia.org/wiki?curid=2431696", "title": "Ranking mondiale FIFA", "text": ""}
{"id": "2431700", "revid": "268129", "url": "https://it.wikipedia.org/wiki?curid=2431700", "title": "Francobollo autoadesivo", "text": "Il francobollo autoadesivo \u00e8 un moderno ritrovato della stampa, realizzato ponendo uno strato di colla al retro, protetta da una pellicola. Al momento dell'utilizzo, basta togliere la pellicola e il francobollo \u00e8 pronto ad essere attaccato alla busta o alla cartolina. Questa tecnologia \u00e8 stata impiegata per la prima volta in Sierra Leone nel 1964 e in seguito nelle Isole Tonga per facilitare l'utilizzo di francobolli in condizioni di umidit\u00e0 molto particolari. Poi \u00e8 divenuta una tecnica utilizzata frequentemente in tutti gli stati.\nRaccolti spesso in libretti, vengono venduti ormai massivamente in tutti gli stati del mondo, ai tabaccai e rivenditori, presso le catene dei supermercati, edicole e altri negozi.\nEcco di seguito riportate le emissioni d'Italia e di altri stati del mondo di francobolli autoadesivi.\nFrancobolli autoadesivi in Italia.\n\"In ordine di emissione\" (ordinari fino al 2011)\nIn pi\u00f9:\nFrancobolli autoadesivi di alcuni stati europei.\nGermania.\nI francobolli tedeschi commemorativi tradizionalmente vengono stampati prima in fogli e poi riemessi in libretti su supporto autoadesivo. Qui sono citate esclusivamente le ristampe su supporto autoadesivo.\nGran Bretagna.\nLa Gran Bretagna ha emesso a partire dal 1993 molti francobolli ordinari e commemorativi autoadesivi (self-adesive), anche in libretto. Molto ricercati sono i commemorativi dall'anno 2000 in poi che sono stati emessi in speciali libretti \"Prestige\", a tiratura limitata.\nIrlanda.\nL'Irlanda \u00e8 una nazione che ha prodotto un gran numero di francobolli autoadesivi, sperimentando anche nuove tecniche.\nI francobolli autoadesivi irlandesi provengono o da libretto o da rotoli di 50 o 100.\nIslanda.\nPerfino al confine con l'Artico sono in uso francobolli autoadesivi, anche se la tecnica \u00e8 stata adottata solo di recente.\nLussemburgo.\nLa tecnologia autoadesiva ha varcato le porte del Granducato del Lussemburgo, con pratici libretti a partire dal 2000.\nSpagna.\nLa Spagna \u00e8 un grandissimo produttore di francobolli autoadesivi, sin dal 1992. Fino al 2007 sono state emesse 132 serie sotto forma di francobollo automatico, con tirature generalmente molto elevate (nell'ordine delle decine di milioni di esemplari). A partire dal 2002 a questa produzione si \u00e8 affiancata l'emissione di francobolli autoadesivi ordinari in minifogli di venti esemplari o in carnet di otto francobolli senza indicazione del valore (Lettera A).\nAltri stati.\nOltre agli stati citati hanno emesso molti francobolli autoadesivi: USA, Canada, Australia, Nuova Zelanda, Francia, Paesi Bassi ed altri. A livello mondiale sono stati realizzati anche alcuni francobolli su supporto differente dalla carta, e sono tutti di tipo autoadesivo (in Austria il francobollo in tessuto, in Svizzera i francobolli di Pizzo S. Gallo e il francobollo su supporto di legno, perfino stampa su supporto olografico o tridimensionale."}
{"id": "2431703", "revid": "486946", "url": "https://it.wikipedia.org/wiki?curid=2431703", "title": "Comune (storia)", "text": ""}
{"id": "2431711", "revid": "24827364", "url": "https://it.wikipedia.org/wiki?curid=2431711", "title": "Luoghi pubblici", "text": ""}
{"id": "2431717", "revid": "117550037", "url": "https://it.wikipedia.org/wiki?curid=2431717", "title": "Renault RS01", "text": "La Renault RS01 \u00e8 una vettura da Formula 1 creata dal Team Renault F1 ed impiegata dal 1977 al 1979.\n\u00c8 stata la prima vettura da Formula 1 alimentata da un motore turbo. Al debutto nel Gran Premio di Gran Bretagna 1977 fu soprannominata dai britannici \"La teiera gialla\" a causa del fumo bianco fuoriuscito dopo la rottura del motore V6 Renault EF1 sovralimentato da 1500 cm\u00b3.\nDurante i primi Gran Premi la vettura di Jabouille, ed in particolare il motore, si dimostrarono molto inaffidabili, nonostante la potenza, ed il pilota francese non riusc\u00ec a terminare nessuna delle gare a cui prese parte.\nLa stagione successiva non fu migliore della prima, considerando i quattro ritiri consecutivi dovuti a rotture del motore. Verso la fine dell'anno si ebbero comunque dei segnali positivi: la RS01 ottenne due volte il terzo posto in griglia e verso fine stagione riusc\u00ec anche a terminare una gara, a Watkins Glen, a giri pieni, cosa che fino a quel momento era stato un miraggio. La squadra ottenne cos\u00ec i suoi primi punti in Formula 1, con un quarto posto.\nNel 1979 a Jabouille venne affiancato Ren\u00e9 Arnoux e la Renault fece segnare la sua prima pole-position in Sud Africa. In Spagna debutt\u00f2 il modello RS10.\nCollegamenti esterni.\n\"Alpine &amp; Renault: The Development of the Revolutionary Turbo F1 Car 1968-1979\", di Roy Smith (da Google Libri)"}
{"id": "2431727", "revid": "37401", "url": "https://it.wikipedia.org/wiki?curid=2431727", "title": "Epoca (geocronologia)", "text": ""}
{"id": "2431729", "revid": "339392", "url": "https://it.wikipedia.org/wiki?curid=2431729", "title": "Utada", "text": ""}
{"id": "2431733", "revid": "37401", "url": "https://it.wikipedia.org/wiki?curid=2431733", "title": "Litodomi", "text": ""}
{"id": "2431735", "revid": "290948", "url": "https://it.wikipedia.org/wiki?curid=2431735", "title": "Fonte di innesco", "text": ""}
{"id": "2431737", "revid": "830939", "url": "https://it.wikipedia.org/wiki?curid=2431737", "title": "Albert Hodges", "text": "Vinse nel 1894 il campionato degli Stati Uniti, battendo in un match a New York per 5,5-3,5 il campione in carica Jackson Showalter. Mantenne il titolo per un anno, venendo battuto in un match del 1895 dallo stesso Showalter.\nDopo aver vinto il titolo Hodges annunci\u00f2 che, avendo raggiunto le sue ambizioni, intendeva interrompere la sua carriera scacchistica. In seguito per\u00f2 gioc\u00f2 ancora alcuni importanti tornei, seppure con risultati via via digradanti."}
{"id": "2431741", "revid": "682087", "url": "https://it.wikipedia.org/wiki?curid=2431741", "title": "Capogiro", "text": ""}
{"id": "2431743", "revid": "290948", "url": "https://it.wikipedia.org/wiki?curid=2431743", "title": "Rete di distribuzione", "text": ""}
{"id": "2431747", "revid": "1266208", "url": "https://it.wikipedia.org/wiki?curid=2431747", "title": "Prima Categoria 1967-1968", "text": "Nella stagione 1967-1968 la Prima Categoria era il 5\u00ba livello del calcio italiano. Il campionato \u00e8 strutturato su vari gironi all'italiana su base regionale.\nNella stagione 1967-1968 solo in Lombardia e in Campania fu giocato il campionato di Promozione. Nelle altre regioni nella stessa stagione fu giocato il campionato di Prima Categoria.\nCampionati.\nPrima Categoria\nPromozione\nVeneto.\nComitato Regionale Veneto, Via Piave 161 - Mestre, telefono 962.222.\nComitati Provinciali e Locali:\nBelluno, Padova, Rovigo, Treviso, Venezia, Verona e Vicenza.\nGirone A.\nVerdetti\nGirone B.\nVerdetti\nGirone C.\nVerdetti\nSpareggi promozione.\nInizialmente prevista su una serie di tre gare in campo neutro, a fronte di una situazione di assoluta parit\u00e0 la Federazione veneta decise di far disputare altre tre gare di spareggio. Il Malo rinunci\u00f2 a disputare l'ultima gara in programma subendo la sconfitta a tavolino e un punto di penalizzazione.\nLegenda:\nNote:\nTridentino.\nComitato Regionale Venezia Tridentina, Passaggio S. Benedetto 8 - Trento, telefono 962.222.\nComitati Provinciali: Bolzano e Trento.\nGirone unico.\nVerdetti\nEmilia-Romagna.\nComitato Regionale Emiliano, Piazza XX Settembre 1 - Bologna, telefono 232.239.\nComitati Provinciali e Locali:\nBologna, Faenza, Ferrara, Finale Emilia, Forl\u00ec, Mantova, Modena, Parma, Ravenna e Reggio Emilia.\nToscana.\nComitato Regionale Toscano, Viale Gramsci 42 - Firenze, telefono 578.151.\nComitati Provinciali e Locali:\nArezzo, Firenze, Grosseto, Livorno, Lucca, Massa Carrara, Pisa, Pistoia e Siena.\nGirone A.\nVerdetti\nGirone B.\nVerdetti\nGirone C.\nVerdetti\nMarche.\nComitato Regionale Marchigiano, Via Cadorna 3 - Ancona, telefono 34.268.\nComitati Provinciali e Locali:\nAncona, Ascoli Piceno, Macerata e Pesaro.\nGirone A.\n Discrepanza di 9 goal nel computo totale reti fatte/subite (725/716).\nVerdetti\nGirone B.\nVerdetti\nAbruzzo.\nComitato Regionale Abruzzese, Via Camponeschi 5 - L'Aquila, telefono 20.139.\nComitati Provinciali:\nChieti, L'Aquila, Pescara e Teramo.\nA causa delle notevoli distanze chilometriche al Termoli fu concessa la partecipazione ai campionati gestiti dal Comitato Regionale Abruzzese.\nMolise.\nDalla stagione 1952-53 le squadre molisane erano aggregate al Comitato Regionale Campano.\nCon la creazione del Comitato Provinciale di Campobasso (1952), le squadre molisane nuove affiliate si iscrivevano al campionato provinciale (dal 1959-60 = Terza Categoria) e agli altri campionati campani di Prima e Seconda Categoria.\nA causa delle notevoli distanze chilometriche al Termoli fu concessa la partecipazione ai campionati gestiti dal Comitato Regionale Abruzzese.\nCampania.\nComitato Regionale Campano, Piazza S.Maria degli Angeli 1 - Napoli, telefono 392.295.\nComitati Provinciali:\nAvellino, Benevento, Campobasso, Caserta, Napoli e Salerno.\nPer quanto attiene all'istituzione dei campionati di Promozione, risulta sia dagli archivi della Gazzetta dello Sport dell'anno 1967-68 che dall'Almanacco Illustrato del Calcio anno 1969 (pagina 9) - Edizioni Carcano, che anche in Campania fu dato avvio al primo campionato di Promozione.\nPuglia.\nComitato Regionale Pugliese, Via Cairoli 85 - Bari, telefono 213.404.\nComitati Provinciali:\nBari, Brindisi, Foggia, Lecce e Taranto.\nGirone A.\nAggiornamenti.\nA.S.C. Acquaviva, U.S. Audace Cerignola, Molfetta Sportiva e A.S. Andria sono stati ammessi alla Serie D 1968-1969.\nIl F.C. Edilsport Altamura e l'U.S. Garganica, retrocessi nel campionato precedente, sono stati riammessi.\nClassifica finale.\nLegenda:\nNote:\nGirone B.\nAggiornamenti.\nL'U.S. San Giorgio Ionico e l'A.S. Mesagne, retrocessi nella stagione passata, sono stati riammessi.\nClassifica finale.\nLegenda:\nNote:\nBasilicata.\nComitato Regionale Lucano, Via Rosica 6 - Potenza, telefono 24.577.\nComitati Provinciali: Matera e Potenza.\nGirone A.\n17 gol di differenza nel computo totale reti fatte/subite (460/477).\nGirone B.\nVerdetti \nCalabria.\nComitato Regionale Calabro, Largo Aranci 5 - Catanzaro, telefono 29.525.\nComitati Provinciali: Catanzaro, Cosenza e Reggio Calabria.\nGirone B.\nVerdetti\nSicilia.\nComitato Regionale Siculo, Via G. Di Giovanni 14 - Palermo, telefono 212.501.\nComitati Provinciali:\nAgrigento, Caltanissetta, Catania, Enna, Messina, Palermo, Ragusa, Siracusa e Trapani.\nGirone A.\nVerdetti\nGirone B.\nVerdetti\nSardegna.\nComitato Regionale Sardo, Via Sonnino 37 - Cagliari, telefono 58.966.\nComitati Provinciali: Cagliari e Sassari.\nGirone A.\nVerdetti:\nGirone B.\nVerdetti:\nNote.\nIn questa stagione a parit\u00e0 di punteggio non era prevista alcuna discriminante: le squadre a pari punti erano classificate a pari merito (la F.I.G.C. in questa stagione non teneva conto della differenza reti, la utilizzava solo per il Settore Giovanile).\nIn caso di assegnazione di un titolo sportivo (sia per la promozione che per la retrocessione) era previsto uno spareggio in campo neutro."}
{"id": "2431748", "revid": "24828362", "url": "https://it.wikipedia.org/wiki?curid=2431748", "title": "Commodore Amiga 500", "text": ""}
{"id": "2431749", "revid": "24828363", "url": "https://it.wikipedia.org/wiki?curid=2431749", "title": "A500", "text": ""}
{"id": "2431750", "revid": "24828368", "url": "https://it.wikipedia.org/wiki?curid=2431750", "title": "Commodore A-500", "text": ""}
{"id": "2431751", "revid": "24828369", "url": "https://it.wikipedia.org/wiki?curid=2431751", "title": "Commodore A500", "text": ""}
{"id": "2431753", "revid": "24828452", "url": "https://it.wikipedia.org/wiki?curid=2431753", "title": "A1200", "text": ""}
{"id": "2431754", "revid": "24828453", "url": "https://it.wikipedia.org/wiki?curid=2431754", "title": "Commodore Amiga 1200", "text": ""}
{"id": "2431755", "revid": "24828456", "url": "https://it.wikipedia.org/wiki?curid=2431755", "title": "Commodore A1200", "text": ""}
{"id": "2431757", "revid": "31886", "url": "https://it.wikipedia.org/wiki?curid=2431757", "title": "Derek Powers", "text": "Derek Powers, alias Blight, \u00e8 un personaggio immaginario della serie televisiva a cartoni animati \"Batman of the Future\", creato da Paul Dini e Bruce Timm.\n\u00c8 un potente uomo d'affari legato alla malavita che, mutato da un gas nervino e delle radiazioni, diviene il pi\u00f9 grande nemico del Batman del Futuro. Powers \u00e8 probabilmente l'antagonista pi\u00f9 carismatico di \"Batman of the Future\", nonostante faccia solo sei apparizioni nella serie animata, il suo ruolo ha un peso importantissimo sulla storia, dato che la prima stagione ruota completamente intorno alla sua faida con Terry. In seguito apparir\u00e0 anche in numerose opere a fumetti, alcune in continuity con l'Universo Animato DC e altre collocate nella continuity principale o in universi paralleli che mostrano un futuro alternativo ad essa.\nPowers \u00e8 vitale anche per la maturazione del protagonista dato che \u00e8 il responsabile della morte di suo padre. Di tutti i nemici affrontati da Batman, Blight \u00e8 l'unico che egli abbia realmente odiato, inoltre, sebbene China possa vantare il primato di non essere mai stata sconfitta dall'uomo pipistrello senza di un aiuto esterno, Blight pu\u00f2 invece affermare di non essere mai stato, almeno nella serie animata, nemmeno minimamente danneggiato da questi; i due antagonisti non hanno mai concluso uno scontro poich\u00e9 sempre interrotti da qualcuno (Mr. Freeze, Paxton Powers\u2026); tuttavia, ogni volta che vi si accingevano, l'uomo d'affari radioattivo si \u00e8 sempre dimostrato in grande vantaggio verso la sua nemesi, e tutt'oggi sembra essere virtualmente invincibile.\nIn originale la sua voce \u00e8 data da Sherman Howard, mentre in italiano \u00e8 doppiato da Mario Scarabelli.\nCaratteristiche del personaggio.\nPowers viene presentato come un uomo avido, corrotto, losco, infido, spietato, meschino e assetato di potere, capace di manipolare le persone come burattini e dirigerle nella direzione da lui selezionata similmente all'altro supercriminale DC Lex Luthor. Powers ha in comune con questi anche il fatto di essere un uomo ricco che abusa della sua posizione economica e sociale per scopi criminali. Powers \u00e8 un megalomane ed un avido, assetato di potere e di denaro, profondamente convinto che tutto, e soprattutto tutti abbiano un prezzo; pur di avere ancora di pi\u00f9 di quanto gi\u00e0 non possegga non si fa problemi a mentire, tradire ed uccidere. La differenza sostanziale con il modello di Lex Luthor, per\u00f2, \u00e8 che Powers, a causa di un tragico incidente, ha ottenuto lo straordinario potere di manipolare l'energia nucleare, con il rovescio per\u00f2 che il suo aspetto ne \u00e8 risultato profondamente e permanentemente alterato, ora l'uomo si presenta infatti come una lastra ai raggi X, uno scheletro annerito circondato da pelle e muscoli verdi luminescenti e trasparenti. A causa di ci\u00f2 \u00e8 costretto a nascondersi sotto una pelle cosmetica artificiale, che per\u00f2 corrode quando \u00e8 agitato, e per applicarla deve sottoporsi a dolorose e lunghe operazioni chirurgiche.\nBlight si presenta come graficamente fantastico, il corpo danneggiato e fluorescente che lascia trasparire lo scheletro annerito \u00e8 sempre circondato da una luminescenza verde, il suo temperamento \u00e8 aggressivo ma nel contempo moderato e raffinato; il criminale \u00e8 anche molto curato nell'aspetto e nell'abbigliamento, si presenta difatti sempre vestito in maniera elegante, con giacca e completo scuri e con solo i bordi delle maniche strappati dalla potenza delle sue mani radioattive. Questa cura della propria persona lo accomuna per certi versi all'elegante clown del crimine Joker.\nPowers prover\u00e0 un odio innaturale per chi gli ha causato questa nuova condizione: ovvero Batman. Dal canto suo Terry \u00e8 divenuto il cavaliere oscuro dopo l'assassinio del padre da parte di Derek Powers. \u00c8 dunque possibile dire che i due si siano \"creati\" a vicenda, e per questo siano destinati ad odiarsi ed affrontarsi.\nQuesto accomuna i due antagonisti alla versione di Batman e Joker del primo film di Tim Burton sul cavaliere oscuro, in cui i due antagonisti si scambiano le seguenti battute:\nJoker: \u00abRazza di idiota! Tu mi hai fatto, ricordi? Tu mi gettasti in quel maledetto vascone. E superarla non \u00e8 mica facile; e non credere che non ci abbia provato!\u00bb \nBatman: \u00abS\u00ec, lo so! \u00bb [Batman colpisce Joker] \nBatman: \u00abTu uccidesti i miei...\u00bb \nJoker: \u00abOh..Cosa? ...oh... ehehehe.. Ma di che cosa stai parlando?\u00bb \nBatman: \u00abIo ho fatto te. Tu facesti me, prima.\u00bb \nJoker: \u00abEhi Batman, ero ancora un ragazzino quando uccisi i tuoi. Tu dici che io ho fatto te e io dico che tu hai fatto me. Ma non si cade un po' nell'infantile eh? [Si infila gli occhiali] Non picchierai uno con gli occhiali. Vero? Eh?!\u00bb\nAd ogni modo, nonostante queste premesse, la serie non offre un vero scontro tra i due, preferendo eliminare Blight dalle scene; data la popolarit\u00e0 raggiunta dal personaggio pare ancora misteriosa questa scelta; una possibile risoluzione del dilemma potrebbe essere gli eccessivi costi che doveva richiedere l'animazione del personaggio.\nBiografia del personaggio.\nGli inizi.\nNon sappiamo molto del passato di Derek Powers, \u00e8 quasi sicuramente un Gothamita, e nella suddetta citt\u00e0 pare essere anche cresciuto; \u00e8 molto pi\u00f9 giovane di Bruce Wayne (pi\u00f9 o meno di 30 anni), dato che quando questi lascia il ruolo di Batman a causa dei suoi prossimi 60 anni, Powers si presenta ancora come un uomo molto giovane.\nSappiamo l'ambizioso Derek essere nato in una famiglia ricca: suo padre, Warren Powers, (comparso solo in un flashback di un fumetto ispirato alla serie TV) era a capo di una potentissima societ\u00e0 di biotecnologia, la \"Powers Technology\", di cui eredit\u00f2 la direzione in quanto figlio unico. Sua madre invece, al contrario del padre, non compare mai direttamente e non ci \u00e8 dato saperne il nome. Dal poco che conosciamo del carattere di Warren Powers, lo sappiamo essere un uomo cinico, spietato, avido ed egoista quanto il figlio, che ha insegnato a Derek, fin da piccolo, la dottrina del \"tutto ha un prezzo\". Mentre sappiamo che la madre avere sempre dedicato poche attenzioni al bambino, preferendo pensare a s\u00e9 stessa e ai soldi; in un ambiente del genere Derek si convinse che il denaro \u00e8 tutto ci\u00f2 di cui un uomo ha bisogno, e si dimostrer\u00e0 sempre pronto a fare tutto per averne il pi\u00f9 possibile. A scuola Derek ha sempre avuto voti eccellenti, dimostrando un'intelligenza molto sopra la media ed una grande abilit\u00e0 finanziaria. Powers \u00e8 laureato in Legge, con una specializzazione in politica azionaria. Il suo inoltre, \u00e8 il fisico di uno sportivo, lasciando intendere che Powers abbia giocato a Football o a qualche altro sport ai tempi della scuola.\nCome presidente della \"Powers Technology\", Derek realizz\u00f2 molto pi\u00f9 di quanto il padre avesse mai sognato, e diventato uno degli uomini pi\u00f9 potenti di Gotham inizier\u00e0 ad espandersi ed affondare le sue radici nel crimine organizzato, prendendo nella sua morsa la grande maggioranza delle famiglie criminali gothamite.\nDerek si \u00e8 sposato molto giovane (all'incirca verso i vent'anni considerando l'et\u00e0 del figlio), sebbene la moglie non sia nota e la sappiamo essere oggigiorno deceduta. Non conosciamo se sia stato un matrimonio d'interesse o se avesse realmente amato la donna; Derek sembra comunque molto restio a parlare di lei o della sua morte, segno che in fondo provasse una qualche affezione nei suoi confronti. Questo potrebbe essere l'unico vero sentimento umano manifestato da Powers. Dall'innominata moglie ha avuto anche un figlio, Paxton, con cui condivide non solo una forte somiglianza, ma addirittura la stessa bramosia, tanto che per qualche motivo sar\u00e0 esiliato in Verdeza come dissidente politico. Derek parrebbe essersi tenuto in contatto con il figlio nonostante l'esilio.\nLa Wayne-Powers.\nNel 2021, Derek Powers \u00e8 diventato l'uomo pi\u00f9 importante e ricco della comunit\u00e0 Gothamita, di gran lunga pi\u00f9 di Bruce Wayne, e a tenere del tutto nascosti i suoi contatti con la malavita. La sua mossa pi\u00f9 ambiziosa e ben riuscita \u00e8 la fusione aziendale tra la \"Powers Technology\" e la \"Wayne Enterprise\", di cui diviene presidente al posto di Bruce Wayne, ritirato in pensione. Nasce cos\u00ec la potentissima e ricca \"Wayne-Powers\".\nIl primo atto di forza e di leadership di Derek \u00e8 licenziare Lucius Fox Jr., figlio di Lucius Fox, vecchio amico di Bruce Wayne. La fama intimidatoria da \"squalo\" di Powers e i suoi contatti con la malavita faranno s\u00ec che l'impresa nel giro di pochi anni si disfi di tutti i rivali e diventi tra le pi\u00f9 importanti del paese.\nLa sparizione di Batman (in quel periodo Bruce Wayne aveva smesso i panni da uomo pipistrello), fece senza dubbio la sua parte nella fluidit\u00e0 delle attivit\u00e0 criminali dell'industriale.\nQuando le industrie \"Wayne-Powers\" divennero primo fornitore d'armi per l'esercito statunitense, Wayne fu talmente disgustato dalla corruzione che ora vagava nella sua azienda da abbandonare perfino il ruolo di supervisore e le sue visite alla societ\u00e0 si faranno sempre pi\u00f9 scarse, dando cos\u00ec modo a Derek di acquisire sempre pi\u00f9 potere.\nIn seguito, non contento di fornire armi soltanto al suo paese, decise di commerciare armamenti da fuoco, nucleari e batteriologici anche a terroristi e all'estero.\nIl ritorno di Batman.\nPowers finanzi\u00f2 un gruppo di scienziati per creare l'arma che venduta all'estero l'avrebbe reso ricco (secondo le sue previsioni): un gas nervino virtualmente incurabile che si trasmette per via aerea e uccide in breve tempo chi contagia. Prima di essere usato tuttavia, il prodotto richiedeva un test su una cavia umana; Derek design\u00f2 per questo ruolo Harry Tully, un suo dipendente che aveva collaborato al progetto ed aveva iniziato ad avere troppi ripensamenti. Appena il corpo dell'uomo inizi\u00f2 a deteriorarsi, tuttavia, egli riusc\u00ec a consegnare all'amico Warren McGinnis un CD contenente tutte le informazioni sul virus destinate alla polizia.\nDopo essere riuscito a recuperare la sua preziosa cavia umana e non avergli trovato addosso nulla, Powers convocher\u00e0 Warren a colloquio per scoprire quanto questi ne sappia; vedendosi davanti al sospetto dell'uomo, che ha visto i suoi uomini prelevare Harry davanti ai suoi occhi, notando tra l'altro le piaghe che egli aveva sul corpo, Powers lo rassicurer\u00e0 dicendo che Tully ha avuto solo una reazione allergica ad un prodotto chimico da lui creato, e che sta venendo curato dai migliori medici, infine con \"nonchalance\", gli chiede se sa qualcosa riguardo ad un CD che Tully aveva con s\u00e9, Warren risponde negativamente e Powers, dopo aver salutato l'uomo con affetto (avendo capito che questi mente), ne ordina l'uccisione all'assistente Fixx, prima che possa rivelare qualcosa alla polizia.\nCon un gesto di estrema ipocrisia, Derek sar\u00e0 presente ai funerali dell'uomo a consolarne vedova e figli, ed in seguito far\u00e0 un annuncio ufficiale dicendo che impiegher\u00e0 tutte le sue forze per far s\u00ec che l'assassino di Warren paghi.\nNon avendo trovato il dischetto da lui bramato al momento dell'omicidio, Powers incaricher\u00e0 degli uomini di tenere sotto osservazione i McGinnis ipotizzando che il prezioso file sia ancora li, e nel caso lo avessero trovato di avvertirlo. Cos\u00ec, quando il figlio maggiore di Warren, Terry, trova l'oggetto in questione, Powers lo raggiunge in strada invitandolo a farsi un giro in limousine. Il ragazzo, che gi\u00e0 sospetta del coinvolgimento di Powers nell'assassinio del padre, decliner\u00e0 l'offerta e Derek spazientito lo minaccer\u00e0 apertamente costringendolo a darglielo con la forza sbarrandogli la strada con la sua guardia del corpo. Terry lascer\u00e0 il Cd e fuggir\u00e0 inseguito dagli spari degli uomini di Powers, il quale ordiner\u00e0 di cessare il fuoco dopo aver recuperato il disco ritenendo Terry un testimone di poco rilievo. A questo punto per\u00f2 Terry, convinto della colpevolezza di Derek Powers, ruba a Bruce Wayne la Batsuite e si reca alla sede della Wayne-Powers con l'intento di farsi giustizia da solo.\nPoco prima Powers aveva finito le trattative con il ministro della Kaznia e gli aveva venduto un carico del suo gas che sarebbe stato trasportato quella sera stessa su un aereo pilotato dall'assistente di Derek mr.Fixx.\nMentre sta organizzando i preparativi per il decollo, Powers riceve dalla sua sorveglianza la notizia che Batman \u00e8 penetrato nell'edificio; all'idea che il cavaliere oscuro sia tornato in azione dopo vent'anni Derek scoppia a ridere e decide di non curarsene preferendo tornare ad organizzare il trasporto della tossina; Tuttavia l'uomo pipistrello riesce a superare le difese dell'uomo ed a raggiungerlo sulla pista di decollo intenzionato a fermare il volo; spazientito dall'imprevisto ordina al suo assistente di partire e decide di provvedere personalmente all'intruso, cos\u00ec Powers si intrattiene in uno scontro a fuoco col pipistrello, durante il quale un suo proiettile fora accidentalmente una delle cisterne di gas rimaste a terra. Il gas fuoriesce contagiando lo stesso Derek Powers, il quale fa appena in tempo a strisciare per chiedere aiuto ai suoi uomini mentre Batman dirotta il pericoloso volo.\nL'unico modo rimasto a Powers per sopravvivere \u00e8 tentare di debellare il virus col suo unico punto debole: le radiazioni, attraverso di esse Derek riesce ad estirpare il virus dal suo corpo, tuttavia come effetto collaterale, le radiazioni assorbite, unite alle propriet\u00e0 mutagene del virus, rendono l'intero corpo dell'uomo talmente radioattivo da rendergli la pelle traslucente.\nLo staff medico di Powers riesce tuttavia a sintetizzare una pelle capace di contenere temporaneamente la sua radioattivit\u00e0 di modo da potergli permettere di mostrarsi in pubblico; tale pelle artificiale \u00e8 comunque destinata a strapparsi ogni qualvolta l'uomo, sotto pressione, emette pi\u00f9 energia del normale, e per essere riapplicata gli occorrono ore di difficill operazioni chirurgiche. Con questo stratagemma Powers pu\u00f2 continuare a dirigere la sua societ\u00e0 mentre i suoi dottori cercano una cura.\nLa nascita di Blight.\nQuando il governo decise di costruire una nuova stazione lunare, le due societ\u00e0 cui proporre il contratto erano la Wayne-Powers e la \"Foxteca\". Per liberarsi della concorrenza allora Powers assume una sabotatrice industriale: China; quando la donna penetra nella societ\u00e0 e genera una serie di esplosioni, Bruce Wayne diviene sospettoso ed interroga Powers su un suo possibile coinvolgimento, l'uomo declina ogni affermazione dell'anziano supervisore e lo liquida velocemente, tuttavia l'uomo \u00e8 riuscito a prelevare uno strano tessuto cellulare nero sulla scrivania dell'uomo ed inizia a studiarlo capendo che la sabotatrice mutante \u00e8 stata da Powers, che ne \u00e8 il probabile mandante.\nIl giorno seguente China lo informa che il suo secondo sabotaggio ai danni della Foxteca non \u00e8 andato a buon fine a causa dell'intrusione di Batman; seccato dall'ennesima intromissione del cavaliere oscuro nei suoi piani, Powers d\u00e0 alla mutaforma un nuovo compito: uccidere Batman (la rabbia provata al solo sentir menzionare la causa delle sue sventure corrode la sua pelle artificiale proprio di fronte alla donna mutante). Successivamente al fallimento di questa ed alla sua conseguente cattura, \u00e8 ignoto quale delle due compagnie abbia ricevuto l'incarico dal governo.\nWayne si era precedentemente opposto alla demolizione del distretto storico di Gotham, voluta da Powers al fine di costruire un altro complesso aziendale; dati i numerosi appoggi riscossi da Wayne, Powers \u00e8 costretto a muovere come unica pedina l'eliminazione di questi, appunto per mano di Shreever. Dopo che tuttavia questi fallisce nell'impresa, sempre grazie all'intromissione di Batman, Powers \u00e8 costretto ad annullare la costruzione del complesso dopo aver perso mettendo la decisione ai voti.\nLa svolta nella vita di Derek Powers arriva per\u00f2 una sera, quando Batman, dopo aver sventato un trasporto di scorie al porto, utilizza il cellulare di un malvivente per contattare il di lui mandante, dall'altra parte del telefono risponde ovviamente Powers, l'uomo secato dall'ennesima intromissione di Batman inizia a sciogliere la sua pelle tramite radiazioni proprio nel bel mezzo di una riunione aziendale ed \u00e8 costretto ad assentarsi da essa; in seguito i suoi dottori gli espongono la loro teoria che le radiazioni stiano diventando via via pi\u00f9 potenti; a questo punto un nuovo membro del suo staff di medici, la dottoressa Stephanie Lake, interviene annunciandogli che secondo i suoi studi \u00e8 possibile creare un nuovo corpo partendo dal DNA basilare di Derek; l'uomo si rivela molto interessato ma prima per precauzione esige un test su un altro soggetto, la donna allora riesuma Mr. Freeze e gli dona un nuovo corpo, apparentemente con successo.\nSoddisfatto Powers ordina di tenere Freeze sotto osservazione ed annuncia al pubblico che le conoscenze del dottore saranno presto messe al servizio della comunit\u00e0 e che grazie al metodo usato con lui sar\u00e0 presto possibile salvare milioni di vite con la medicina. Tuttavia il processo che ha dato il nuovo corpo a Freeze \u00e8 apparentemente instabile ed il dottore incomincia a provare gli stessi sintomi che aveva in precedenza. Deluso, l'industriale ne ordina a Stephanie Lake l'eliminazione, e quando la dottoressa esegue l'ordine Freeze furibondo scappa.\nIn seguito mentre Powers ha un colloquio con la Lake in cui essa cerca di spiegargli cosa \u00e8 andato storto, i due vengono attaccati da un furibondo Mr. Freeze, il quale li congela entrambi e fugge poi nei sotterranei con l'intento di far crollare l'edificio; Powers, per\u00f2, riesce a liberarsi dal ghiaccio emettendo una massa di radiazioni tali da distruggerli anche la pelle sintetica; in seguito, nella sua forma di scheletro lucente, attacca il dottore friggendolo con le radiazioni e cortocircuitando la di lui armatura. Alla domanda di Freeze su chi sia, Power risponde:\n\u00abDa questo momento il mio nome sar\u00e0 Blight e ogni cosa che io toccher\u00f2 appassir\u00e0 e rester\u00e0 senza vita!\u00bb\nInfine, quando sulla scena si presenta anche Batman, Powers coglie l'occasione per regolare i conti in sospeso e gli si ripresenta come \"Blight\" (letteralmente \"danneggiamento\", \"inaridimento\" o \"influenza maligna\"). Nello scontro che ne segue Powers picchia vergognosamente l'avversario, il quale non riesce a portare a segno nemmeno un colpo a favore, e quando questi \u00e8 a terra ed in completa balia del luminoso businessman, Mr. Freeze come ultimo atto prima di morire salva la vita all'erede del suo antagonista e, colpendo Blight con un raggio congelante, lo getta fuori dall'edificio e attraverso la citt\u00e0, fino a farlo piombare in un lago ghiacciato, da cui verr\u00e0 in seguito ripescato dai suoi dottori.\nIn seguito Powers us\u00f2 le sue risorse per finanziare Walter Shreever, brillante ingegnere sonoro, ottenendo dalle sue ricerche risultati insperati: una tuta capace di manipolare le onde sonore; sbalordito dal potenziale della tuta, Powers ordiner\u00e0 a Shreever di impiegare le sue tecnologie per assassinare Bruce Wayne.\nDi padre in figlio.\nLa situazione di Derek Powers continua a peggiorare, ora una pelle sintetica non gli dura un giorno e i suoi dottori ipotizzano che presto provocher\u00e0 disturbi sanitari a tutte le persone che gli stanno vicini senza protezioni. Come Blight fa irruzione in un magazzino della \"Plas-Tech\", nella speranza di trovare tra le loro formule una plastica tanto resistente da poter essere inglobata alla sua pelle artificiale per renderla migliore; il suo piano viene tuttavia sventato da Batman, che dopo un nuovo scontro riesce nuovamente a sconfiggere (ma non a uccidere) ed in seguito fugge. Disperato Derek decide di ritirarsi a vita privata e non apparire pi\u00f9 in pubblico finch\u00e9 non avesse trovato una cura.\nRichiama dunque il figlio Paxton dal suo esilio in Verdeza, in Sud America, e gli chiede di prendere il suo posto alla guida della societ\u00e0, seppur unicamente come facciata dato che sar\u00e0 sempre lui a gestire tutto da dietro le quinte, il figlio si insospettisce sul perch\u00e9 ed allora Derek gli mostra la sua condizione fisica dicendogli che ha bisogno dell'aiuto di suo figlio.\nIl giorno seguente Powers indir\u00e0 una riunione di emergenza in cui esporr\u00e0 la sua decisione di lasciare tutta l'azienda nelle mani del figlio Paxton e di ritirarsi; durante il colloquio un gruppo di pescatori della Verdeza irrompono e si oppongono alla decisione di Powers accusando Paxton di essere il principale responsabile dell'inquinamento del loro bacino lacustre, presentando pesci morti che paiono sconvolgere gli altri membri del consiglio. Infuriato per l'accaduto (che scombina completamente i suoi piani), Derek emette una quantit\u00e0 di radiazioni tanto grande a distruggersi la pelle artificiale indossata, rivelando a tutti i presenti, inclusi Bruce Wayne e Batman di essere Blight. In seguito aggredir\u00e0 Wayne ed i pescatori per poi fuggire e diventare un pericoloso ricercato.\nCi\u00f2 che Blight ignora \u00e8 che ad organizzare tutto questo \u00e8 stato proprio il figlio Paxton, intenzionato ad usurpare il trono del padre, difatti contatter\u00e0 il figlio per chiedergli di mettere assieme il suo staff di dottori e dargli una nuova pelle artificiale per farlo fuggire all'estero; Paxton fingendo di volerlo aiutare gli dice che non \u00e8 una soluzione e che \u00e8 meglio andare in ospedale; in realt\u00e0 l'unica intenzione di Paxton \u00e8 scoprire dove si nasconde il padre per eliminarlo. Comprendendo del tradimento del figlio, Blight si nasconder\u00e0 in un sottomarino nucleare abbandonato; unico luogo dove le radiazioni emesse dal suo corpo sono invisibili ai radar.\nApparentemente l'unica persona a sapere del suo nascondiglio \u00e8 \"Miss Winston\", la sua segretaria, dato che \u00e8 lei a procurargli cibo e acqua.\nIn seguito Batman localizzer\u00e0 Blight nel suo nascondiglio, d'accordo con Paxton che gli ha fatto credere di voler arrestare il padre perch\u00e9 possa essere aiutato; quando i due antagonisti si trovano di nuovo faccia a faccia Blight semplicemente domanda a Terry perch\u00e9 questi lo tormenta, al che Batman rivela che odia l'uomo in quanto responsabile della morte di suo padre; lo scheletro rilucente replica semplicemente:\n\u00abSi pu\u00f2 sapere perch\u00e9 continui a tormentarmi? Voglio soltanto che mi lasci in pace!\u00bb\nA quel punto, Paxton e i suoi uomini irrompono ed intrappolano Blight in una rete speciale collegata ad un macchinario che ne assorbe la radioattivit\u00e0. Nonostante l'odio provato per Powers, Batman non riesce a lasciare che Paxton lo uccida e cerca di liberarlo; dal canto suo Blight non ne ha affatto bisogno, in una furia cieca distrugge rete e macchinario, insegue il figlio che riesce a sfuggirgli per un pelo ed infine libera le onde in una fragorosa esplosione che si ripercuote multipla per tutto il sottomarino; Batman \u00e8 di per s\u00e9 combattuto tra regolare i conti con Blight o fuggire, ma infine decide che lo scontro non avrebbe senso e che \u00e8 sbagliato vivere per la vendetta, Terry osserva da lontano il sommergibile nucleare che si inabissa con l'eterno nemico a bordo.\nQuella mattina il cavaliere oscuro si presenta da Paxton, comunicandogli che \"si \u00e8 fatto un grosso nemico\"; l'uomo replica che non gli fa paura e Batman gli risponde che non parlava di s\u00e9. Alle spalle di Paxton il telegiornale dichiara che il corpo di Derek Powers (Blight) non \u00e8 stato ritrovato.\nPoteri e abilit\u00e0.\nDerek ha i nervi molto saldi ed \u00e8 un manipolatore nato, la sua astuzia gli permette di uscire facilmente da qualunque situazione spinosa; inoltre \u00e8 un uomo d'affari straordinariamente acuto con un talento innato per il controllo e la leadership.\nGi\u00e0 da prima di divenire un superumano Powers si presentava con un fisico allenato ed atletico, pi\u00f9 avanti infatti si riveler\u00e0 parecchio abile nel corpo a corpo, tanto da affrontare Batman; oltre al combattimento un'altra abilit\u00e0 di Derek \u00e8 l'uso delle armi da fuoco, l'unica volta che lo si vede usare un'arma, (secondo episodio) la manovra con estrema destrezza, e con una mira straordinaria; tanto che riesce perfino a bloccare la traiettoria di un Batarang.\nLe abilit\u00e0 superumane di Blight invece, essendo derivate dalla sua esposizione ad un virus mutageno ed al successivo utilizzo di radiazioni per curarsi, sono di origine radioattiva e dipendono dal fatto che il suo corpo ha imparato dall'assorbimanto a produrre energia nucleare a sua volta ed in quantit\u00e0 sempre maggiore; tanto da rendere la sua pelle trasparente e fosforescente. Di per s\u00e9 questo potere gli permette di generare e proiettare l'energia in tutte le sue forme, da scariche elettriche a impulsi magnetici fino a concentrare sfere di energia nelle mani ed utilizzarle per colpire l'avversario, inoltre pi\u00f9 passa il tempo pi\u00f9 gli attacchi si fanno potenti ed efficaci a causa dalla maggior quantit\u00e0 di energia che il suo corpo produce.\nIl tocco di Blight, o comunque il contatto con la sua pelle \u00e8 altamente corrosivo per gli oggetti inanimati; mentre invece per gli esseri viventi \u00e8 dapprima ustionante, poi velenoso ed alla lunga mortale. Anche solo stargli vicini senza protezioni quando lui non ha indosso la pelle artificiale pu\u00f2 essere causa di intossicazioni e malattie.\nAnche la resistenza di Blight \u00e8 straordinariamente pi\u00f9 sviluppata di quella di un comune uomo; difatti quando Batman lo scaraventa verso una balconata metallica a circa sei metri di distanza la balconata si frantuma a contatto della sua pelle e gli crolla addosso e nonostante ci\u00f2 si alza come se niente fosse; in seguito viene scaraventato per centinaia di metri e sopravvive alla caduta nell'acqua ghiacciata; trapassa col corpo vetro e ghiaccio senza sanguinare e si rialza anche dopo che il macchinario di Paxton ha assorbito la sua energia generandone altra immediatamente; \u00e8 plausibile pensare che la mutazione abbia reso il suo corpo pi\u00f9 resistente e soprattutto impossibile da ferire; c'\u00e8 anche inoltre, la possibilit\u00e0 che proprio non abbia pi\u00f9 n\u00e9 sangue n\u00e9 organi per sanguinare, poich\u00e9 altrimenti glieli si vedrebbe attraverso la pelle.\nLa capacit\u00e0 pi\u00f9 straordinaria e potente di Blight \u00e8 comunque quella di esplodere come un ordigno ma con ripercussioni multiple; ovvero quando esplode per liberando tutta la sua energia in una volta sola non genera una sola esplosione ma diverse che si ripercuotono per tutto l'edificio in cui si trova, tale abilit\u00e0 pare richiedergli uno sforzo immane ma non \u00e8 apparentemente dannosa per lui, il che vuol dire che non equivale ad una sorta di autodistruzione, ma soltanto all'esplosione di tutto ci\u00f2 che gli sta attorno. Il fatto che con questo potere sia riuscito a far saltare in aria ed affondare un sottomarino nucleare, fa riflettere sull'effettiva potenza delle radiazioni emesse da Blight al momento dell'esplosione."}
{"id": "2431759", "revid": "726373", "url": "https://it.wikipedia.org/wiki?curid=2431759", "title": "Aristoi", "text": "Aristoi \u00e8 un romanzo di fantascienza space opera scritto da Walter Jon Williams pubblicato nel 1992.\n\u00c8 ambientato in un remoto futuro in cui la societ\u00e0 umana, diffusa in svariati sistemi solari della galassia, organizzata nella Logarchia e guidata dagli Aristoi, i \"migliori\", ha raggiunto una pace ed una stabilit\u00e0 secolari. Ma dopo due millenni di espansione e progresso misurati, questo sistema apparentemente perfetto rischia di essere distrutto da una minaccia senza precedenti. Ad affrontarla si ritrova Gabriel, Aristoi esteta, architetto e musicista.\nAmbientazione.\nIn seguito alla catastrofica distruzione della Terra, con la morte di oltre otto miliardi di persone, a causa dell'utilizzo di avanzatissime nanotecnologie sfuggite al controllo, gli insediamenti umani sparsi nei vicini sistemi solari si sono riorganizzati in un nuovo sistema sociale, la Logarchia, basato sull'accesso libero e illimitato ad ogni informazione e conoscenza passata tramite l'Hyperlogos universale, a cui ogni individuo \u00e8 costantemente connesso dal proprio \"reno\", un impianto tecnologico innestato durante la prima infanzia, che sfrutta la tecnologia \"tachline\" e che permette di vivere contemporaneamente nella realt\u00e0 fisica, il Mondo Realizzato, e in una realt\u00e0 virtuale, l\"'oniricron\", nella quale la propria rappresentazione prende il nome di skiagh\u00e9nos.\nLa vita media supera i trecentocinquant'anni. La morte, ad eccezione di incidenti, suicidi o rare forme di infezione, avviene esclusivamente per \"collasso\", conosciuto anche come \"malattia di Dorian Gray\": il corpo, mantenuto giovane per secoli dalla tecnologia, subisce un improvviso, rapido e inarrestabile decadimento fisico.\nLa crescita della popolazione \u00e8 attentamente controllata e dipende direttamente dall'incremento del numero degli Aristoi, che possono guidare alla colonizzazione di nuovi pianeti. Per questo si \u00e8 instaurato il sistema delle famiglie collettive, nelle quali pi\u00f9 adulti condividono il piacere e l'onere della crescita di un unico figlio.\nStruttura gerarchica.\nAl vertice della Logarchia vi sono gli Aristoi (titolo formale Aristos k\u00e1i Ath\u00e1natos), i primi per rango, onore e responsabilit\u00e0, gli unici a cui \u00e8 affidato l'enorme potere della nanotecnologia che permette di costruire interi mondi (ma che implica responsabilit\u00e0 altrettanto grandi, perch\u00e9 la tragedia della Terra non deve ripetersi), votati al servizio e al benessere dell'umanit\u00e0.\nAl di sotto degli Aristoi si trovano i Ther\u00e1pontes (strutturati in vari gradi: Prot\u00e1rchon, Dek\u00e1rchon, Hext\u00e1rchon, Trit\u00e1rchon, Hebdom\u00e1rchon, ecc.), che costituiscono i ranghi della burocrazia e dell'amministrazione, pi\u00f9 o meno direttamente guidati dagli Aristoi, e la gran parte della popolazione, i D\u00e9moi. Non sono caste chiuse, chiunque pu\u00f2 provare ad ascendere fino allo stato di Aristos, attraverso un processo decennale di lavoro fino a raggiungere un momento di sintesi e fusione trascendente tra conoscenza e esperienza ed essere capace di superare degli esami estremamente impegnativi.\nHyperlogos.\nL'Hyperlogos \u00e8 il contenitore di dati universale. L'accesso libero e incondizionato ad esso \u00e8 alla base della pace e della stabilit\u00e0 della Logarchia. Tutte le informazioni, la \"saggezza\" collettiva accumulata nel corso dei secoli, sono preservate nella loro interezza per le generazioni future, disponibili a tutti, riservate sotto il Sigillo Aristoi solo in casi eccezionali e temporanei.\nNulla di quanto detto nell\"'oniricron\" \u00e8 privato.\nL'intera Luna \u00e8 stata il primo, gigantesco magazzino di dati dell'Hyperlogos.\nI \"d\u00e1imones\" o Personalit\u00e0 Limitate.\nGrazie allo sviluppo delle tecnologie, l'umanit\u00e0 ha raggiunto un'estrema conoscenza della psiche. Se un tempo erano soli i santi e i folli a sentire e parlare con delle voci interiori, ora sono i vertici della societ\u00e0, gli Aristoi, ad aver raggiunto la pi\u00f9 alta consapevolezza delle personalit\u00e0 limitate raccolte nella propria personalit\u00e0 primaria, completa, le \"piccole anime\" chiamate con il nome socratico di \"d\u00e1imones\": grazie al loro utilizzo, attraverso vari livelli di priorit\u00e0 e coscienza, sia nel Mondo Realizzato che nell\"'oniricron\", gli Aristoi hanno raggiunto una sorta di effettiva ubiquit\u00e0.\nCultura metalinguistica.\nUno dei fondamenti della Logarchia \u00e8 la cultura metalinguistica, basata sui rapporti profondi tra mente e corpo e sull'esistenza di una memoria fisica collettiva e di un vocabolario corporeo ancor pi\u00f9 importante di quello verbale.\nAttraverso l'approfondito studio della cinesica nella danza, nel teatro, nella filosofia tantrica e nelle arti marziali, il Capitano Yuan, il Primo Aristoi, ha codificato nel \"Sistema delle Posture\" quelle posizioni, universali in tutte le culture ed epoche, che possiedono una risonanza psichica nella mente umana.\nL'impatto psichico delle Posture pu\u00f2 essere rafformato dai \"mudra\", i disegni formati dalle dita, che possono costituire anche dei commenti funzionali alle parole ed assumere i pi\u00f9 diversi significati (Costrizione, Dominazione, Rispetto Formale, Esuberanza, Confidenza, Stima, Sicurezza, Insegnamento, Protezione, Autorit\u00e0, Allerta, Ricettivit\u00e0..).\nSullo stesso principio del collegamento tra mente e corpo \u00e8 basata l'Ideografia Elevata (o Evoluta, o Complessa). \u00c8 possibile raggiungere una risonanza psichica superiore alla semplice scrittura, non solo comunicare, ma coinvolgere, attraverso l'utilizzo di caratteri particolari, capaci di immagazzinare informazioni complesse in piccoli spazi, basati sugli ideogrammi delle antiche scritture asiatiche, le pi\u00f9 adatte in quanto parole e disegni insieme: la scrittura ha pi\u00f9 impatto quanti pi\u00f9 sensi riesce a colpire.\nMa sia il Sistema delle Posture che l'Ideografia Elevata sono possibili solo perch\u00e9 appresi tramite la cultura universale Logarchia, nessun simbolo ha senso se privato del suo contesto.\nTrama.\nNella pacifica Logarchia, alcuni degli Aristoi, i membri della ristretta classe dominante, sollevano da qualche tempo critiche all'ordine di cui sono al vertice, convinti che la stabilit\u00e0 e la crescita misurata stiano inibendo l'espansione e il progresso dell'umanit\u00e0. La maggior parte degli Aristoi per\u00f2 non condividono questa nostalgia per un passato forse pi\u00f9 avventuroso e interessante, ma caratterizzato da catastrofi, guerre, malattie, lotte senza fine per il puro sostentamento. Tra coloro che trovano del tutto soddisfacente l'attuale sistema di vita c'\u00e8 Gabriel, giovane Aristos che dedica il suo tempo e talento all'amore, alla musica e all'architettura.\n\u00c8 l'Aristos Cressida, per nulla interessata alla politica, a scoprire casualmente durante le sue ricerche scientifiche che la vera minaccia per la Logarchia non viene da chi ha espresso pubblicamente i propri dubbi, ma da chi sta agendo nell'ombra ormai da lungo tempo, arrivando perfino a manipolare l'Hyperlogos, la fonte universale di informazioni, ritenuta da tutti inviolabile. Da decenni la colonizzazione in un gruppo stellare chiamato Sfera di Gaal \u00e8 stata proibita, per il possibile collasso di una supernova, ma Cressida scopre che non esiste alcuna supernova e che probabilmente Saigo, l'Aristos che ha fatto dichiarare la zona off-limits, sta conducendo in quel luogo esperimenti segreti, lontano dagli occhi dalla Logarchia. Cressida ne informa Gabriel solo perch\u00e9 \u00e8 il pi\u00f9 vicino alla Sfera di Gaal e pu\u00f2 pi\u00f9 facilmente verificare quale sia effettivamente la situazione.\nQuando Cressida rimane uccisa nella distruzione del proprio laboratorio orbitale Sanjay per un attacco di \"nanomataglap\", Gabriel, convinto che non si tratti di un tragico incidente dovuto alle pericolose ricerche di nanotecnologia, ma di un vero e proprio attentato omicida, non pu\u00f2 ignorare un simile evento. Senza mettere al corrente altri Aristoi, perch\u00e9 non sa chi altro sia coinvolto n\u00e9 quanto sia compromesso l'Hyperlogos, decide di intraprendere una spedizione verso la Sfera di Gaal, con l'astronave da guerra \"Cressida\", costruita per l'occasione, accompagnato dai suoi pi\u00f9 stretti collaboratori, tra cui due suoi amanti, Marcus, che porta in grembo suo figlio, e la dottoressa Clancy.\nArrivati a destinazione, Gabriel e compagni scoprono che nella Sfera di Gaal \u00e8 in corso un gigantesco esperimento di evoluzione della societ\u00e0 umana al di l\u00e0 di ogni immaginazione: ben nove pianeti sono stati terraformati, popolati con milioni di persone e sviluppati ad un livello di civilt\u00e0 barbarico, insopportabile agli occhi di membri dell'evoluta Logarchia.\nGabriel, insieme ad un ristretto gruppo di osservatori, scende in prima persona su Microgh\u00e9a, l'unico pianeta da cui sono state intercettate comunicazioni tachline, che dimostrerebbero la presenza del responsabile di quella mostruosa violazione degli ideali di servizio degli Aristoi. Giunto a Vila Real, capitale del regno di Beukhomana, Ter'Madrona per i suoi abitanti, si mescola all'alta societ\u00e0 locale, nei panni dello straniero Ghibreel di Nanchan. Si innamora immediatamente del giovane lord Remmy, esponente del Partito della Vecchia Corte, in disgrazia, un rapporto che gli inimica per\u00f2 il potente principe Adrian, esponente del Partito Ortodosso al potere. Per questo \u00e8 costretto prima a sconfiggere in duello con il cavaliere Silvanus, scampando anche all'attentato da parte dei secondi che avrebbero dovuto assisterlo, poi a liberare Remmy dai Vassalli di Argosy, che l'hanno catturato e torturato per colpire Gabriel, arrivando ad uccidere il capo di questa sorta di inquisizione locale, l'episcopos Peregrino.\nMentre sul pianeta Gabriel e compagni devono affrontare queste insidie, il nemico colpisce altrove: nello spazio la \"Cressida\" viene attaccata e completamente distrutta. Fra le vittime, Marcus e il figlio non ancora nato. Convinto che attraverso l'attivazione della sua rete di comunicazione privata e la prevista trasmissione di un suo messaggio automatico gli Aristoi siano ora al corrente di quanto sta accadendo e sia gi\u00e0 scoppiata una guerra galattica, Gabriel decide che l'unica cosa rimasta da fare, cos\u00ec isolato dalla Logarchia, sia di attaccare Saigo. Ma l'attentato fallisce, perch\u00e9 il nemico si mostra in pubblico solo attraverso un sofisticato androide. Gabriel, catturato insieme ai compagni, scopre che il vero nemico \u00e8 addirittura il venerato Primo Aristos, il Capitano Yuan, scomparso da secoli, di cui Saigo \u00e8 solo un fanatico discepolo, e che la Logarchia \u00e8 all'oscuro degli eventi della Sfera di Gaal, perch\u00e9 la rete privata di comunicazione che aveva accuratamente predisposto \u00e8 stata violata da Zhenling, l'affascinante donna con cui nell'ultimo periodo aveva intessuto un'intensa relazione via \"oniricron\", ma che in realt\u00e0 l'ha spiato per conto del Capitano Yuan.\nYuan prova a convincere Gabriel ad unirsi a lui, spiegandogli le proprie ragioni: l'umanit\u00e0 sta ristagnando, perch\u00e9 gli Aristoi sono giunti a considerare se stessi la perfezione ultima, invece di una tappa in un processo evolutivo, e perch\u00e9 lo sviluppo della loro civilt\u00e0 \u00e8 stato irrimediabilmente segnato dal trauma originario della distruzione della Terra. Il suo obiettivo \u00e8 quindi di generare un'intera umanit\u00e0 alternativa che possa avere un futuro differente dalla lenta decadenza della Logarchia. Guerra, fame, malattia e ignoranza sono solo dei mali necessari, che l'umanit\u00e0 ha gi\u00e0 saputo affrontare in passato. Gabriel gli rinfaccia per\u00f2 di essere solo un vecchio che vuole rivivere l'esaltazione dei giorni della giovent\u00f9, quando fu di fatto il fondatore di una nuova civilt\u00e0. Yuan ricorre quindi alla forza per convertire alla propria causa il pi\u00f9 giovane Aristos, di cui non vuole sprecare i talenti, il quale, distrutto nella mente e nel corpo, privato dei suoi daimones, \u00e8 infine costretto alla sottomissione.\nIncaricato di sovrintendere alla terraformazione di un nuovo pianeta, Gabriel si dimostra all'apparenza estremamente collaborativo. In realt\u00e0, a livello inconscio viene utilizzato come cavallo di Troia dalla Voce, un daimon emerso di recente nella sua psiche, non codificato nel reno e quindi immune alla sua disattivazione, che senza farsi notare, sfruttando l'emisfero destro del suo cervello, costruisce lentamente una nanomacchina con cui riesce a liberarlo dalla sua prigionia. \u00c8 sempre la Voce a prendere il controllo per affrontare il suo carceriere, Saigo, perch\u00e9 non \u00e8 facile liberarsi dal condizionamento dopo mesi passati in uno stato di sottomissione e dipendenza. In una terribile lotta Gabriel riesce a uccidere l'avversario, quindi libera i propri compagni, sottoposti a loro volta a vari livelli di trasformazione della personalit\u00e0. Attraverso la propria tachline privata, Gabriel rende nota a tutta Logarchia la cospirazione. La prospettiva immediata di una guerra \u00e8 scongiurata dal fatto che vi abbiano partecipato solo quattro Aristoi, oltre a Yuan, i quali si arrendono presto, mentre il loro capo \u00e8 nuovamente sparito nel nulla.\nMa la guerra \u00e8 forse solo rimandata, perch\u00e9 di fronte al pericolo scampato la reazione di alcuni Aristoi \u00e8 quella di allestire flotte da guerra, costruire reti tachline private e reintrodurre forme genetiche barbariche ed aggressive nelle proprie popolazioni. Gabriel, nominato Ath\u00e1natos k\u00e1i Sot\u00e9r, \"Immortale e Salvatore\", impegnato in un lento processo di guarigione per ricostruire la propria personalit\u00e0 dopo la destrutturazione psichica subita, che ha fatto a pezzi il suo stato superiore di Aristos, immune dai dubbi, facendogli riscoprire l'umanit\u00e0 di un tempo (una dolorosa esperienza che gli ha incidentalmente permesso di concludere la sua grande opera incompiuta, \"Louise Brooks interpreta Lulu\"), non \u00e8 d'accordo con nessuna di queste soluzioni, controproducenti per la Logarchia, e decide invece di andare alla ricerca di Yuan, per catturarlo ed impedire che ritenti altrove i suoi esperimenti.\nIn un ultimo incontro con Gabriel, Zhenling, destinata come gli altri cospiratori ad essere isolata in un habitat artificiale, con un'interazione limitata con l'Hyperlogos, continua a difendere il progetto dell'evoluzione alternativa dell'umanit\u00e0 e sostiene che Yuan sia effettivamente riuscito nel suo intento di smuovere la Logarchia e di costringere gli Aristoi a mettersi in discussione e che Gabriel stesso ne stia realizzando il piano, opponendosi a lui."}
{"id": "2431763", "revid": "37401", "url": "https://it.wikipedia.org/wiki?curid=2431763", "title": "Olduwai", "text": ""}
{"id": "2431767", "revid": "183483", "url": "https://it.wikipedia.org/wiki?curid=2431767", "title": "Alfa 2 Canum Venaticorum", "text": ""}
{"id": "2431770", "revid": "56620", "url": "https://it.wikipedia.org/wiki?curid=2431770", "title": "Joseph-\u00c9douard de La Motterouge", "text": ""}
{"id": "2431771", "revid": "349054", "url": "https://it.wikipedia.org/wiki?curid=2431771", "title": "Statua di Pietro il Grande", "text": "La statua di Pietro il Grande a Mosca \u00e8 un monumento che raffigura Pietro I di Russia, zar di Russia dal 1682 al 1725. Con i suoi 94 metri al momento della sua inaugurazione il monumento era al 6\u00ba posto tra le statue pi\u00f9 alte del mondo e al primo posto tra monumenti pi\u00f9 alti della Russia, solo 9 metri pi\u00f9 alto della Statua della Madre Russia di Volgograd.\nStoria.\nRealizzata su progetto dell'architetto Zurab Konstantinovi\u010d Cereteli, fu concepita per raffigurare Cristoforo Colombo in occasione del 500\u00ba anniversario della scoperta dell'America, nel 1992. Dopo che nessun cliente statunitense fu trovato dall'artista, egli si ripropose di \"riciclare\" il progetto per un monumento commemorativo del 300\u00ba anniversario della prima flotta russa, raffigurante Pietro il Grande. La statua \u00e8 stata realizzata e collocata a Mosca, su uno scoglio all'estremit\u00e0 occidentale dell'isola artificiale della Moscova, in corrispondenza dell'imbocco del canale Vodootvodnyj. La testa del navigatore genovese fu sostituita con quella dello zar, ma le \"tre caravelle\" rimasero; l'artista nega di aver riutilizzato un'idea precedente per la statua moscovita.\nConsiderata da molti tra le statue pi\u00f9 brutte del mondo, nel 2010 il nuovo sindaco della citt\u00e0 di Mosca ha proposto di disfarsene, offrendo di cederla a varie citt\u00e0 russe. San Pietroburgo ha rifiutato, ma il sindaco di Arcangelo si \u00e8 detto disposto ad accettarla.\nUn'altra statua realizzata da Cereteli,di dimensioni similmente enormi \u00e8 stata dedicata a Cristoforo Colombo e battezzata \"Birth of the New World\" (Nascita di un mondo nuovo) \u00e8 stata inaugurata nel 2016 nella citt\u00e0 di Arecibo a Porto Rico."}
{"id": "2431773", "revid": "1543377", "url": "https://it.wikipedia.org/wiki?curid=2431773", "title": "Marla (religione)", "text": "La fede o religione di Marla, conosciuta anche con il nome autoctono di Chimari Y\u00fcla (\u0427\u0438\u043c\u0430\u0440\u0438 \u0419\u00ff\u043b\u0430) \u00e8 la religione politeista tradizionale del popolo Mari, abitante la repubblica di Mari El in Russia. La religione abbraccia il paganesimo con elementi totemici e cristiani. La religione \u00e8 stata in anni recenti perseguitata dalle autorit\u00e0 russe nell'ambito di una pi\u00f9 vasta campagna per russificare la cultura dei Mari. Vitaly Tanako, un aderente a questa religione, venne accusato di incitare la discordia religiosa, nazionale, sociale e linguistica dopo aver pubblicato il libro \"Il prete parla\"."}
{"id": "2431777", "revid": "1347902", "url": "https://it.wikipedia.org/wiki?curid=2431777", "title": "Muskom", "text": "Il Muskom era il \"Commissariato Centrale degli Affari Musulmani nella Russia Interna e Siberia\" costituito dai bolscevichi nel gennaio del 1918 . Mullanur Vachitov fu designato presidente, sebbene egli non fosse un membro del Partito Comunista dell'Unione Sovietica, mentre Mirsaid Sultan-Galiev era il rappresentante dei bolscevichi.\nCollegio Militare Musulmano Centrale.\nConnesso al Muskom era il Collegio Militare Musulmano Centrale (CMMC), il quale organizzava truppe musulmane, una forza combattente nell'ambito dell'Armata Rossa. Sultan-Galiev venne designato alla sua presidenza nel dicembre del 1918, mentre Karim Tin\u010durin fu il direttore generale del dipartimento culturale."}
{"id": "2431780", "revid": "585241", "url": "https://it.wikipedia.org/wiki?curid=2431780", "title": "ICC KnockOut Trophy 1998", "text": "L'ICC KnockOut Trophy 1998 \u00e8 stata la prima edizione del torneo che dal 2002 sar\u00e0 ribattezzato ICC Champions Trophy. Il torneo ha visto partecipare le nove formazioni che all'epoca erano \"Full members\" dell'International Cricket Council (il Bangladesh otterr\u00e0 questo status solo nel 2000).\nFormula.\nIl torneo deve il suo nome iniziale (\"KnockOut\") al fatto di essere un torneo ad eliminazione diretta con partite secche in formato One Day International (ODI). Data la presenza di 9 squadre partecipanti si \u00e8 reso necessario un match preliminare tra le due formazioni peggio classificate per eliminarne una. Le restanti 8 si sono affrontate in 4 partite ad eliminazione diretta, le vincenti hanno disputato due semifinali e poi la finale.\nCampione.\nSudafrica(Primo titolo)"}
{"id": "2431783", "revid": "101251813", "url": "https://it.wikipedia.org/wiki?curid=2431783", "title": "Spitzkofel", "text": "Lo Spitzkofel (2.718 ) \u00e8 una montagna delle Alpi della Gail nelle Alpi Carniche e della Gail. Si trova nel Distretto di Lienz a sud della citt\u00e0 di Lienz. Fa parte delle cosiddette Dolomiti di Lienz."}
{"id": "2431787", "revid": "119982", "url": "https://it.wikipedia.org/wiki?curid=2431787", "title": "ICC KnockOut Trophy", "text": ""}
{"id": "2431788", "revid": "293827", "url": "https://it.wikipedia.org/wiki?curid=2431788", "title": "Torrente scuropasso", "text": ""}
{"id": "2431793", "revid": "125669310", "url": "https://it.wikipedia.org/wiki?curid=2431793", "title": "Lavarone", "text": "Lavarone (\"Lavar\u00f3n\" in lavaronese, \"Lavr\u00f2u\" in cimbro, \"Lafraun\" in tedesco, desueto) \u00e8 un comune italiano sparso di abitanti della provincia autonoma di Trento. Esso fa parte della comunit\u00e0 di valle 12, la Magnifica Comunit\u00e0 degli Altipiani cimbri, di cui \u00e8 capoluogo. La sede municipale si trova nella frazione Gionghi.\nGeografia fisica.\nIl comune di Lavarone \u00e8 situato sull'omonimo altopiano, nelle Prealpi Vicentine a circa metri di altitudine.\nConfina con altri tre comuni della provincia di Trento (Caldonazzo, Folgaria, Luserna) e a sud con la provincia di Vicenza. Nel territorio si trovano 19 diverse localit\u00e0.\nLago di Lavarone.\nNel territorio comunale \u00e8 presente un piccolo lago attorno al quale Sigmund Freud spesso andava a passeggio nel periodo in cui ha trascorso sue vacanze a Lavarone nel 1904, 1906, 1907 e 1923. D'estate \u00e8 balneabile e durante l'inverno \u00e8 possibile praticarvi il pattinaggio su ghiaccio. Inoltre sempre durante l'inverno \u00e8 sede di uno stage per l'apprendimento della tecnica di salvataggio sotto il ghiaccio e questo si tiene dal 1985 organizzato dall'ANIS (Associazione nazionale istruttori subacquei).\nOrigini del nome.\nLavarone ha un toponimo certamente pi\u00f9 antico delle immigrazioni cimbre del XII secolo. Secondo alcuni \u00e8 di derivazione origine romanza, o anche pre-romana, derivante probabilmente da \"l\u00e0vara\", pietra piatta, lastrone. Altri studi fanno risalire Lavarone alla radice latina medievale \"fossa luparia\" da cui \"lov\u00e8ra\" e \"lov\u00e0ra\". Starebbe a significare fossa scavata per catturare i lupi. Altrettanto probabili sono le ipotesi che l'etimologia derivi da \"lappa\", termine latino per lappola, cio\u00e8 il luogo dove crescono le lappole, oppure dalla radice celtica \"lab\", \"rab\", da cui i termini latini \"labi\", \"labare\", \"labescere\", \"labefactare\", \"labium\", nel senso di paese modulato dalle acque che erodono il suolo. Meno probabile la derivazione da \"laba\", piccolo lago, voce quest'ultima presente nella lingua cimbra, che comporterebbe un'adozione piuttosto tarda del nome. I toponimi di Lavarone di origine cimbra sono spesso accanto ad altri di ascendenza latina, probabilmente assegnati dalle autorit\u00e0 ecclesiastiche, dal momento che fino al XII secolo la zona era pressoch\u00e9 disabitata e priva di insediamenti.\nStoria.\nLe prime testimonianze dell'antropizzazione della zona sono costituite da antichi forni fusori e alcuni antichi depositi di scorie nei pressi della localit\u00e0 Millegrobbe.\nVi sono ipotesi risalenti al XIX secolo, non confermate da scavi sistematici, riguardo all'esistenza di un castelliere preistorico sul rilievo di Chiesa.\nLa prima testimonianza documentale di Lavarone risale al 1184: un documento pontificio con il quale Papa Lucio III pone sotto la propria protezione i beni temporali posseduti dal vescovo di Feltre. Un'altra non verificata ipotesi verosimile riguarda la presenza di pista che metteva in comunicazione l'altipiano con l'attuale territorio vicentino.\nDal I secolo a.C. il Trentino fu occupato da Galli, Reti, Romani, Franchi e Longobardi finch\u00e9 nel 774, sotto il governo di Carlo Magno, divenne marca di confine del Sacro Romano Impero della Nazione Germanica. Le uniche testimonianze dell'epoca riguardano il ritrovamento di alcune monete romane nel Covelo di Rio Malo e di monete e di un paio di orecchini risalenti all'epoca longobarda. Questi reperti fanno presupporre la frequentazioni di tali popolazioni anche se non si hanno evidenze se si trattasse o meno di stanziamenti umani stabili.\nTra il 917 e il 921, l'imperatore Berengario don\u00f2 al vescovo di Padova Sibicone il territorio compreso fra l'Astico e il Brenta, del quale Lavarone fece parte. Successivamente, dall'XI secolo, fece parte anche del principato vescovile di Trento assoggettandolo non al vescovo di Trento, bens\u00ec, a quello di Feltre, alla cui diocesi Lavarone appartenne fino al 1786.\nTra il XII e il XIII secolo arrivarono, delle Prealpi vicentine, i primi coloni bavaresi. Questa comunit\u00e0 sembra fosse prevalentemente concentrata nella frazione di Chiesa.\nQuesti coloni erano stati chiamati dai nobili e dai principi vescovi trentini, tra cui Adelpreto, vescovo di Trento, non solo per abitare e dissodare le terre in questa parte marginale del principato trentino, ma anche per difendere e controllare il territorio. Questa popolazione era impiegata principalmente nella produzione di carbone e nel taglio della legna e abitava in masi sparsi, dando origine alla particolare disposizione urbanistica che caratterizza ancora oggi l'altopiano. Spingendosi verso sud tra il X e l'XI secolo, diedero vita alle isole linguistiche dei tredici comuni della Lessinia e dei sette comuni vicentini.\nI coloni cimbri, discendenti da quelli bavaresi, si fusero con la popolazione locale latina preesistente, perdendo nel corso del tempo l'uso della lingua madre a seguito anche all'influenza del clero e ai continui contatti economici, sociali e umani con le zone limitrofe italiane. I toponimi di numerose localit\u00e0 sono testimonianza del dialetto tedesco che si parlava anche qui, come ancor oggi nel vicino comune di Luserna, dove alcuni uomini di Lavarone si stabilirono a partire dal 1454 come livellari della chiesa di Brancafora.\nNel corso del XVII e XVIII secolo sono presenti contese confinarie con le comunit\u00e0 limitrofe. Tra queste, quella contro Caldonazzo per il possesso di Monterovere e quelle contro gli abitanti di Luserna (che nel 1710 fu aggregata a Lavarone) che causarono la separazione definitiva delle due comunit\u00e0 nel 1780.\nDopo il Congresso di Vienna, il Trentino venne annesso all'impero asburgico quale parte integrante della provincia meridionale del Tirolo e Lavarone rimase nelle mani dei conti Trapp, per poi venire assorbito, dal Giudizio Distrettuale di Levico appartenente al Capitanato distrettuale di Borgo Valsugana.\nLa posizione di frontiera e l'eventualit\u00e0 di una guerra, fece s\u00ec che il territorio venisse trasformato dal genio militare austriaco in una piazzaforte circondato da numerose fortezze (Forte Belvedere Gschwent, Forte Campo Luserna, Forte Verle, Forte Vezzena) comunicanti con le vicine fortificazioni di Folgaria (Forte Dosso del Sommo, Forte Sommo Alto, Forte Cherle). Inoltre venne costruito un osservatorio militare situato sul Monte Rust e un comando mimetizzato nei pressi della vicina localit\u00e0 di Virti.\nDal punto di vista storico, la testimonianza pi\u00f9 importante attualmente presente sul territorio \u00e8 Forte Belvedere Gschwent, una fortezza austro-ungarica perfettamente conservata e oggi adibita a museo della prima guerra mondiale.\nAll'entrata in guerra dell'Italia, Lavarone si trov\u00f2 lungo la prima linea del fronte e la popolazione venne concentrata nelle localit\u00e0 di Gionghi, Bertoldi e Slaghenaufi. Il 31 maggio 1915 al paese fu intimato l'ordine di evacuazione. I profughi vennero portati prima nel paese di Altschwendt, poi nel campo di Braunau am Inn, nell'Alta Austria e rientrarono solo dopo la fine del conflitto, il 17 dicembre 1918, che vide il territorio essere annesso al regno d'Italia.\nLa guerra danneggi\u00f2 pesantemente i villaggi e gli antichi masi dell'altopiano e caus\u00f2, solo a Lavarone, 188 morti.\nSociet\u00e0.\nRipartizione linguistica.\nLa sua popolazione, secondo il censimento del 2011, \u00e8 per il 92,2% di lingua italiana e per il 7,8% di lingua cimbra.\nEconomia.\nL'economia del comune si basa principalmente sul turismo estivo ed invernale. Il territorio comunale ha una ricettivit\u00e0 di circa posti letto tra hotel (da 2 a 4 stelle), 2 residence, 2 campeggi e appartamenti privati.\nAltra voce importante nell'economia lavaronese \u00e8 l'agricoltura, in particolare la produzione casearia che ha come punto di forza il formaggio D.O.P. Vezzena.\nAnche per quello che riguarda il numero di addetti per attivit\u00e0 economica, la vocazione turistica rimane prevalente: oltre il 32% degli addetti nelle attivit\u00e0 economiche lavora in alberghi e pubblici esercizi, mentre l'agricoltura occupa soltanto 1,5% di addetti. Segue il dettaglio con l'indicazione tra parentesi del numero di unit\u00e0 locali di impresa a cui si riferiscono gli occupati.\nLe istituzioni pubbliche occupano 59 addetti nelle complessive 10 unit\u00e0 locali presenti. Nel dettaglio, 53 addetti (89,83%) lavorano presso enti locali e il resto presso enti sanitari (2 unit\u00e0) o altre istituzioni (4 unit\u00e0).\nIl settore no-profit occupa solo 3 addetti nelle 13 unit\u00e0 locali presenti sul territorio.\nPer quello che riguarda le dimensioni delle imprese, prevalgono le realt\u00e0 molto piccole con l'assenza di imprese medie e grandi (da 10 addetti in su). Segue il dettaglio del numero di imprese per numero di addetti.\nSport.\nSono presenti infrastrutture sportive inerenti soprattutto attivit\u00e0 all'aria aperta sia nel periodo estivo che in quello invernale.\nSport estivi.\nLungo la linea dei forti della Grande Guerra sono presenti itinerari da trekking e mountain biking (cross country). In particolare, per questa disciplina sono presenti percorsi attrezzati quali \"Fortezze Bike Tour\" e i \"100 Km dei Forti\".\nPer il \"nordic walking\", nel 2006 \u00e8 stato inaugurato il \"Nordic Walking Park\" con 17 percorsi di varia difficolt\u00e0.\nDownhill.\nNella frazione Bertoldi si trova un bike park con quattro piste di diversa difficolt\u00e0: una di difficolt\u00e0 bassa (azzurra), una di difficolt\u00e0 media (rossa) e due di difficolt\u00e0 alta (nera e gialla). Il bike park sfrutta l'impianto di risalita del monte Tabl\u00e0t.\nSport invernali.\nSci alpino e snowboard.\nLo \"Ski Center Lavarone\" \u00e8 un comprensorio sciistico che spazia da Lavarone all'Alpe di Vezzena.\nLa frazione Bertoldi costituisce l'accesso principale al carosello di sci alpino.\nIn complesso sono presenti 27 piste cos\u00ec divise per difficolt\u00e0: 1 di difficolt\u00e0 alta (nera), 3 di difficolt\u00e0 media (rossa) e 23 di difficolt\u00e0 facile e campi scuola (blu).\nPer lo \"snowboard\" \u00e8 presente uno \"snow park\", denominato \"Prinze Park\" della lunghezza di circa 1000 metri servito dalla seggiovia \"Sonneck\".\nInoltre sono presenti anche una pista per slittini e una per gommoni serviti rispettivamente da una slittinovia e da un \"marciapiede mobile\" utilizzato anche per il campo scuola.\nComplessivamente gli impianti di risalita per lo sci e lo snowboard sono complessivamente 15: 5 \"tapis roulant\", 6 seggiovie, 3 \"skilift\" e 1 slittonovia.\nSci di fondo.\nIl Centro Fondo Millegrobbe \u00e8 un comprensorio per lo sci di fondo, collegato con il Centro Fondo di Campolongo \u00e8 costituito da 18\u00a0km di piste facili raggiungibili da Passo Vezzena e 21\u00a0km di piste pi\u00f9 impegnative raggiungibili da Malga Millegrobbe.\nNel centro fondo avviene annualmente una competizione internazionale di sci di fondo: la Millegrobbe.\nInoltre, vengono tracciati due percorsi di 4 e 8\u00a0km per ciaspole e \"nordic walking\"."}
{"id": "2431794", "revid": "729019", "url": "https://it.wikipedia.org/wiki?curid=2431794", "title": "Ji\u0159\u00ed Weiss", "text": "Affermatosi in patria inizialmente come documentarista, in seguito all'occupazione nazista, fu costretto a lasciare il paese rifugiandosi in Gran Bretagna dove si impegn\u00f2 a produrre molti lungometraggi e documentari di chiara attivit\u00e0 propagandistica antinazista.\nTerminata la guerra, ritorn\u00f2 in Cecoslovacchia, e la sua attivit\u00e0 ne fece una delle personalit\u00e0 pi\u00f9 rappresentative della cinematografia cecoslovacca.\nDella sua numerosa filmografia meritano di essere ricordati \"La tana del lupo\" (\"Vlc\u00ed j\u00e1ma\"), del 1958, analisi di un ambiente borghese in decadenza dei primi decenni del '900 e \"Giulietta, Romeo e le tenebre\" (\"Romeo, Julia a tma\"), del 1960, drammatico spiraglio sull'eroica resistenza cecoslovacca contro i nazisti."}
{"id": "2431795", "revid": "287204", "url": "https://it.wikipedia.org/wiki?curid=2431795", "title": "Compromesso di Ioannina", "text": ""}
{"id": "2431796", "revid": "6340", "url": "https://it.wikipedia.org/wiki?curid=2431796", "title": "\u00c7am\u00ebria", "text": ""}
{"id": "2431799", "revid": "72396", "url": "https://it.wikipedia.org/wiki?curid=2431799", "title": "Differenziazione gravitazionale", "text": ""}
{"id": "2431802", "revid": "484362", "url": "https://it.wikipedia.org/wiki?curid=2431802", "title": "Lingue finniche del Volga", "text": "Le lingue finniche del Volga, definite anche volgaiche, sono un sottogruppo delle lingue uraliche, le lingue dei finnici del Volga. Il gruppo include la lingua mari (anteriormente Cheremis) e le lingue mordvine, le quali comprendono rispettivamente la mok\u0161a e la erza. Le lingue estinte (che si ipotizza siano state finniche-volgaiche) includono le lingue merya, mescera e muroma.\nLa volgaica, insieme alla lingua balto-finnica e alle lingue sami forma il gruppo delle lingue finno-volgaiche del ramo finno-permico le quali si pensa che si siano separate dalle lingue permiche intorno al III millennio a.C.\nSi suppone che la volgaica stessa si sia differenziata in varie diramazioni intorno al 1200 a.C."}
{"id": "2431806", "revid": "1873017", "url": "https://it.wikipedia.org/wiki?curid=2431806", "title": "Palazzo del Sedile (Francavilla Fontana)", "text": " \nIl Palazzo del Sedile \u00e8 un edificio storico situato nel centro antico di Francavilla Fontana.\nStoria.\nCostruito nel corso del Seicento, il palazzo faceva parte del programma di riorganizzazione urbana promossa dagli Imperiali a Francavilla tra il XVII e il XVIII secolo, diventata in quel periodo la capitale del feudo.\nFino al 1821 \u00e8 stato sede del Comune e, al pianoterra, delle carceri; attualmente vi \u00e8 la biblioteca comunale.\nArchitettura.\nL'edificio \u00e8 situato in Piazza Dante e si sviluppa su due piani. La facciata \u00e8 caratterizzata da una loggia a cinque fornici (oggi chiusa da vetrate) scandita da sei semicolonne con capitelli corinzi su cui corre una cornice aggettante.\nI tre fornici centrali della loggia sono arricchti da fastigi in pietra leccese lavorati a forma di conchiglie e contenenti lo stemma della famiglia Imperiali (al centro), quello di Francavilla (a destra), ed un altro a sinistra, ormai illeggibile, ma con molta probabilit\u00e0 della casa regnante di Spagna."}
{"id": "2431811", "revid": "729019", "url": "https://it.wikipedia.org/wiki?curid=2431811", "title": "Isola di San Clemente (Stati Uniti)", "text": "San Clemente \u00e8 un'isola dell'arcipelago delle Channel Islands in California (USA), situata a circa 39\u00a0km dalle coste della Contea di Los Angeles di cui fa parte. \u00c8 la pi\u00f9 meridionale delle Channel Islands e, secondo l'ultimo censimento del 2000, \u00e8 ufficialmente disabitata.\nStoria.\nVari archeologi hanno ritrovato tracce della presenza umana databili intorno ai 10.000 anni fa.\nGli ultimi abitanti hanno lasciato alcuni materiali sia sulla parte nord dell'isola che nell'entroterra, come ad esempio un vetro di ossidiana proveniente da un vulcano della California meridionale.\nL'isola fu denominata cos\u00ec dall'esploratore spagnolo Sebasti\u00e1n Vizca\u00edno il 23 novembre 1602, appunto giorno del santo."}
{"id": "2431819", "revid": "287204", "url": "https://it.wikipedia.org/wiki?curid=2431819", "title": "Tenczynek", "text": "Tenczynek \u00e8 una frazione della Polonia nel voivodato della Piccola Polonia, situata 25\u00a0km a ovest di Cracovia, nel comune di Krzeszowice.\nNel 2008 contava 3.275 abitanti.\nD\u00e0 il nome al \"Parco paesaggistico di Tenczynek\" (117,47\u00a0km2), istituito nel 1981.\nL'economia \u00e8 basata principalmente sull'agricoltura e l'industria conserviera."}
{"id": "2431821", "revid": "1442080", "url": "https://it.wikipedia.org/wiki?curid=2431821", "title": "Qatar ExxonMobil Open 2008 - Singolare", "text": "Il singolare del Qatar ExxonMobil Open 2008 \u00e8 stato un torneo di tennis facente parte dell'ATP Tour.\nIvan Ljubi\u010di\u0107 era il detentore del titolo,ma ha perso in semifinale contro Stanislas Wawrinka.\nAndy Murray ha vinto in finale 6\u20134, 4\u20136, 6\u20132, contro Stanislas Wawrinka."}
{"id": "2431822", "revid": "438678", "url": "https://it.wikipedia.org/wiki?curid=2431822", "title": "Permiani", "text": "I Permiani o Biarmiani sono un ramo dei popoli ugrofinnici, inclusi i Komi e gli Udmurti, che parlano lingue permiche.\nGli antenati dei Permiani abitavano originariamente la terra chiamata Permia che copriva il corso centrale e superiore del fiume Kama. I Permiani si divisero in due gruppi nel IX secolo.\nI Komi vennero ad essere dominati dalla Repubblica di Novgorod nel XIII secolo e furono convertiti al Cristianesimo ortodosso nel 1360-1370. Nel 1471-1478 le terre furono conquistate dal Granducato di Mosca che pi\u00f9 tardi divenne zarato di Russia. Nel XVIII secolo le autorit\u00e0 russe aprirono le zone meridionali alla colonizzazione e quelle settentrionali divennero un luogo per il confinamento dei prigionieri politici e i criminali.\nGli Udmurti caddero sotto il dominio dei Tatari, l'Orda d'oro e il Khanato di Kazan fino a che la loro terra non venne ceduta alla Russia e il popolo cristianizzato all'inizio del XVIII secolo."}
{"id": "2431823", "revid": "124436564", "url": "https://it.wikipedia.org/wiki?curid=2431823", "title": "Bandiera dell'Abcasia", "text": "L'attuale bandiera dell'Abcasia \u00e8 stata creata nel 1991 da V. Gamgia ed \u00e8 stata adottata come bandiera nazionale dal parlamento abcaso il 23 luglio 1992. Proporzioni 3/5 (riconfermata il 10 novembre 1994 in proporzioni 1/2).\nDisegno.\nIl disegno nel cantone rosso richiama lo stemma del regno medievale dell'Abcasia: la mano destra aperta rappresenta la nazione abcasa, le sette stelle bianche, anche se non era nelle intenzioni originali, sono ora considerate rappresentare le sette regioni storiche dell'Abcasia: Abzhywa, Bzyp, Dal-Tsabal, Gumaa, Pskhuy-Aibga, Sadzen e Samurzaqan.\nLe sette bande bianche e verdi si rifanno alla Repubblica delle Montagne del Caucaso Settentrionale, di cui l'Abcasia fece parte dopo la fine della prima guerra mondiale. Esso sono in numero di sette poich\u00e9 quest'ultimo \u00e8 un numero sacro per gli Abcasi e sono verdi e bianche a rappresentare la tolleranza che permette la coesistenza tra cristianesimo e islam."}
{"id": "2431825", "revid": "113046977", "url": "https://it.wikipedia.org/wiki?curid=2431825", "title": "Pizotifene", "text": "Il pizotifene (chiamato anche pizotyline ed in fase sperimentale conosciuto con la sigla BC105) \u00e8 una molecola derivata dal benzil cicloeptene, che viene utilizzata per la profilassi ed il trattamento di fondo dell'emicrania e della cefalea. In Italia il farmaco \u00e8 venduto dalla societ\u00e0 farmaceutica Novartis Farma con il nome commerciale di Sandomigran, nella forma di compresse rivestite da 0,5\u00a0mg.\nFarmacodinamica.\nPizotifene \u00e8 un antagonista della serotonina che agisce principalmente sui recettori 5-HT2A and 5HT2C. La molecola sembra anche essere dotata di attivit\u00e0 di tipo inibitorio su altre ammine biogene, ed in particolare di attivit\u00e0 antistaminica ed antitriptaminica. Pizotifene ha anche effetto antibradichinina e deboli propriet\u00e0 di tipo anticolinergico.\nFarmacocinetica.\nDopo somministrazione orale, pizotifene \u00e8 rapidamente assorbito dal tratto gastrointestinale. La biodisponibilit\u00e0 media \u00e8 di circa l'80%. La concentrazione plasmatica massima (Cmax) del farmaco viene raggiunta dopo 5,5 ore (Tmax). Circa il 91% del farmaco \u00e8 legato alle proteine plasmatiche.&lt;br&gt;\nPizotifene viene metabolizzato principalmente a livello epatico per glucuronidazione. Il metabolita principale \u00e8 il N-glucuronide coniugato.&lt;br&gt;\nApprossimativamente il 33% della dose somministrata per via orale viene escreto dalle vie biliari. Un ulteriore 55% \u00e8 eliminato sotto forma di metaboliti per via urinaria. L'emivita di eliminazione di pizotifene e del suo metabolita N-glucuronide coniugato, \u00e8 pari a circa 23 ore.\nUsi clinici.\nPizotifene viene utilizzato nel trattamento profilattico di alcune cefalee vascolari ricorrenti, quali ad esempio l'emicrania tipica ed atipica e la cefalea a grappolo. Anche la cefalea vasomotoria e la sindrome di Horton rispondono al trattamento con il farmaco. Pizotifene \u00e8 invece del tutto inefficace nell'interrompere un attacco emicranico gi\u00e0 in corso.&lt;br&gt;\nIn letteratura medica esistono segnalazioni del suo possibile utilizzo come agente antidepressivo.\nEffetti collaterali ed indesiderati.\nIn corso di trattamento con pizotifene gli effetti avversi pi\u00f9 spesso evidenziati sono la sonnolenza, la sedazione, la nausea, il vomito, l'ansia, lo stato confusionale, la secchezza delle fauci, l'affaticamento, le vertigini, l'aumento dell'appetito e l'aumento del peso corporeo.\nIn alcuni pazienti \u00e8 stato riscontrato un aumento degli enzimi epatici (AST ed ALT), ittero colestatico, e talvolta segni di epatite.\nControindicazioni.\nPizotifene \u00e8 controindicato in soggetti con ipersensibilit\u00e0 nota al principio attivo oppure ad uno qualsiasi degli eccipienti. \u00c8 inoltre controindicato nelle donne gravide e nelle donne che allattano al seno. Ne \u00e8 sconsigliato l'uso in soggetti con insufficienza renale e l'associazione con alcool, che ne potenzia l'effetto.\nDosi terapeutiche.\nNei soggetti adulti il trattamento inizia con 0,5\u00a0mg (una compressa) al giorno. Successivamente la dose pu\u00f2 essere incrementata progressivamente. In genere il dosaggio medio di mantenimento si aggira intorno a 1,5\u00a0mg al giorno da somministrare alla sera in un'unica dose oppure suddivisa nella giornata in dosi uguali.\nNei soggetti scarsamente rispondenti si possono gradualmente aumentare i dosaggi fino alla dose massima 4,5\u00a0mg.\nSovradosaggio.\nIn caso di intossicazione da pizotifene si possono manifestare nausea, capogiro, sonnolenza, ipotensione arteriosa, depressione del respiro, convulsioni e coma.&lt;br&gt;\nIl trattamento consiste in una lavanda gastrica, efficace solo se l'assunzione \u00e8 avvenuta da breve tempo, e nella somministrazione di carbone vegetale attivo. \u00c8 necessario procedere con le normali misure di supporto e monitorare la funzione cardiaca e respiratoria. In caso di convulsioni sono efficaci le benzodiazepine."}
{"id": "2431831", "revid": "3732", "url": "https://it.wikipedia.org/wiki?curid=2431831", "title": "La finestra dentro", "text": "La finestra dentro \u00e8 il primo album in studio di Juri Camisasca, pubblicato dalla Bla Bla nel 1974.\nTracce.\nTesti e musica di Juri Camisasca."}
{"id": "2431833", "revid": "1109687", "url": "https://it.wikipedia.org/wiki?curid=2431833", "title": "Metisergide", "text": "Il metisergide \u00e8 un principio attivo derivato dall'ergot utilizzato per la profilassi dell'emicrania e delle cefalee. La metisergide non \u00e8 pi\u00f9 raccomandata come trattamento di prima scelta a causa degli effetti collaterali derivati dall'uso prolungato. \nLa metisergide interagisce con i recettori della serotonina (5-HT). Il suo effetto terapeutico in caso di emicrania \u00e8 dovuto all'effetto antagonista sul recettore 5-HT2B. \nIndicazioni.\nLa metisergide viene utilizzata esclusivamente per il trattamento dell'emicrania episodica e cronica e cefalea a grappolo episodica e cronica. Viene usata solo nel caso in cui gli altri trattamenti non abbiano dato risultati. Il suo uso dovrebbe essere limitato all'ambito ospedaliero. La metisergide \u00e8 uno dei farmaci pi\u00f9 efficaci per la prevenzione dell'emicrania, ma deve essere assunto quotidianamente come farmaco preventivo, perch\u00e9 non \u00e8 efficace per il trattamento di attacchi acuti.\nEffetti indesiderati.\nFra gli effetti collaterali pi\u00f9 frequenti si riscontrano vomito, insonnia, sonnolenza, edema, vertigini, nausea, bruciore di stomaco, alopecia, crampi, tachicardia. ll farmaco presenta poi un noto effetto collaterale, la fibrosi retroperitoneale, che \u00e8 grave, ma non comune. Questo effetto collaterale si presenta in 1/5000 pazienti. Quando durante il trattamento compaiono segni fibrotici anomali occorre interrompere la somministrazione. Inoltre, aumenta il rischio di disfunzione della valvola cardiaca sul lato sinistro.\nControindicazioni.\nIl farmaco \u00e8 controindicato in soggetti con malattie renali, epatiche, polmonari e cardiovascolari. Da evitare in caso di gravidanza e allattamento."}
{"id": "2431834", "revid": "17204", "url": "https://it.wikipedia.org/wiki?curid=2431834", "title": "Jimmy Multibiglia", "text": ""}
{"id": "2431835", "revid": "1573940", "url": "https://it.wikipedia.org/wiki?curid=2431835", "title": "Sinagoga di Pesaro", "text": "La sinagoga di Pesaro \u00e8 situata in via delle Scuole 23, nell'area in cui si estendeva il ghetto ebraico, al centro della citt\u00e0 vecchia.\nL'edificio.\nNel ghetto, istituito a Pesaro nel 1632, si trovavano due sinagoghe collocate in edifici vicini: una di rito italiano (demolita negli anni Quaranta perch\u00e9 pericolante) e una di rito sefardita. Quest'ultima si presenta ancora integra nella sua struttura architettonica con le decorazioni seicentesche e buona parte degli arredi originari.\nCome tipico delle sinagoghe di ghetto, niente tradisce all'esterno la presenza del luogo di culto. Sulla facciata si aprono due ingressi; uno pi\u00f9 ampio per gli uomini (con un portalino in pietra rifatto nell'Ottocento), e uno pi\u00f9 piccolo per le donne attraverso il quale si accede direttamente con una ripida scala alle due sale del matroneo. Nei locali al piano terreno sono collocati il forno per la cottura delle azzime, la vasca per i bagni rituali e il pozzo per le abluzioni. L'ampia e luminosa sala rettangolare \u00e8 al primo piano, con alto soffitto a volta, con rosoni bianchi e azzurri di stucco intercalati da disegni floreali. L'aron e la tevah si fronteggiano sui lati minori. Il tabernacolo dell'aron \u00e8 inquadrato da due colonne e da finestre. Sulla parete di fronte \u00e8 collocata la tevah che forma una monumentale galleria soprelevata sulla quale doveva trovar posto non solo l'officiante ma i cantori del coro. ai lati del ballatoio si trovano due grandi dipinti a tempera ottocenteschi: uno raffigura l'accampamento degli ebrei ai piedi del monte Sinai con la tenda-tabernacolo, l'altro si distingue per offrire una rara rappresentazione allegorica di Gerusalemme in forma femminile sullo sfondo di un paesaggio campestre (quest'ultimo dipinto deve essersi ispirato agli schizzi di qualche pellegrino di ritorno da Gerusalemme perch\u00e9 l'edificio rappresentato come il Tempio \u00e8 in realt\u00e0 la moschea di Omar). Sulle quattro pareti corre ininterrotto un alto rivestimento ligneo e una fila di banchi che si raddoppia sui lati maggiori (questa seconda fila di panche proviene dalla scomparsa sinagoga di rito italiano). Lungo la parte sinistra rispetto all'arca si affacciano dal piano superiore le ampie finestre del matroneo che in origine erano chiuse da grate lignee intarsiate con un motivo a piccole stelle di David. \nCon il drammatico declino demografico della comunit\u00e0 ebraica di Pesaro, la sinagoga ha conosciuto nel Novecento un lungo periodo di abbandono che ha significato l'alienazione di alcuni dei suoi arredi pi\u00f9 preziosi. L'aron di legno dorato del 1708, opera dell'ebanista Angelo Scoccianti di Cupramontana, si trova dal 1970 alla sinagoga di Livorno, il balconcino della tevah \u00e8 alla sinagoga di Ancona, le grate lignee del matroneo sono in Israele, a Talpioth, vicino a Gerusalemme. Dal 1999, la sinagoga, di propriet\u00e0 della comunit\u00e0 ebraica di Ancona, \u00e8 stata concessa in comodato al Comune di Pesaro che dal 2003 ha effettuato importanti interventi di restauro che hanno interessato le decorazioni della volta, i dipinti e gli arredi lignei rimasti, restituendo alla sala di preghiera la gran parte del suo splendore originario."}
{"id": "2431842", "revid": "1915706", "url": "https://it.wikipedia.org/wiki?curid=2431842", "title": "Ergotamina", "text": "L'ergotamina \u00e8 un principio attivo di indicazione specifica per il trattamento dell'emicrania, isolato nel 1921.\nIndicazioni.\n\u00c8 utilizzata come terapia contro gli attacchi acuti di emicrania quando non rispondono agli analgesici.\nLa molecola \u00e8 strutturalmente simile a neurotrasmettitori quali la serotonina, la dopamina e l'adrenalina: ci\u00f2 le consente di legarsi ai rispettivi recettori, fungendo da agonista. L'effetto anti-emicranico \u00e8 dovuto alla costrizione dei vasi intracranici extracerebrali, mediata dal recettore 5-HT1B , e all'inibizione della neurotrasmissione nel trigemino tramite i recettori 5-HT1D.\nControindicazioni.\nProvoca dipendenza ed \u00e8 sconsigliato in soggetti anziani, a chi soffre di disturbi vascolari periferici, di ipertensione, di coronaropatia ed in gravidanza e allattamento. Controindicata l'assunzione concomitante con macrolidi, antimicotici o altri vasocostrittori.\nEffetti indesiderati.\nFra gli effetti collaterali pi\u00f9 frequenti si riscontrano vomito, dolore addominale, vertigini, nausea, crampi, diarrea. Vi \u00e8 rischio di vasospasmo periferico o coronarico che pu\u00f2 portare ad infarto miocardico. Nel caso, sospendere la somministrazione e recarsi dal medico.\nLe succitate azioni sono dovute principalmente all'interazione dell'ergotamina con i recettori D2 dopaminergici e 5-HT1A serotoninergici, a livello centrale e periferico."}
{"id": "2431843", "revid": "122570039", "url": "https://it.wikipedia.org/wiki?curid=2431843", "title": "Days of Open Hand", "text": "Days of Open Hand \u00e8 il terzo album della cantautrice statunitense Suzanne Vega, pubblicato nel 1990."}
{"id": "2431844", "revid": "1519687", "url": "https://it.wikipedia.org/wiki?curid=2431844", "title": "Guerriglia antifranchista", "text": "La guerriglia antifranchista indica tutte quelle attivit\u00e0 di guerriglia, poste in essere dopo la guerra civile spagnola e la sconfitta dell'esercito repubblicano, contro la Spagna franchista. \nDopo la partecipazione degli anarchici alla Resistenza Francese, anch'essi vennero chiamati, come i partigiani francesi, \"maquis\" (da \"macchia\" ovvero \"darsi alla macchia\") oppure anche \"maquisards\" (termine derivato dal precedente), nel significato di combattenti antifascisti. \nQuesta guerriglia si prolung\u00f2, con azioni frammentarie e localistiche, fino al 1965.\nStoria.\nLo scoppio quasi immediato della seconda guerra mondiale sorprese molti degli ex combattenti repubblicani spagnoli rifugiati in territorio francese; molti di loro presero parte alla resistenza francese nei \"Agrupaci\u00f3n de Guerrilleros Espa\u00f1oles\". Quando ormai i nazisti si stavano ritirando dalla Francia, alcuni guerriglieri antifranchisti tentarono, nell'ottobre 1944, l'invasione della valle d'Aran, fermata dai franchisti.\nLo storico Pietro Ramella, nel suo saggio \"La Retirada, L'odissea di cinquecentomila repubblicani spagnoli dopo la fine della guerra civile\", pone termine al periodo che si riferisce all'esilio repubblicano spagnolo (passato alla storia come \"La Retirada\") proprio con l'invasione della valle d'Aran, fornendo dati interessantissimi sulla guerriglia che essi conducevano. Dati che, in generale, i mezzi di informazione oscurarono, soprattutto per ci\u00f2 che riguardava il metodo repressivo utilizzato dai franchisti verso i \"maquis\" catturati: il pi\u00f9 delle volte consisteva nel massacro dei prigionieri senza neppure un processo militare che almeno avrebbe rappresentato una \"parvenza\" di legalit\u00e0:A partire da quel fallimento, comincia il periodo di maggiore concentrazione della guerriglia all'interno del paese che prosegu\u00ec fino al 1947. Nel 1948, infatti, Stalin chiar\u00ec che la guerriglia comunista in Spagna doveva essere smantellata.\nNel 1952, complici arresti o esili, avvenne la smobilitazione degli ultimi contingenti. Nel 1956 il PCE, su proposta di Santiago Carrillo, cambi\u00f2 la propria politica, attraverso lo slogan e l'obiettivo politico della \"riconciliazione nazionale\".\nTerritorio delle operazioni.\nAl termine della seconda guerra mondiale, i guerriglieri antifranchisti iniziarono a condurre azioni militari in Spagna, partendo dalla Francia, dove erano situate le loro basi logistiche e dove molti di essi risiedevano. Dopo aver valicato i Pirenei e aver passato il confine, effettuavano le azioni programmate e, al termine, rientravano nel Paese transalpino. Lo stesso cammino veniva spesso percorso anche da chi agiva in clandestinit\u00e0 in Spagna per periodi prolungati.\nL'attacco repubblicano nella valle d'Aran.\nLa pi\u00f9 spettacolare operazione dei \"maquisard\" spagnoli nella lotta antifranchista fu la spedizione nella valle d'Aran iniziata il 19 ottobre 1944 a cui presero parte fra i 5000 e 7000, attaccarono nella valle ed in altre zone dei Pirenei avendo a disposizione anche armamento pesante: l'operazione fu chiamata \"Operazione Riconquista della Spagna\". Fu pianificata dall'AGE creando la 204\u00aa divisione, composta da 12 brigate al comando di Vicente L\u00f3pez Tovar, l'obbiettivo era di prendere possesso del settore del territorio spagnolo comprendente la terra tra i fiumi Cinca e Segre e il confine francese. Pi\u00f9 tardi, la zona \u00e8 stata dichiarata conquistata dal governo repubblicano in esilio, con l'intenzione di provocare una sollevazione generale in tutta la Spagna in funzione antifranchista. Si sperava in un aiuto alleato contro i franchisti essendo in atto lo scontro fra gli angloamericani e i nazifascisti in gran parte d'Europa ma l'aiuto non ci fu, vi furono attacchi, da parte della spedizione dei \"maquisard\" che agivano all'interno del territorio spagnolo, in svariate zone limitrofe alla valle d'Aran e in zone distanti dal confine, con lo scopo di tastare il polso per un'insurrezione nazionale contro i franchisti. I pi\u00f9 importanti punti di penetrazione nella lunga catena di montagne erano Roncisvalle, valle del Roncal, Valle de Hecho, Canfranc, la Valle di Aran, Andorra, e Cerdagna, anche se vi sono state anche le operazioni a in luoghi minori.\nFranco fece spostare circa 40.000 soldati tra legione, marocchini, reparti dell'esercito e vari tipi di contingenti militari per arginare l'offensiva guerrigliera che pertanto fu respinta.\nL'esercito di \"guerriglia\" dopo aver conquistato diverse citt\u00e0 e villaggi ed aver ivi innalzato la bandiera repubblicana, tenne il controllo di queste zone e del confine ma non riusc\u00ec a prendere il punto cardine ovvero Vielha che come si vede dalla cartina \u00e8 in posizione strategica militarmente nella valle d'Aran perch\u00e9 \u00e8 centrale e quindi ideale per instaurare il comando dei \"Maquisard\" per coordinare azioni militari a raggiera.\nLa grossa formazione guerrigliera fu costretta al ritiro dato l'enorme sproporzione di mezzi fra i due contendenti subendo ingenti perdite. La ritirata si concluse il 28 ottobre 1944 (\"Spanish Maquis\"), quando l'ultimo guerrigliero riattravers\u00f2 il confine per riparare in Francia. Non vi fu l'insurrezione nazionale ma una miriade di attacchi locali repressi dal regime di Franco e men che meno l'aiuto degli alleati angloamericani e questo forse \u00e8 il dato pi\u00f9 importante. "}
{"id": "2431845", "revid": "287204", "url": "https://it.wikipedia.org/wiki?curid=2431845", "title": "John Grefe", "text": "Vinse nel 1973, alla pari con Lubomir Kavalek, il Campionato degli Stati Uniti. \nNel 1971 fu =1\u00ba nel \"National Open\" degli Stati Uniti e =4\u00ba al torneo di Lone Pine (vinto da Tigran Petrosian). \nVisse per molti anni a Berkeley in California, dove di era recato per seguire i corsi di meditazione ascetica del guru indiano Marahaj Ji (al secolo Prem Rawat). \nNel torneo di Lone Pine 1976 sconfisse brillantemente il grande maestro argentino Miguel Najdorf"}
{"id": "2431856", "revid": "499020", "url": "https://it.wikipedia.org/wiki?curid=2431856", "title": "Sinagoga di Cortemaggiore", "text": "La sinagoga di Cortemaggiore era una sinagoga situata nel centro dell'omonimo cittadina, al primo piano di un edificio, poi trasformato in abitazione privata, posto all'angolo tra le vie Cavour e IV Novembre, in posizione centrale rispetto all'area in cui si estendeva il vecchio ghetto ebraico magiostrino, istituito nel 1545 dal marchese Gerolamo Pallavicino e densamente popolato fino agli ultimi anni del XIX secolo.\nStoria.\nLa sinagoga, edificata nel 1545, anno di istituzione del ghetto ebraico di Cortemaggiore, fu poi ricostruita nel 1842. Nel 1869, con il trasferimento del rabbino Tobia Fo\u00e0 a Fiorenzuola d'Arda, l'edificio rimase senza rabbino, figura che venne comunque sostituita per gli aspetti relativi al culto da un membro della comunit\u00e0.\nIn seguito al forte declino demografico della locale comunit\u00e0 ebraica, l'edificio venne progressivamente abbandonato nel corso del Novecento. Tra il 1917 e il 1918, come documentato da A.J.M. Pacifici a seguito di una visita a Cortemaggiore, la porzione centrale del soffitto dell'edificio si presentava sfondata, in cattive condizioni erano anche i libri posti dentro ai banchi, che rischiavano di disfarsi in polvere al semplice tocco, mentre si trovavano in buono stato sette/otto Sefer Torah complete di paramenti e poste su una parete a circondare l'arca nonch\u00e9 la tev\u00e0 con la relativa cancellata che circondavano il tempio. Nel 1930 la comunit\u00e0 locale venne unit\u00e0 con la comunit\u00e0 di Parma, terminando cos\u00ec le funzioni di culto svolte presso la sinagoga.\nNegli anni settanta, l'edificio venne posto in vendita, mentre gli arredi e gli elementi decorativi furono contestualmente trasferiti altrove. Le ante dell'arca furono spostate in Israele, mentre il portale dipinto di azzurro fu trasportato a Soragna, per essere conservato nel museo della locale sinagoga.\nDescrizione.\nL'edificio presenta una pianta rettangolare con pareti in laterizio e tetto a coppi.\nCome tipico delle sinagoghe di ghetto la presenza del luogo di culto non \u00e8 desumibile da nessun elemento visibile dall'esterno dell'edificio. L'ingresso avveniva originariamente tramite una casa vicina attraverso un ballatoio, successivamente crollato. \u00c8 possibile ancora accedere alla sala da una botola del locale sottostante, adibito a magazzino di alimentari.\nAll'interno la sala \u00e8 spoglia e si presenta in stato di completo degrado con pochissime tracce visibili delle decorazioni e degli affreschi originari in azzurro e oro. Il portale dell'arca, decorato di azzurro, si trova presso il museo della sinagoga di Soragna, dove \u00e8 conservato anche un camino risalente al XVII secolo e dotato di stucchi decorativi originariamente situato nella casa del rabbino di Cortemaggiore. Non risulta siano al momento previsti interventi per il recupero dello storico luogo di culto."}
{"id": "2431858", "revid": "767487", "url": "https://it.wikipedia.org/wiki?curid=2431858", "title": "Recess (film 2004)", "text": "Recess \u00e8 un cortometraggio del 2004 diretto da Dave Kalstein e prodotto e interpretato da Ian Somerhalder.\nTrama.\nIn una utopica scuola nel 2034, due ragazzi complottano una elaborata cospirazione per scappare in un mondo libero."}
{"id": "2431859", "revid": "1776051", "url": "https://it.wikipedia.org/wiki?curid=2431859", "title": "Club F\u00fatbol Sala Bisontes Castell\u00f3n", "text": "Il Club F\u00fatbol Sala Bisontes Castell\u00f3n \u00e8 una societ\u00e0 spagnola di calcio a 5 con sede a Castell\u00f3n de la Plana.\nStoria.\nFondata nel 1983 come Macer F\u00fatbol Sala, ha partecipato a tutte le edizioni della massima divisione, ottenendo due vittorie in campionato ed una supercoppa. Il Macer, assieme all'Inter F\u00fatbol Sala, \u00e8 stata la prima formazione a disputare la finale del campionato spagnolo, con la denominazione di Keralite Macer F\u00fatbol Sala, sconfitto per\u00f2 dai castigliani per 5-4, 4-3. La squadra ha poi disputato la stagione 1992-1993 con il nome di Bisontes Almazora F\u00fatbol Sala, giungendo alla seconda fase per il titolo ma non guadagnando il posto per i playoff. Si ripete anche la stagione seguente, con il nome di Bisontes de Castell\u00f3n F\u00fatbol Sala ma nel girone che assegna il titolo non va oltre il quinto e penultimo posto. Nel 1994 la squadra assume la denominazione Playas de Castell\u00f3n F\u00fatbol Sala, avviandosi al suo ciclo d'oro a cavallo tra la fine degli anni 1990 e l'inizio degli anni 2000. Retrocessa in Segunda Divisi\u00f3n al termine della stagione 2010-11, la societ\u00e0 inizia un processo di riorganizzazione che prevede l'assorbimento o la fusione delle principali squadre cittadine. Nel 2016 la societ\u00e0 annuncia il ritorno alla denominazione Bisontes Castell\u00f3n."}
{"id": "2431863", "revid": "838137", "url": "https://it.wikipedia.org/wiki?curid=2431863", "title": "Qatar ExxonMobil Open 2008 - Doppio", "text": "Il doppio del Qatar ExxonMobil Open 2008 \u00e8 stato un torneo di tennis facente parte dell'ATP Tour.\nMichail Ju\u017enyj e Nenad Zimonji\u0107 erano i detentori del titolo, ma Ju\u017enyj ha scelto di non partecipare quest'anno, mentre Zimonjic, in coppia con Daniel Nestor, \u00e8 stato eliminato da Simon Aspelin e Thomas Johansson.\nPhilipp Kohlschreiber e David \u0160koch hanno vinto in finale 6\u20134, 4\u20136, 11\u20139, contro Jeff Coetzee e Wesley Moodie."}
{"id": "2431867", "revid": "1305772", "url": "https://it.wikipedia.org/wiki?curid=2431867", "title": "Forza traente", "text": "Con Forza traente si intende una forza di attrazione o di rimorchio. "}
{"id": "2431868", "revid": "23302", "url": "https://it.wikipedia.org/wiki?curid=2431868", "title": "Wirbelwind", "text": ""}
{"id": "2431870", "revid": "121082235", "url": "https://it.wikipedia.org/wiki?curid=2431870", "title": "Super Robot Wars", "text": " anche conosciuto con il titolo Super Robot Taisen nel mercato occidentale, \u00e8 una serie di videogiochi prodotti da Banpresto, usciti per svariate piattaforme nel corso degli anni. Si tratta di videogiochi strategici a turni con elementi strategici, che vedono come protagonisti i celebri mecha di alcuni franchise giapponesi come \"Goldrake\", \"Mazinga\" e \"Gundam\". A parte rare eccezioni, questi titoli non sono stati mai esportati al di fuori del suolo nipponico: questo perch\u00e9 i diritti per le licenze dei franchise presenti nei giochi, a differenza che in Giappone, in occidente sono di propriet\u00e0 di aziende diverse.\nIl primo episodio della serie, intitolato semplicemente \"Super Robot Wars\", \u00e8 stato pubblicato per Game Boy nel 1991; il primo titolo uscito in occidente \u00e8 stato \"\", intitolato come \"Super Robot Taisen: Original Generation\", pubblicato nel 2002 da Atlus per Game Boy Advance e dotato di personaggi originali.\nModalit\u00e0 di gioco.\nTutti i videogiochi della serie seguono una struttura base: quando inizia un livello, il giocatore ascolta un dialogo fra i personaggi del gioco, che introducono l'atmosfera in cui si svolger\u00e0 la battaglia. Per completare un livello, il giocatore dovr\u00e0 completare tutti gli obiettivi che gli sono stati imposti. Alcuni livelli sono pi\u00f9 lunghi degli altri, e suddivisi in pi\u00f9 missioni, o eventualmente hanno pi\u00f9 obiettivi che vengono aggiunti a livello iniziato. Sul campo di battaglia, il personaggio del giocatore ed il proprio avversario combattono a turni, ordinando al proprio mecha i movimenti da effettuare, come spostamenti e attacchi, nel classico stile dei videogiochi strategici a turni. Un particolare tipo di attacco sono gli \"Spirit Commands\", una serie di pseudo magie, uniche per ogni pilota. Una volta che viene completato un livello, il giocatore assiste ad una nuova serie di dialoghi fra i personaggi, prima di essere portato al men\u00f9 di gioco, dove gli viene data la possibilit\u00e0 di migliorare il proprio mecha, installando nuove parti o migliorare le caratteristiche del proprio pilota, prima di procedere al livello successivo.\nAlcuni videogiochi della serie hanno anche alcuni contenuti nascosti a cui \u00e8 possibile accedere soltanto se si completano determinati obiettivi \"aggiuntivi\" (quindi al di fuori della storia del gioco) o se si verifica una particolare sequenza di eventi. Alcuni di questi contenuti nascosti consistono in livelli extra, finali alternativi, nuovi personaggi selezionabili o aggiornamenti speciali per i propri mecha.\nTrama.\nNella maggior parte dei videogiochi della serie, il giocatore seleziona, oppure gli viene imposto, un personaggio originale della Banpresto ed il relativo mecha, che \u00e8 collegato alla trama generale che unisce gli avvenimenti degli anime costituenti per il gioco. Alcune serie anime intrecciano persino le proprie trame fra loro e con quella del videogioco come in \"Super Robot Wars Alpha\", dove White Fang, personaggio di \"Gundam Wing\" si allea con Paptimus Scirocco di \"Mobile Suit Zeta Gundam\", creando un'unica fazione nemica.\nUn aspetto degno di nota dei videogiochi \"Super Robot Wars\" \u00e8 che molto raramente si assiste alla morte di un personaggio. Il giocatore ha spesso la possibilit\u00e0 di prevenire la morte del proprio personaggio o di un suo alleato. Inoltre alcuni nemici possono essere convinti (di solito quelli che non sono completamente malvagi, o che hanno buone intenzioni) a passare dalla parte del bene ed unirsi al giocatore, indipendentemente da ci\u00f2 che accadeva nella loro serie di appartenenza.\nMedia collegati.\nAnime.\n\"Mas\u014d Kishin Cybuster\", vagamente ispirato alla storia del primo mecha originale creato dalla Banpresto per \"Super Robot Wars\", \u00e8 un anime di ventisei episodi, che include personaggi creati per il videogioco ed altri creati appositamente per l'anime.\nNel maggio 2005, la Banpresto ha pubblicato l'OVA ', pseudo sequel in tre episodi del secondo videogioco della serie originale. L'OVA \u00e8 stato seguito da ', una versione alternativa della trama del primo videogioco della serie originale.\nManga.\nSono stati pubblicati numerosi adattamenti manga che raccontano le storie di vari titoli della serie. di Akihiro Kimura \u00e8 un adattamento di \"\" pubblicato in sei volumi fra il 2006 ed il 2009. Nel frattempo \u00e8 un manga di Tatsunosuke Yatsufusa che racconta una storia simile, ma dal punto di vista del team ATX. \u00e8 una serie di brevi storie che si svolgono nel corso della linea narrativa della \"Original Generation\", scritte e disegnate da vari autori. Alcune storie di \"Super Robot Wars OG Chronicle\" sono state incluse nel videogioco \"Super Robot Wars Original Generation Gaiden\". , \u00e8 una serie di due volumi di Masaaki Fujihara in cui vengono raccontate le storie delle macchine conosciute come \"Chokijin\".\nMusica.\nIl gruppo \"JAM Project\", consistente di vari musicisti veterani delle classiche serie anime robotiche, come Ichirou Mizuki, Hironobu Kageyama, Rica Matsumoto, Eizo Sakamoto, Masaaki Endoh, Hiroshi Kitadani, Masami Okui e Yoshiki Fukuyama, ha contribuito alla colonna sonora di alcuni titoli della serie \"Super Robot Wars\", normalmente interpretando le sigle di apertura e di chiusura dei videogiochi. La serie ha generato anche una serie di concerti ed album chiamati \"Super Robot Spirits\", in cui il gruppo JAM Project oltre ad eseguire i brani di \"Super Root Wars\" si \u00e8 esibito nelle cover di alcune sigle di anime robotici classici."}
{"id": "2431871", "revid": "120043696", "url": "https://it.wikipedia.org/wiki?curid=2431871", "title": "Roccia filoniana", "text": "Le rocce filoniane o ipoabissali o subvulcaniche sono un tipo di rocce magmatiche che cristallizza interamente o in gran parte a modesta profondit\u00e0, in corpi di varia forma ma quasi sempre di ridotte dimensioni. \nGenesi.\nDi solito il magma risalendo comincia a raffreddarsi in profondit\u00e0 formando cristalli evidenti, analoghi a quelli delle rocce intrusive, che diventeranno i fenocristalli della roccia finale. Quando il magma si avvicina alla superficie terrestre senza raggiungerla o si infila in fratture formando filoni, il suo raffreddamento si fa pi\u00f9 rapido perch\u00e9 le rocce incassanti sono pi\u00f9 fredde che in profondit\u00e0. Cedendo rapidamente calore alle rocce circostanti, il magma nel filone cristallizza ad una velocit\u00e0 maggiore rispetto a quella della massa magmatica il cui raffreddamento generer\u00e0 le rocce intrusive, ma minore rispetto a quella delle rocce effusive, che si raffreddano al contatto con l'atmosfera terrestre. Il risultato \u00e8 la formazione di una roccia completamente cristallina (olocristallina), ma a grana molto fine (afanitica o faneritica fine), con o senza i cristalli formatisi in profondit\u00e0.\nTessiture delle rocce filoniane.\nA seconda delle modalit\u00e0 di messa in posto, le rocce filoniane presentano principalmente quattro diverse tessiture:\nProblemi nomenclaturali.\nIn passato, specialmente nella letteratura scientifica italiana, le rocce filoniane erano sistematicamente aggregate alle rocce intrusive, alle quali si pensava fossero sempre geneticamente correlate. Questo approccio pu\u00f2 essere valido quando la tessitura \u00e8 faneritica, ossia mostra cristalli visibili ad occhio nudo, che si presume essersi formata ad una certa profondit\u00e0. D'altra parte quando la tessitura \u00e8 afanitica micro- o criptocristallina sembra pi\u00f9 corretto utilizzare la terminologia delle rocce effusive. \nPer superare il problema F. Innocenti, S. Rocchi, R. Trigila (1999) consigliano di: \n\u00ab\"usare per le rocce ipoabissali la sistematica intrusiva quando esistano chiare relazioni spazio-temporali tra dicchi floni e masse plutoniche, mentre si seguir\u00e0 la nomenclatura delle rocce vulcaniche e la corrispondente procedura classificativa negli altri casi\"\u00bb.\nSe si sceglie di applicare la nomenclatura intrusiva e la grana \u00e8 sufficientemente grande per riconoscere i minerali della pasta di fondo, si usa il nome della roccia intrusiva corrispondente preceduto dal prefisso \"micro-\" (es: \"microdiorite\", \"microgranito\") quando la tessitura \u00e8 priva di fenocristalli, o il termine porfido seguito dal nome della roccia intrusiva quando sono presenti fenocristalli. Tuttavia quest'ultimo termine \u00e8 stato utilizzato in passato solo per le rocce acide o intermedie tanto intrusive quanto effusive, mentre per quelle basiche si usava il termine porfiriti. \nOggi i termini porfido e porfirite sono considerati obsoleti e si preferisce utilizzare il nome della roccia intrusiva seguito dall'aggettivo \"porfirico\" o \"porfirica\" (ad esempio il porfido granitico diventa \"granito\" o \"microgranito porfirico\").\nNella maggioranza dei casi, tuttavia, \u00e8 difficile o impossibile utilizzare l'analisi modale, indispensabile per entrare nei diagrammi classificativi QAPF delle rocce magmatiche. In questi casi \u00e8 consigliato l'uso del diagramma di Streckeisen e Le Maitre (1979) qui a lato, basato sulla norma, considerato equivalente alla classificazione modale basata sul diagramma QAPF.\nLe rocce filoniane porfiriche, pi\u00f9 o meno alcaline, ricche in minerali mafici e con fenocristalli di soli minerali mafici vanno sotto il nome comprensivo di \"lamprofiri\" e hanno una loro nomenclatura specifica. Affini ai lamprofiri sono le \"lamproiti\", rocce filoniane peralcaline e ultrapotassiche. Apliti, granofiri e pegmatiti sono particolari rocce filoniane associate ai magmi granitici-granodioritici.\nBibliografia.\nAltri progetti"}
{"id": "2431873", "revid": "203463", "url": "https://it.wikipedia.org/wiki?curid=2431873", "title": "Stuart Rachels", "text": "Si laure\u00f2 in filosofia nel 1991 alla Emory University di Atlanta, e in filosofia e politica nel 1993 alla Universit\u00e0 di Oxford. \nNel 1981 divenne, all'et\u00e0 di 11 anni e 10 mesi, il pi\u00f9 giovane Maestro USCF della storia americana, superando il record precedente di Joel Benjamin. \nNel 1988 vinse il campionato juniores americano ad inviti (\"U.S. Closed Junior Championship\"). \nNel 1989 vinse il Campionato degli Stati Uniti, alla pari con Roman Dzindzichashvili e Yasser Seirawan. Dopo questo risultato ottenne il titolo di Maestro Internazionale \nSi ritir\u00f2 dal gioco attivo nel 1993. Nel 1999 divenne professore associato di filosofia all'Universit\u00e0 dell'Alabama. "}
{"id": "2431878", "revid": "22475", "url": "https://it.wikipedia.org/wiki?curid=2431878", "title": "Permia", "text": "La Permia o Grande Permia () era uno stato Komi medievale nell'attuale Kraj di Perm' di Russia. \u00c8 stato detto che Cherdyn fosse stata la sua capitale.\nStoria.\nLa relazione della Permia con la Bjarmaland delle saghe nordiche viene spesso dibattuta, ma resta incerta. \u00c8 stato anche supposto che la regione del Wisu menzionata dalle fonti arabe contemporanee sarebbe stata proprio la Grande Permia.\nI principati erano situati lungo la zona del corso superiore del fiume Kama e mantennero strette connessioni con la vicina Permia di Vy\u010degda (\"Perm' malaja\", la Minore). Entrambe le regioni permiche erano tributarie della Repubblica di Novgorod fin dal IX o X secolo. La Permia di Vy\u010degda venne cristianizzata da Stefano di Perm' nel XIV secolo e successivamente sottomessa alla Moscovia. Nel 1451 un casato dei principi di Permia ottenne il controllo di entrambe le regioni come vassalli di Mosca con il titolo di principi Vymskij e principi Velikopermskij. Infatti, vennero ad essere presto cristianizzati dopo che la Grande Permia ottenne pi\u00f9 indipendenza rispetto alla Permia di Vy\u010degda che venne ad essere sottoposta a tre poteri: Principato di Mosca, Novgorod e Kazan'. Finalmente nel 1472 un esercito di vassalli di Mosca, con i principi Vymsky fra essi, conquistarono la Grande Permia, catturando il loro fratello, il principe Michail Velikopermskij. Tuttavia quest'ultimo da Mosca ritorn\u00f2 presto a governare di nuovo sui suoi domini per tutto il resto della sua vita. Suo figlio Matvej Velikopermskij fu infine deposto dal Gran Principe di Mosca nel 1505.\nFino al XVIII secolo, il nome Grande Permia veniva ufficialmente utilizzato nell'area lungo il corso superiore del fiume Kama, di cui una parte meridionale fu governata dagli Stroganov."}
{"id": "2431879", "revid": "300067", "url": "https://it.wikipedia.org/wiki?curid=2431879", "title": "Julie Page", "text": "Carriera.\nIn Serie A1 ha vestito la maglia della Pallacanestro Ribera.\nStatistiche.\n\"Dati aggiornati al 31 maggio 2009.\""}
{"id": "2431882", "revid": "339392", "url": "https://it.wikipedia.org/wiki?curid=2431882", "title": "Gheniza", "text": ""}
{"id": "2431892", "revid": "1325796", "url": "https://it.wikipedia.org/wiki?curid=2431892", "title": "Liga Nacional de Futsal", "text": "La Liga Nacional de Futsal \u00e8 la massima competizione brasiliana di calcio a 5 organizzata dalla CBFS.\nStoria.\nIl primo storico campionato ebbe inizio il 27 aprile 1996 e fu vinto dalla selezione di calcio a 5 dell'. La Liga \u00e8 stata dominata principalmente da tre squadre: l' all'inizio e e nei primi anni 2000. Nell'ultimo decennio il vincitore \u00e8 cambiato continuamente.\nStruttura.\nDurante gli anni il numero di squadre partecipanti e il formato sono sempre variati. Si \u00e8 passati da 10 fino a un massimo di 21 squadre e da un campionato a girone unico all'introduzione dei play-off decisivi per l'assegnazione del titolo."}
{"id": "2431896", "revid": "297059", "url": "https://it.wikipedia.org/wiki?curid=2431896", "title": "Badia a Montemuro", "text": "Badia a Montemuro (o anche \"Badiaccia a Montemuro\") \u00e8 una frazione del comune italiano di Radda in Chianti, nella provincia di Siena, in Toscana.\nBadia a Montemuro sorge a 706 metri di altezza sui fianchi del Monte San Michele. I resti dell'abbazia costituiscono la parte pi\u00f9 interessante della frazione.\nStoria.\nLa storia del borgo \u00e8 strettamente legata con quella dell'abbazia di Montemuro, consacrata dai cardinali Umberto di Silva Candida e Pietro di Tuscolo nel 1058. Nel 1078 risulta gi\u00e0 attiva una comunit\u00e0 monastica. Nel 1125 una bolla del papa Onorio II conferma il monastero all'ordine camaldolese, che quindi gi\u00e0 da tempo si erano stabiliti nella zona; ai camaldolesi venne confermata anche la vicina chiesa di San Michele. All'inizio del XIV secolo la zona era di propriet\u00e0 della famiglia dei Franzesi, signori di Staggia Senese. Niccol\u00f2 Franzesi, capo della famiglia, nel 1308 dopo essere stato dichiarato fallito dal comune di Firenze e sottoposto a sequestro dei suoi beni si ribell\u00f2 all'autorit\u00e0 e si asserragli\u00f2 ponendo in assetto di guerra le sue propriet\u00e0 tra cui il castello di Staggia e la badia a Montemuro.\nIntorno alla met\u00e0 del XIV secolo la badia torn\u00f2 in possesso dei camaldolesi, ma all'inizio del XVI secolo questi la unirono al loro monastero di San Benedetto di Firenze. Quando nel 1529, durante l'assedio di Firenze, il monastero di San Benedetto venne distrutto, la badia fu unita al monastero degli Angeli, che ne mantenne il possesso fino ai primi anni del XIX secolo. Dopo la soppressione napoleonica l'abbazia and\u00f2 incontro all'abbandono che fu il prologo al crollo di quasi tutte le strutture.\nMonumenti e luoghi d'interesse.\nChiesa di San Pietro a Montemuro.\nLa chiesa di San Pietro \u00e8 stata costruita con i materiali recuperati dall'abbazia. La chiesa \u00e8 una semplice chiesetta ad aula unica. \nLa facciata presenta un'apertura circolare sopra il portale di Ingresso. Il paramento murario \u00e8 composta da bozze di alberese. Della vecchia chiesa abbaziale \u00e8 rimasto il braccio sinistro del transetto che in origine era coperto con una volta a crociera. L'esistenza di questa parte della chiesa abbaziale fa capire che l'edificio religioso in antico era costituito da una chiesa con pianta a croce latina ad unica navata con transetti sporgenti, secondo uno schema abbastanza diffuso tra le chiese abbaziali. \nFino alla fine degli anni settanta presso la chiesa si erano conservati alcuni capitelli erratici in arenaria. Uno di questi presentava agli angoli delle aquile ad ali spiegate, dimostrando una notevole affinit\u00e0 con i capitelli della non lontana pieve di Santa Maria Novella. Questi capitelli sono stati dispersi."}
{"id": "2431898", "revid": "1149807", "url": "https://it.wikipedia.org/wiki?curid=2431898", "title": "Dan Butler", "text": "Biografia.\nButler nacque Huntington, in Indiana e crebbe a Fort Wayne, figlio di Shirley, una casalinga, e di Andrew Butler, un farmacista. \u00c8 stato tra i personaggi principali della commedia del 1989 di Terrence McNally intitolata \"The Lisbon Traviata\" e scrisse una commedia off Broadway riguardante la propria vita, \"The Only Thing Worse You Could Have Told Me...\", titolo che proviene da un commento che il padre di Butler avrebbe presumibilmente fatto quando Dan usciva con lui.\nSebbene Butler non abbia mai nascosto la propria omosessualit\u00e0, l'ha rivelata pubblicamente nello show televisivo \"Entertainment Tonight\" nel 1994.\n\u00c8 sposato con il produttore Richard Waterhouse.\nDoppiatori italiani.\nNelle versioni in italiano dei suoi film, Dan Butler \u00e8 stato doppiato da:"}
{"id": "2431899", "revid": "339392", "url": "https://it.wikipedia.org/wiki?curid=2431899", "title": "Settimana Tricolore 2009", "text": ""}
{"id": "2431902", "revid": "339392", "url": "https://it.wikipedia.org/wiki?curid=2431902", "title": "2X2=Shinobuden", "text": ""}
{"id": "2431904", "revid": "496876", "url": "https://it.wikipedia.org/wiki?curid=2431904", "title": "Chiesa di San Pietro a Montemuro", "text": ""}
{"id": "2431905", "revid": "1186766", "url": "https://it.wikipedia.org/wiki?curid=2431905", "title": "Cubanero", "text": "La Cubanero \u00e8 una birra prodotta dalla Cerveceria Bucanero S.A. (CBSA) di Holgu\u00edn a Cuba. A Cuba viene commercializzata con il nome di \"Bucanero\"."}
{"id": "2431906", "revid": "1214201", "url": "https://it.wikipedia.org/wiki?curid=2431906", "title": "Mattias Bj\u00e4rsmyr", "text": "Carriera.\nClub.\nCresce calcisticamente nel Grims\u00e5s IF, per poi trasferirsi nell' con il quale esord\u00ec anche in Superettan (la seconda divisione svedese) a 16 anni nel 2002. Dopo due stagioni, and\u00f2 a giocare nel massimo campionato svedese, l'Allsvenskan, con la maglia dell'IFK G\u00f6teborg nel 2005, divenendo presto uno dei pi\u00f9 giovani leader del club per talento, concentrazione e capacit\u00e0 di guidare la difesa.\nIl 16 luglio 2009 si trasferisce al , firmando un contratto quadriennale. Dopo un prestito al Rosenborg e un breve rientro ai verdi di Atene, torna in Svezia per iniziare una seconda parentesi con la maglia dell'.\nIl 20 luglio 2017, complice il contratto in scadenza e durante un'annata difficile per il club biancoblu visto il momentaneo 11\u00ba posto in classifica, il capitano Bj\u00e4rsmyr lascia il G\u00f6teborg per passare ai turchi del Sivasspor, dove rimane due anni prima di passare al Gen\u00e7lerbirli\u011fi a parametro zero. Con i rossoneri disputa l'annata 2019-2020, durante la quale gioca 8 partite di S\u00fcper Lig.\nDopo aver rescisso con il Gen\u00e7lerbirli\u011fi nel maggio del 2020, Bj\u00e4rsmyr torna all'IFK G\u00f6teborg per la sua terza parentesi personale in biancoblu, alla luce del contratto valido fino alla fine dell'anno con un'opzione per un'ulteriore stagione. Ha poi prolungato di un anno sia nel dicembre 2020 che nel dicembre 2021.\nNazionale.\nGioca dal 2005 nella Nazionale svedese Under-21 dove si impone come baluardo della difesa sino ad acquisire la fascia di capitano.\nHa esordito con la nazionale maggiore contro la Costa Rica.\nStatistiche.\nPresenze e reti nei club.\n\"Statistiche aggiornate al 2 novembre 2018.\""}
{"id": "2431918", "revid": "15756", "url": "https://it.wikipedia.org/wiki?curid=2431918", "title": "Panchina", "text": "La panchina (diminutivo di panca) \u00e8 un elemento dell'arredo urbano: si tratta di un sedile fisso che pu\u00f2 ospitare pi\u00f9 persone ed \u00e8 solitamente situato all'aperto in aree pubbliche come piazze o parchi, nonostante si possa trovare anche in interni quali aeroporti, sale di aspetto, alberghi, ecc. laddove si debba garantire la seduta a pi\u00f9 persone. Normalmente \u00e8 realizzata in legno, pietra o metallo e pu\u00f2 avere o meno dei braccioli; \u00e8 facile trovarla anche di materiale plastico, specialmente se destinata ai giardini di case private.\nLa panchina, in quanto luogo di sosta e relazione, ha seguito, col passare del tempo, le logiche dell'architettura e dell'organizzazione delle citt\u00e0, riflettendo la trasformazione delle forme di socialit\u00e0 di cui diviene un simbolo.\nCaratteristiche.\nLe panchine vengono costruite con una variet\u00e0 di materiali diversi, alcuni sono considerati standard per la loro resistenza nel tempo.\nStoria.\nPanca di via.\nLe origini della panchina sono riconducibili all'uso di panche pubbliche, che gi\u00e0 nell'antichit\u00e0 facevano parte della vita urbana delle citt\u00e0, come testimoniano i resti di sedute pubbliche ritrovate nella Valle dei Templi e gli scavi di Pompei. Tuttavia, \u00e8 in Toscana tra il XIV e il XV secolo che le panche assumono maggiore importanza, in concomitanza con un processo di valorizzazione delle piazze, delle logge e delle vie principali, che porter\u00e0 alla nascita delle citt\u00e0 moderne. Si tratta di citt\u00e0 che non rinunciano all'estetica e che vogliono \"mostrarsi ad ogni costo come opera d'arte\". Nelle citt\u00e0 toscane lo spazio pubblico inizia ad essere utilizzato per svariati tipi di eventi (matrimoni, processioni, giostre, cerimonie) e la panca di via permette di assistere alle vicende della vita pubblica. In particolare Firenze, dalla met\u00e0 Quattrocento, si avvia a una frenetica espansione costruttiva e le panche diventano tutt'uno con i nuovi palazzi. Palazzo Medici ad esempio, \u00e8 costeggiato da una lunga panca di via che, pur avendo un aspetto rustico e vernacolare, \"traduce la grandezza dei signori di Firenze\" e diventa la \"soglia che separa e che lega al tempo stesso il palazzo e la sua piazza\". Cos\u00ec se da una parte il palazzo si apre verso il popolo e lo spazio esterno, dall'altro l'autorit\u00e0, in questo caso quella dei Medici, rivendica il proprio potere. Esistono ancora diversi esempi di panche di via come quella che corre intorno a Palazzo Strozzi o quella sotto la Loggia dei Lanzi, altro esempio di luogo di contemplazione dello spazio urbano.\nLa panchina come luogo di sosta.\nNel progredire dei secoli, il luogo pubblico ha continuato ad essere percepito come spazio comunitario. L'idea della condivisione del paesaggio urbano (e del piacere che se ne pu\u00f2 trarre) \u00e8 stata elaborata da ogni societ\u00e0 in modo diverso e ha condizionato la definizione e la creazione di luoghi vissuti dalla collettivit\u00e0: dagli spazi delle attivit\u00e0 lavorative, politiche e istituzionali, a quelli della discussione pubblica, dei servizi e del divertimento. Per questo motivo la disposizione di ogni fontana, ogni panchina, ogni scalinata condiziona il modo di vivere lo spazio pubblico. Gli spazi urbani prevedono anche la sosta collettiva: come afferma l'architetto e disegnatore Bernard Rudofsky, \"\"nel fornire piacere all'occhio, gli architetti non dimenticavano le natiche\".La panchina, in particolare, \u00e8 il luogo della pausa per eccellenza e, in quanto tale, assume sempre pi\u00f9 importanza mano a mano che i ritmi e la vita delle persone si evolvono diventando pi\u00f9 frenetici e veloci.\nDa prodotto artigianale a prodotto industriale.\nDurante la prima fase dell'industrializzazione, i metodi di costruzione e i materiali utilizzati dagli architetti per la realizzazione dei sedili da interno vengono riproposti per ambienti esterni e, viceversa, quelli utilizzati all'esterno si ripetono nella creazione degli arredi interni. Lo storico dell'architettura Sigfried Giedion \u00e8 stato il primo a notare questa correlazione, mettendo in evidenza come la struttura del balloon frame, uno dei sistemi costruttivi pi\u00f9 importanti per la creazione di edifici in legno, sia sottilmente collegata al design della seggiola Windsor, oggetto altrettanto importante per la storia dell'arredamento americano: \"I sottili listelli da due pollici della struttura balloon frame si alzano nell'aria apparentemente senza peso [...] la stessa idea, di usare sottili membri strutturali per ottenere una costruzione della massima solidit\u00e0, era apparsa un secolo prima nello sviluppo della seggiola Windso\"r\". Secondo Giedion, il \"balloon frame\" e la seggiola Windsor hanno in comune \"\"la stessa tendenza verso il lavoro anonimo e la produzione di serie, ottenendo efficienza e leggerezza con mezzi semplici\". La panchina ottocentesca, che non \u00e8 menzionata dallo storico forse perch\u00e9 ritenuta meno nobile della seggiola Windsor, rispecchia tuttavia questi stessi principi. Un altro elemento costruttivo tecnico che avr\u00e0 una profonda influenza sulla tipologia di panchina \u00e8 la ghisa, primo dei materiali da costruzione prodotto industrialmente ad essere usato nell'edilizia. Anche le strutture realizzate con questo materiale rievocano la leggera solidit\u00e0 del \"balloon frame\". Grazie alla sua versatilit\u00e0, la ghisa ha trovato larga applicazione nella produzione di massa di oggetti di diversa dimensione e destinazione d'uso, come per l'appunto le panchine. Tuttavia, quest'ultime vengono pi\u00f9 spesso realizzate combinando materiali diversi: la ghisa \u00e8 s\u00ec utilizzata per creare la struttura di sostegno, ma lo schienale o, a volte, soltanto la seduta sono pi\u00f9 comunemente costruiti in legno. \u00c8 con l'industrializzazione che la panchina diventa protagonista della citt\u00e0, al pari dei lampioni dei ponti degli ascensori dei grandi magazzini e poi dei grattacieli.\nIn letteratura.\nIn letteratura la panchina svolge la funzione di luogo dell'incontro e del dialogo tra i personaggi; \u00e8 su una panchina che si conoscono Fr\u00e9d\u00e9ric Moreau e Madame Arnoux in \"L'educazione sentimentale\" di Gustave Flaubert (1869), ne \"Le notti bianche\" (1848) di F\u00ebdor Dostoevskij tutta l'azione dei personaggi si concentra dinnanzi alla ringhiera di un canale e poi sulla panchina; nasce e si chiude su una panchina anche la novella di Samuel Beckett \"Primo amore\" (1946). La panchina \u00e8 assoluta protagonista ne \"La nausea\" (1938), romanzo di Jean-Paul Sartre: qui il protagonista riesce a capire la natura del proprio male (la nausea, appunto) arrivando a percepire e a comprendere il caos e l'assurdit\u00e0 dell'esistenza.\nNe \"La villeggiatura in panchina\", inserita nella raccolta \"Marcovaldo ovvero Le stagioni in citt\u00e0\" (1963) di Italo Calvino. Marcovaldo cerca di sfuggire ai rumori e alle noie della citt\u00e0 rifugiandosi su una panchina nel verde.\nNell'arte.\nNei suoi dipinti \"Conversazione in un parco\" (1746) e \"Coniugi Andrews\" (1750 circa), il pittore Thomas Gainsborough ritrae due coppie che fanno parte rispettivamente dell'aristocrazia e della landed gentry britannica, offrendo uno spaccato dell'alta societ\u00e0 inglese di met\u00e0 '700 e dei simboli di status che la caratterizzano. In queste due opere, i soggetti siedono su una panchina decentrata, mentre la natura che li circonda occupa una buona porzione dei dipinti.\nNella Parigi di fine '800, sono alcuni pittori impressionisti a ritrarre la panchina, ormai diffusa nei parchi e nelle strade. Nell'opera \"Le Banc\" (1881) di \u00c9douard Manet la panchina si trova al centro dell'ambiente e nessuno vi siede sopra. I dipinti di Berthe Morisot, invece, inquadrano la popolazione parigina anche negli attimi di pausa dalla frenesia della vita urbana, come in \"Una donna seduta su una panchina sull'Avenue du Bois\" (non datato) e in \"Eug\u00e8ne Manet e sua figlia nel giardino di Bougival\" (1881).\nVincent Van Gogh ritrae una seduta tra gli alberi nell'olio su tela \"Panchina di pietra nel manicomio di Saint-Remy\" (1889). In \"Notte nel Parco\" (1921) di Edward Hopper le panchine e il lampione consentono a un uomo di leggere un giornale di notte a Central Park.\nNella performance \"Vestirsi di sedia\"\" (1971), Gianni Pettena invita dieci dei suoi allievi a percorrere la citt\u00e0 di Minneapolis indossando a mo' di zaino una sorta di panchina personale.\nAlcuni politici si sono fatti fotografare su una panchina, come Richard Nixon nel 1964 a Central Park o Lenin nel 1922 a Gorki Leninskie.\nPanchine letterarie.\nLa panchina \u00e8 anche oggetto della cosiddetta arte di strada. Nell'estate 2014, cinquanta panchine a forma di libro sono state posizionate per le strade di Londra grazie al progetto \"Books about Town,\" ideato e realizzato dalla National Literacy Trust, un ente che promuove l'alfabetizzazione e lo sviluppo della cultura letteraria. La panchina-libro originaria \u00e8 stata progettata dall'organizzazione Wild in Art. La National Literacy Trust ha poi coinvolto artisti locali e di fama internazionale per decorare i cinquanta esemplari, ispirandosi alle opere dei pi\u00f9 grandi autori inglesi. Un progetto analogo \u00e8 stato lanciato anche in Italia dal Museo d'arte urbana di Torino, quando nel 2010 l'artista intinerante torninese Vito Navolio ha reinterpretato dieci panchine, dedicandole ai principali maestri dell'arte contemporanea.\nBig Bench Community Project.\nNel 2010, per iniziativa del designer americano Chris Bangle, \u00e8 stata installata in Borgata Gorrea, a Clavesana, la prima riproduzione di una panchina fuori scala, resa accessibile al pubblico, che permette ai visitatori di arrampicarvisi e sedersi ammirando il paesaggio di fronte, con una percezione simile a quella che avrebbe un bambino piccolo seduto su una panchina di dimensione standard.\nL'idea ha stimolato la nascita di altre grandi panchine, che rappresentano un punto di interesse turistico. Questo ha portato, nel 2014, alla nascita del Big Bench Community Project, che ha l'obiettivo di collegare i costruttori di panchine alle realt\u00e0 artigiane locali, con l'idea di restituire un contributo alla comunit\u00e0. Per regolamento le panchine possono essere costruite solamente con l'ausilio di contributi privati, senza fare ricorso a fondi pubblici.\nChris Bangle stesso ha fornito gratuitamente disegni e indicazioni ai costruttori delle panchine, tutte ubicate in posizioni panoramiche ed aperte al pubblico.\nNel cinema.\nLa panchina \u00e8 un arredo scenico che agevola le riprese frontali o laterali e che pu\u00f2 svolgere diverse funzioni narrative, diventando il luogo dell'incontro o della riflessione dei personaggi.\nNella scena finale del film L'avventura di Michelangelo Antonioni, il personaggio maschile, Sandro, siede su una panchina, mentre la sua compagna, Claudia, \u00e8 in piedi accanto a lui e gli accarezza i capelli.\nIn Manhattan di Woody Allen, la scena, riprodotta nel manifesto del film, in cui i due personaggi Ike e Mary, siedono su una panchina \u00e8 diventata iconica.\nIn Forrest Gump, il protagonista, racconta la propria vita agli sconosciuti che si siedono accanto a lui in Chippewa Square, a Savannah. La panchina utilizzata per le riprese si trova adesso nel museo di storia di Savannah.\nNe La 25\u00aa ora di Spike Lee: il protagonista, Monty, condannato a scontare una pena in carcere, passa alcune delle sue ultime ore di libert\u00e0 su una delle panchine affacciate sull'Hudson; queste, tra le pi\u00f9 note di New York, disegnate da Robert Moses, furono prodotte per la Fiera mondiale di New York nel 1939.\nPanchine nei parchi storici.\nReggia di Caserta.\nLa Reggia di Caserta possiede un imponente giardino posto attorno alla via di collegamento tra il cortile del palazzo e la Grande Cascata. Carlo Vanvitelli progettista giardino all'inglese posiziona all'interno del sottobosco vicino alla Grande Cascata, dei blocchi di pietra grezzi con funzione di panchine che sembrano quasi confondersi con la natura. La loro funzione \u00e8 pi\u00f9 decorativa che di seduta vera e propria.\nParco dei Mostri di Bomarzo.\nNel Parco dei Mostri di Bomarzo si trova una serie di panche e panchine atipiche che, come le altre strutture presenti nel sito, sono ibridi tra un oggetto e la figura umana, oppure tra due diversi oggetti:\nParc G\u00fcell.\nAl Parco G\u00fcell nella Plaza de la Naturaleza, una tortuosa panchina a forma di serpente assolve la funzione di parapetto e, al contempo, eleva il pregio estetico della piazza: le rientranze e le sporgenze della panchina-balaustra sono decorate utilizzando il trencad\u00eds, ossia aggregando cocci di vetro e piastrelle ceramiche variamente colorate. La piazza ospita attivit\u00e0 sociali, come riunioni o eventi culturali e religiosi, anche grazie alla presenza di questa lunga panchina.\nParco Jean-Jacques Rousseau.\nIl giardino di Ermenonville, creato da Ren\u00e9 de Girardin, cambia nome in Parco Jean-Jacques Rousseau poich\u00e9 il filosofo francese vi trascorre le ultime sei settimane della sua vita. Le sue spoglie vengono sepolte prima in un'isola del parco (L'isola dei Cigni, ribattezzata Isola dei Pioppi), poi trasferite al Pantheon. La \"panca delle madri di famiglia\", che si trova di fronte alla tomba ormai vuota di Rousseau \"\"diviene panca assoluta, la seduta che assorbe e che concentra l'attenzione del visitatore\".\nIl circuit-walk garden e il ruolo della panchina.\nLa creazione del parco di Ermenonville \u00e8 stata influenzata dal \"circuit-walk garden\"\", un sistema per cui il giardino \u00e8 concepito come un grande circuito. Questa visione del giardino pu\u00f2 essere collocata nell'Italia rinascimentale e nell'Inghilterra del diciottesimo secolo. Negli spazi progettati in questo modo la panchina consente allo spettatore di \"leggere\" esteticamente il paesaggio, inquadrandolo nel modo migliore e segnalando la presenza di oggetti degni di nota; cos\u00ec la disposizione delle sedute offre anche una chiave di decifrazione del paesaggio stesso e permette di mettere in relazione la fonte visiva con le emozioni che da essa scaturiscono. La panchina diventa anche il luogo del contrasto tra l'autonomia dello spettatore e una lettura dello spazio interamente progettata da altri: il giardino \u00e8 destinato ad essere attraversato da soggetti autonomi, ma non c'\u00e8 libert\u00e0 nella scelta del percorso, che quindi offre un'unica visione del mondo. La panchina incarna cos\u00ec questa costrizione.\nPanchine e socialit\u00e0.\nLa possibilit\u00e0 di sedersi \u00e8 stata identificata come un fattore chiave per consentire alle persone di vivere gli spazi pubblici ed interagire socialmente. Il sostare su una panchina consente la lettura all'aperto, la contemplazione del paesaggio e del passeggio o pi\u00f9 semplicemente l'utilizzo della seduta come appoggio. Le panchine possono, inoltre, rivelare dinamiche di esclusione e marginalizzazione sociale. In molti casi le amministrazioni pubbliche cercano di evitare che le persone utilizzino le panchine per dormire. Una delle strategie pi\u00f9 comuni messe in atto per raggiungere questo obiettivo \u00e8 ricorrere a design che rendano le sedute particolarmente scomode: le panchine senza schienale, oppure quelle dotate di braccioli che interrompono la seduta, o ancora panchine con sedili inclinati verso il basso. Queste strategie vanno sotto il nome di architettura ostile.\nL'inserimento di sedute nei luoghi pubblici \u00e8 stato riconosciuto dall'Organizzazione mondiale della sanit\u00e0 come un intervento essenziale per creare citt\u00e0 pi\u00f9 adatte alla popolazione europea la cui et\u00e0 media \u00e8 in crescita. Per fare un esempio, le panchine facilitano la mobilit\u00e0 di chi soffre di malattie e disabilit\u00e0 che deve organizzare i propri percorsi in base alla disposizione delle possibili soste.\nA volte il design degli interni dei grandi centri commerciali ripropone un'organizzazione dello spazio simile a quella cittadina, nel tentativo di favorire il comfort dei clienti. Cos\u00ec oltre a fioriere e fontane, in questi luoghi vengono disposte panchine di tutte le forme, materiali e colori: dalla riproduzione delle panchine di ferro tradizionali all'inserimento di elementi architettonici high-tech, o vernacolari, o naturalistici.\nUso simbolico.\nPur essendo considerate oggetti di arredo urbano, le panchine si prestano anche a ricoprire una funzione simbolica e memoriale. Mediante l'utilizzo di combinazioni di colori e materiali la panchina viene trasformata in un elemento simbolico che in determinati casi assume un valore sia culturale che morale: in occasione del Pride Month, in molte citt\u00e0, italiane e non, alcune panchine vengono dipinte con i colori della bandiera arcobaleno, mentre nella giornata contro la violenza sulle donne le panchine vengono colorate di rosso. A Roma il 1 marzo 2020 \u00e8 stata inaugurata una \"panchina della memoria\", si tratta di una panchina dipinta con i colori della bandiera italiana che riporta i nomi del giornalista Eduardo Becchetti e dei tipografi Amedeo Fatucci, Leo Funaro e Pellegrino Vivanti, catturati durante il rastrellamento nazista del ghetto di Roma, avvenuto il 16 ottobre 1943.\nSport.\nNegli sport di squadra, questo termine indica gli atleti che non vengono impiegati da titolari e il luogo fisico in cui si trovano, pronti ad essere impiegati nel caso in cui l'allenatore ne necessiti la presenza in campo. In senso figurato, l'allenatore occupa la panchina della squadra o \u00e8 chiamato in panchina da una societ\u00e0: si tratta quindi della metafora della squadra stessa.\nNon \u00e8 solo un elemento dell'arredo urbano, nella disciplina del parkour \u00e8 uno degli elementi architettonici che maggiormente si presta a differenti tipologie di espressioni motorie (\"Demi tour, Saut de Chat\", \"Jambe int\u00e9rieure\"...);"}
{"id": "2431919", "revid": "267099", "url": "https://it.wikipedia.org/wiki?curid=2431919", "title": "2S25", "text": ""}
{"id": "2431925", "revid": "212348", "url": "https://it.wikipedia.org/wiki?curid=2431925", "title": "Storia dell'arte medievale", "text": ""}
{"id": "2431926", "revid": "287204", "url": "https://it.wikipedia.org/wiki?curid=2431926", "title": "Storia dell'arte moderna", "text": ""}
{"id": "2431932", "revid": "267099", "url": "https://it.wikipedia.org/wiki?curid=2431932", "title": "M36 Jackson (cacciacarri)", "text": ""}
{"id": "2431933", "revid": "267099", "url": "https://it.wikipedia.org/wiki?curid=2431933", "title": "M10 Wolverine (cacciacarri)", "text": ""}
{"id": "2431943", "revid": "73125", "url": "https://it.wikipedia.org/wiki?curid=2431943", "title": "Coda cometaria", "text": ""}
{"id": "2431946", "revid": "121747184", "url": "https://it.wikipedia.org/wiki?curid=2431946", "title": "Scordatura", "text": "La scordatura \u00e8 una tecnica adottata con gli strumenti a corda consistente in una accordatura diversa da quella normale per ottenere effetti inusuali, variare il timbro dello strumento o rendere possibile l'esecuzione di particolari accordi. \nIl primo utilizzo della scordatura viene attribuito al compositore e violinista Biagio Marini, nella sua \"Sonata Seconda d'inventione\", per violino e basso continuo, tratta dall\"'Opera Ottava\", pubblicata a Venezia nel 1626. \nMolte delle opere di Heinrich Ignaz Franz Biber, eccelso violinista della seconda met\u00e0 del XVII secolo, impiegano la scordatura; in particolare vi \u00e8 un intero ciclo, le \"Sonate del Rosario\", per violino e basso continuo, dove solo il primo e l'ultimo brano (Passacaglia in sol minore per violino solo \"L'angelo custode\") sono in accordatura ordinaria, mentre gli altri hanno ciascuno in una diversa accordatura. Forse il punto culminante della fantasia \"accordativa\" si raggiunge nella sonata detta \"Resurrezione\", in cui, oltre ad aver abbassato di un tono le due corde superiori, si deve scambiare di posizione le due corde mediane dello strumento, incrociandole. \nNel XVIII secolo, i compositori ed i musicisti sono meno interessati alle sperimentazioni nelle accordature che nel secolo precedente. Tra le opere pi\u00f9 note composte con questa tecnica vi \u00e8 il \"Concerto in Si bemolle a due cori con violino discordato\" di Antonio Vivaldi, dove la quarta corda del violino viene alzata di una terza e diventa un si\u266d.\nLa partitura originale della suite per violoncello n.5 di Bach prevede la prima corda abbassata di un tono, dal la al sol, anche se \u00e8 eseguibile con l'accordatura normale. \nL'uso della scordatura \u00e8 presente in misura minore anche negli autori tardo-romantici e contemporanei. Nella \"Danza Macabra\" di Saint-Sa\u00ebns la corda del mi del violino solista \u00e8 accordata in mi\u266d, al fine di conferire un'inquietante dissonanza alla composizione. Un altro esempio \u00e8 dato dal terzo movimento di \"Contrasti\", di B\u00e9la Bart\u00f3k, in cui la corda mi viene accordata in mi\u266d e la corda sol in sol\u266f. Ancora, la scordatura viene utilizzata nel secondo movimento della Quarta sinfonia, di Mahler, e nell'Uccello di fuoco e nella Sagra della primavera, di Stravinskij."}
{"id": "2431952", "revid": "183483", "url": "https://it.wikipedia.org/wiki?curid=2431952", "title": "Gigante arancione", "text": ""}
{"id": "2431955", "revid": "1805762", "url": "https://it.wikipedia.org/wiki?curid=2431955", "title": "Parcella", "text": "La parcella (nel passato detta anche notula) \u00e8 un documento emesso da un libero professionista al suo cliente, equivalente alla fattura, per prestazioni delle quali \u00e8 stato incaricato.\nIl compenso in essa recato \u00e8 spesso genericamente definito come onorario ovvero onorario professionale.\nEmissione.\nLa parcella per tutti i liberi professionisti \u00e8 comprensiva di ritenuta d'acconto ed \u00e8 soggetta alle solite regole della fatturazione IVA. Le fatture dei liberi professionisti emesse a soggetti titolari di partita iva (aziende e altri lavoratori autonomi) vanno registrate nella contabilit\u00e0 fornitori, come tutte le altre.\nFino a quando esistevano le tariffe regolamentate, i professionisti che svolgevano attivit\u00e0 riservate agli iscritti agli albi professionali dovevano redigerle in conformit\u00e0 a questi parametri.\nProgetto di notula.\nIl \"progetto di notula\", anche denominato \"avviso di notula\", \"relata\" o \"avviso di parcella\", \u00e8 quel documento non fiscale (analogo ad una fattura pro forma) che un professionista pu\u00f2 emettere al momento del completamento della prestazione della quale il professionista \u00e8 stato incaricato (o prima se in acconto), di contenuto analogo a quello della notula definitiva, che verr\u00e0 per\u00f2 emessa solo successivamente, al momento del pagamento, in genere per evitare l'anticipazione dell'IVA in attesa del pagamento."}
{"id": "2431956", "revid": "1573940", "url": "https://it.wikipedia.org/wiki?curid=2431956", "title": "WOW Music", "text": "La WOW Music (WOW; \u7dad\u9ad8\u6587\u5316\u6709\u9650\u516c\u53f8) \u00e8 un'etichetta discografica di Hong Kong. \u00c8 stata inaugurata il 13 aprile 2007, grazie al supporto dell'etichetta taiwanese HIM. La compagnia \u00e8 particolarmente coinvolta nella produzione di concerti e nel lancio di artisti sul mercato.\nGli artisti presenti tra i ranghi della WOW Music sono principalmente importati da altre etichette discografiche, le quali hanno bisogno di maggiore supporto per promuovere i propri artisti ad Hong Kong.\nEtichette indipendenti.\n89268.\nLa 89268 \u00e8 un'etichetta discografica indie di Hong Kong.\nA good day records.\nLa A good day records \u00e8 un'etichetta musicale indie taiwanese."}
{"id": "2431957", "revid": "79213", "url": "https://it.wikipedia.org/wiki?curid=2431957", "title": "Palazzo Gallenga", "text": ""}
{"id": "2431959", "revid": "131358", "url": "https://it.wikipedia.org/wiki?curid=2431959", "title": "Daniel Parejo Munoz", "text": ""}
{"id": "2431961", "revid": "124979547", "url": "https://it.wikipedia.org/wiki?curid=2431961", "title": "Anomos", "text": "Anomos \u00e8 uno pseudonimo di \"encrypted multi-peer-to-peer file distribution protocol\" (protocollo multi peer-to-peer criptato). \u00c8 basato sul concetto del protocollo BitTorrent peer/tracker in combinazione con un livello a \"cipolla\" di routing anonima (onion routing, Tor), con l'ulteriore vantaggio di una cifratura end-to-end. Dalla combinazione di queste tecnologie, \u00e8 stata creata una piattaforma dove da nessuna parte al di fuori del tracker fidato si potr\u00e0 avere ulteriori informazioni sull'utente e su quello che sta scaricando.\nNon \u00e8 un client BitTorrent che sfrutta Tor, esso \u00e8 progettato per proteggere contro gli attacchi sull'analisi del traffico contro l'anonimato con instradamento del traffico attraverso la sua rete fissa. \u00c8 utilizzato principalmente per navigare sul web, anche se pu\u00f2 essere utilizzato per altri servizi, come ad esempio BitTorrent. Tuttavia, questo \u00e8 dannoso per la rete Tor, che ha una capacit\u00e0 limitata, e gli operatori della rete spesso usano misure per impedire il traffico BitTorrent su questa rete.\nAnomos \u00e8 pi\u00f9 che altro una variazione di BitTorrent che a una variazione di Tor."}
{"id": "2431962", "revid": "79213", "url": "https://it.wikipedia.org/wiki?curid=2431962", "title": "Palazzo Gallenga - Stuart", "text": ""}
{"id": "2431964", "revid": "287204", "url": "https://it.wikipedia.org/wiki?curid=2431964", "title": "Trofeo Soller", "text": ""}
{"id": "2431966", "revid": "1870773", "url": "https://it.wikipedia.org/wiki?curid=2431966", "title": "Oralismo", "text": "L'oralismo \u00e8 un metodo di insegnamento della lingua parlata utilizzato nell'educazione per sordi, basato sull'importanza dell'espressione verbale e della lettura delle labbra.\nIl secondo congresso Internazionale sull'Istruzione dei sordi, tenutosi a Milano nel 1880, \u00e8 formalmente considerato il punto di inizio di tale metodo, che con il passare degli anni ha lasciato posto alla lingua dei segni come metodo d'insegnamento principale della lingua per i sordi.\nL'oralismo \u00e8 un metodo di insegnamento della lingua parlata ai sordi, basato sull'importanza dell'espressione verbale e della lettura delle labbra escludendo assolutamente l'uso delle lingue dei segni.Da notare che il 21\u00ba congresso Internazionale sull'Istruzione dei sordi tenutosi a Vancouver in Canada nei giorni 18-22 luglio 2010 ha dichiarato pubblicamente che la risoluzione del congresso di Milano del 1880 ha recato gravissime conseguenze alle persone sorde in ambito sociale, lavorativo e scolastico, e ha voluto fare 'mea culpa'\" per rigettare definitivamente e completamente il metodo oralista. Ci\u00f2 significher\u00e0 che adesso l'ICED sosterr\u00e0 l'uso delle lingue dei segni nelle scuole dei sordi anche grazie alla nuova convenzione ONU sui diritti delle persone con disabilit\u00e0.\nL'oralismo \u00e8 durato solo per 130 anni nonostante in molti casi i risultati non fossero soddisfacenti, mentre le lingue dei segni prima del 1880 venivano impiegate negli istituti speciali e nel privato da sordi e udenti ad essi legati per comunicare liberamente.\nNell'ambito della scelta oralista si sono sviluppate nel tempo metodiche differenti che per\u00f2 hanno in comune la caratteristica di escludere, nell'educazione al linguaggio parlato e scritto, qualsiasi uso dei segni. Esse puntano da una parte all'allenamento acustico sfruttando al massimo i residui uditivi del sordo, dall'altra al potenziamento della lettura labiale su cui si basa la comunicazione. Tra i massimi rappresentanti italiani dell'oralismo Massimo del Bo e Adriana Cippone de Filippis focalizzano l'intervento logopedico in alcuni punti essenziali:\n- diagnosi precoce \n- valutazione esatta del deficit \n- protesizzazione immediata \n- collaborazione della famiglia nell'intervento logopedico \n- integrazione nelle scuole normali\nC'\u00e8 da dire per\u00f2 che tutti questi aspetti sono comuni anche ai metodi misti, cio\u00e8 a quelli che utilizzano i segni nella terapia. Anche queste metodiche infatti perseguono l'obbiettivo di insegnare a parlare al bambino sordo, tenendo conto dei fattori elencati, la grande differenza sta non solo nell'uso dei segni, ma anche nell'approccio verso la famiglia e nella scelta di quali ambiti del linguaggio privilegiare. \nI genitori hanno infatti sempre un ruolo fondamentale nell'educazione al linguaggio del bambino sordo e il lavoro del logopedista ha successo solo se la famiglia collabora attivamente.\nNel caso per\u00f2 dei metodi oralisti questo compito che viene affidato ai genitori e soprattutto alla madre \u00e8 esasperato perch\u00e9 il loro coinvolgimento nel riproporre al bambino quanto fatto in terapia pu\u00f2 portare a una confusione dei ruoli con pesanti conseguenze psicologiche.\nAltra grande differenza tra metodi rigidamente oralisti e metodi misti sta nel fatto che spesso i primi privilegiano nell'educazione alla lingua parlata e scritta pi\u00f9 l'aspetto della produzione che quello della comprensione, che \u00e8 invece preponderante soprattutto nelle prime fasi di acquisizione del linguaggio del bambino udente. \nNon solo, ma spesso la scelta del vocabolario da usare \u00e8 poco naturale, essendo legata pi\u00f9 alle difficolt\u00e0 fonetiche delle singole parole che al criterio della frequenza e dell'uso determinato dalla valenza comunicativa."}
{"id": "2431967", "revid": "767487", "url": "https://it.wikipedia.org/wiki?curid=2431967", "title": "Red Secret Room", "text": " \u00e8 un film del 1999, diretto da Daisuke Yamanouchi, realizzato per il V-Cinema. \u00c8 conosciuto anche con il titolo Red Room. Ha generato un sequel intitolato \"Red Secret Room 2\", diretto sempre da Daisuke Yamanouchi nel 2000.\nTrama.\nTre donne e un uomo partecipano a \"Il gioco del Re proibito\", un reality show con in palio 10 milioni di yen. I concorrenti sono:\nIl gioco consiste nell'essere chiusi in una stanza contenente un tavolo, quattro sedie, una gabbia e una scatola che contiene un asciugacapelli, un giravite, una lampadina, una serie di cavi e un nastro adesivo. Ai concorrenti vengono date quattro carte, contenenti tre numeri e una corona. Chi trova la corona sceglie due concorrenti e li rinchiude nella gabbia, ordinando di fare ci\u00f2 che vuole, mentre il terzo concorrente svolge il ruolo di spettatore passivo.\nAl primo giro Isawa trova la corona e obbliga Hiromi e Kanako a baciarsi a lungo. Il secondo giro vede come carnefice Kanako, che obbliga Isawa a legare su una sedia girevole Hiromi e a farla girare finch\u00e9 la ragazza non vomita. Al terzo giro Masako obbliga Kanako a bere l'urina di Hiromi, che mostra a tutti di essere in realt\u00e0 un ragazzo, e completa la prova. Tocca quindi a Hiromi, che obbliga Masako ad inserire l'asciugacapelli acceso dentro la bocca di Isawa, che durante la successiva prova \u00e8 obbligato da Kanako a picchiare la moglie. Inizialmente l'uomo d\u00e0 dei piccoli schiaffi alla donna, ma istigato da questa inizia a colpirla con dei pugni, quindi perde il controllo e la violenta, facendola svenire.\nRimasti in tre, Hiromi pesca la carte con la corona e obbliga Isawa a far eccitare Kanako. Non riuscendoci con le proprie mani, Isawa usa prima il manico del cacciavite e quindi la lampadina, inserendo gli oggetti nella vagina della ragazza. La lampadina viene per\u00f2 inserita con troppa foga e si rompe dentro la vagina, facendo svenire Kanako, che si riprende subito ed \u00e8 ancora in gioco, anche se sanguinante.\nHiromi pesca ancora una volta la carta vincente e obbliga Isawa e Kanako ad avere un rapporto sessuale. Kanako pratica una fellatio all'uomo e lo evira. Rimaste solo loro due, Hiromi confessa a Kanako che sta partecipando al gioco per potersi permettere l'operazione che la far\u00e0 diventare una donna a tutti gli effetti. Kanako pesca la carta con la corona e chiede a Hiromi di avere un rapporto sessuale con lei.\nImprovvisamente Masako rinviene e pianta il cacciavite nelle spalle di Kanako, quindi viene uccisa da Hiromi, che soccorre Kanako. La ragazza le chiede quale sar\u00e0 il suo nome da donna reale, e Hiromi le dice che si chiamer\u00e0 Miyuki, che significa \"neve profonda\". Kanako muore e Hiromi ha un rapporto sessuale con il suo cadavere.\nNella stanza entra un uomo che parla con l'aiuto di un microfono posizionato sulle corde vocali. L'uomo consegna a Hiromi una valigetta contenente 10 milioni di yen e la proclama ufficialmente vincitrice del reality, quindi la invita alla prossima edizione."}
{"id": "2431968", "revid": "571594", "url": "https://it.wikipedia.org/wiki?curid=2431968", "title": "Parademoni", "text": "I Parademoni (\"Parademons\") sono dei personaggi dei fumetti creati da Jack Kirby nel 1971 e pubblicati dalla DC Comics.\nStoria.\nApparsi per la prima volta su \"New Gods\" n. 1 (febbraio-marzo 1971), i Parademoni rappresentano le truppe utilizzate dal potente e malvagio Darkseid per difendere e mantenere l'ordine su Apokolips.\nMolto fedeli al loro Signore ma non intelligenti, i Parademoni sono dotati di armature, apparecchiature per volare e potenti armi usate per reprimere la popolazione alla tirannia di Darkseid. La loro vera forza risiede nel loro numero, che raggiunge le migliaia di unit\u00e0: quando agiscono insieme possono sovrastare anche gli eroi pi\u00f9 resistenti. Sono scelti tra i pi\u00f9 sociopatici e crudeli abitanti del pianeta e vengono addestrati al combattimento. Vengono di solito accompagnati da cani giganteschi.\nTra le abilit\u00e0 pi\u00f9 spiccate dei Parademoni ci sono forza sviluppata e un'elevata tolleranza del dolore (oltre alla capacit\u00e0 di volare datagli dall'aliante della loro armatura)."}
{"id": "2431969", "revid": "38120", "url": "https://it.wikipedia.org/wiki?curid=2431969", "title": "Parademone", "text": ""}
{"id": "2431972", "revid": "599013", "url": "https://it.wikipedia.org/wiki?curid=2431972", "title": "Chiesa di San Michele (Greve in Chianti)", "text": " \nLa chiesa di San Michele \u00e8 situata nei pressi della vetta del Monte San Michele, nel comune di Greve in Chianti.\nStoria.\nLa chiesa sorge a circa 850 metri di altezza e oggi fa parte della fattoria di San Michele ma in passato era sede di un complesso monastico di antica origine che nel corso del XII secolo venne aggregato alla Congregazione Camaldolese insieme alla vicina Abbazia di Montemuro, come risulta da varie donazioni imperiali.\nDistrutta durante i numerosi conflitti intercorsi nel tardo medioevo, l'Abbazia camaldolese di San Michele ebbe senz'altro fattezze assai pi\u00f9 ampie dell'attuale edificio.\nIn epoca pi\u00f9 recente la chiesa appartenne prima alla parrocchia della vicina Montemuro, poi a quella di Torsoli e a quella di Casole.\nFino all'inizio del XX secolo in occasione delle feste di San Michele numerose processioni partivano dai vicini paesi del Valdarno e del Chianti per confluire nel piccolo oratorio. Questa tradizione, ormai irrimediabilmente perduta, rappresenta la pi\u00f9 recente manifestazione di un culto micaelico d'origine assai antica che coinvolse gran parte dei monti del Chianti. Nei dintorni sono infatti presenti numerosi piccoli luoghi di culto dedicati all'Arcangelo, organizzati sulle antiche strade montane che congiungevano Firenze, Arezzo e Siena.\nArchitettura e arte.\nLa chiesa \u00e8 un edificio riferibile al XIV - XV secolo. Si tratta di una chiesetta in origine a navata unica ma trasformata, all'inizio del XX secolo in una chiesa con tre piccole navatelle. L'edificio non presenta esternamente alcuna decorazione architettonica. \nLa chiesa \u00e8 da segnalare per la presenza al suo interno di un affresco raffigurante la \"Madonna e Santi\" (tra cui l'Arcangelo Michele) attribuito a Paolo Schiavo e realizzato nella prima met\u00e0 XV secolo. L'affresco \u00e8 inserito all'interno di un'edicola a forma di arca. L'arca sovrasta l'altare maggiore realizzato con colonnine ottagonali con capitelli unghiati."}
{"id": "2431974", "revid": "287204", "url": "https://it.wikipedia.org/wiki?curid=2431974", "title": "Wisu", "text": "Wisu (o \"Isu\") \u00e8 la regione posta lungo il corso superiore del fiume Kama (attuale Kraj di Perm' della Russia) nelle opere medievali dei viaggiatori arabi come Ahmad ibn Fadlan e Al-Gharnati, i quali menzionavano il fatto che l'area pagasse i tributi alla Bulgaria del Volga. Nelle cronache russe la stessa regione \u00e8 nota come Grande Permia."}
{"id": "2431982", "revid": "352448", "url": "https://it.wikipedia.org/wiki?curid=2431982", "title": "Grande Permia", "text": ""}
{"id": "2431983", "revid": "124255692", "url": "https://it.wikipedia.org/wiki?curid=2431983", "title": "Bar\u012bd", "text": "Il \"bar\u012bd\" (, dal latino \"veredus)\", era l'istituzione califfale, e poi dei regni dinastici nati dal progressivo sgretolamento del centralismo califfale, delegata all'inoltro della corrispondenza e di oggetti pi\u00f9 ingombranti, ma anche a raccogliere le informazioni a fini di controspionaggio, a causa dell'accentuata delocalizzazione del servizio.\nEsso -(che per lo pi\u00f9 avveniva grazie a un gran numero di stazioni di posta (da 12 km nelle regioni centrali del Califfato a 24 km in quelle pi\u00f9 periferiche), in grado di provvedere convenientemente al ricambio di uomini e cavalli, alla loro cura e al loro rifocillamento - costituiva un servizio di grande rilevanza, tanto che a coordinarlo veniva scelto dal califfo, o dai vizir suoi delegati, una persona dotata di grandi capacit\u00e0 e acume, nonch\u00e9 di provata fedelt\u00e0 all'\"Amir al-Mu'minin\", chiamato \"S\u0101hib d\u012bw\u0101n al-bar\u012bd\" (Capo dell'amministrazione del \"bar\u012bd\").\nAssieme al vizir (in et\u00e0 omayyade il \"hajib\"), al \"S\u0101hib al-shurta\" (il capo della polizia), al comandante delle truppe califfali e della guardia personale del Califfo, il \"S\u0101hib al-bar\u012bd\" costituiva il nucleo di principali collaboratori dell'\"Amir al-Mu'minin\", che ad essi doveva la sua personale sicurezza e quella dei suoi domini.\nIl termine \"bar\u012bd\" serve in arabo moderno a identificare il servizio postale garantito dallo Stato, anche se nell'Impero ottomano (e dunque in alcuni paesi arabi, tra cui l'Egitto) il sostantivo fu sostituito dalla parola \"b\u014dsta\", derivante dall'italiano \"Posta\". "}
{"id": "2431984", "revid": "11959", "url": "https://it.wikipedia.org/wiki?curid=2431984", "title": "Califfale", "text": ""}
{"id": "2431993", "revid": "339392", "url": "https://it.wikipedia.org/wiki?curid=2431993", "title": "Societ\u00e0 Segreta dei Supercriminali", "text": ""}
{"id": "2431995", "revid": "339392", "url": "https://it.wikipedia.org/wiki?curid=2431995", "title": "Societ\u00e0 segreta dei super criminali", "text": ""}
{"id": "2431998", "revid": "1543377", "url": "https://it.wikipedia.org/wiki?curid=2431998", "title": "Guardia Piemontese", "text": "Guardia Piemontese (\"La G\u00e0rdia\" in occitano) \u00e8 un comune italiano di abitanti della provincia di Cosenza in Calabria.\nPopolata a partire dal XII secolo da coloni prevalentemente valdesi provenienti dal Regno d'Arles, dalla Provenza, dal Delfinato e dalle valli occitane del Piemonte e conosciuta in passato anche come \"Guardia Fiscalda\" e \"Guardia Lombarda\", Guardia Piemontese ha la particolarit\u00e0 di essere un'isola linguistica occitana del meridione italiano.\nGeografia fisica.\nTerritorio.\nIl capoluogo del comune, che sorge a 515 metri sul livello del mare sul litorale tirrenico della provincia di Cosenza, \u00e8 localmente noto come \"Guardia Piemontese paese\", mentre la frazione Marina, di recente sviluppo, \u00e8 detta \"Guardia Piemontese Marina\" (Stazione Carabinieri di \"Guardia Marina\").\nStoria.\nGi\u00e0 nota con il nome di \"Casale di Fuscaldo\", chiamata successivamente \"Guardia Fiscalda\", \"Guardia dei Valdi\" e \"Guardia Lombarda\", solo in anni pi\u00f9 recenti ha preso la denominazione attuale di \"Guardia Piemontese\".\nL'aggettivo \"piemontese\" del nome fu aggiunto in epoca post-unitaria e deriva dall'origine prevalentemente valdese della popolazione locale, la quale - a causa probabilmente della povert\u00e0 o dell'intolleranza religiosa e delle persecuzioni subite nelle proprie terre di origine - dovette fuggire alla ricerca di un luogo pi\u00f9 sicuro e ospitale e si trasfer\u00ec in Calabria dove popol\u00f2 il paese di Guardia.\nAltre comunit\u00e0 di valdesi si stabilirono in alcuni paesi vicini, a Montalto Uffugo, e a San Sisto dei Valdesi.\nI Valdesi arrivarono in Calabria tra il XII e il XIII secolo dal Regno d'Arles, dalla Provenza, dal Delfinato e dal Piemonte (valli occitane della Val d\u2019Angrogna e dalla Val Pragelato). Gli abitanti di Guardia Piemontese vissero senza conflitti per due-tre secoli con le comunit\u00e0 cattoliche circostanti. Dopo la loro adesione alla riforma protestante il cardinale Michele Ghislieri (\u201cGrande Inquisitore\u201d e futuro papa Pio V), deliber\u00f2 che venissero annientati sia i valdesi del Piemonte sia quelli della Calabria. Scaten\u00f2 cos\u00ec contro di loro una crociata e li stermin\u00f2.\nLa persecuzione religiosa si port\u00f2 fino nella parte antica di Guardia (il cosiddetto \u201cpaese\u201d) con scontri e violenze e l'uccisione di gran parte della popolazione, comprese donne e bambini. I pochi superstiti scampati al massacro furono costretti alla conversione. Rimane a tal testimonianza la \"porta del sangue\", chiamata cos\u00ec dal 5 giugno 1561, oltre ai nomi delle strade che ricordano tali fatti storici. Una testimonianza diretta dei fatti cruenti di quel sanguinoso giugno 1561 \u00e8 contenuta in tre lettere scritte da un abitante di Montalto.\nGiuseppe Florillo, pastore evangelico a Chiavenna in una lettera del 21 agosto 1561 descrisse con queste parole, indirizzate a Guglielmo Grattarola medico a Basilea, il massacro avvenuto a Guardia.\nNel 1927 venne fuso con il comune di Acquappesa, formando il nuovo comune di Guardia Piemontese Terme. Recuper\u00f2 l'autonomia nel 1945.\nMonumenti e luoghi d'interesse.\nIl centro storico di Guardia.\nIl centro storico si articola in numerosissimi vicoli la cui pavimentazione \u00e8 formata da un insieme di pietre. Vi \u00e8 una torretta di avvistamento, facilmente ravvisabile anche dal \"paese marino\". Nel piazzale antistante la torretta vengono messi in scena vari tipi di spettacoli.\nArchitetture religiose.\nChiesa di Sant'Andrea apostolo.\nDedicata al Patrono di Guardia Piemontese. Interessante da vedere \u00e8 il portale di tufo sormontato dallo stemma di Guardia Piemontese \"La Torre\".\nChiesa del Santissimo Rosario, ex convento dei Domenicani.\nFondato dai domenicani nel 1600 e consacrato nel 1616.\nDi notevole pregio artistico \u00e8 l'antico coro ligneo, scolpito a mano alla met\u00e0 del XVII secolo. Esso \u00e8 composto da 33 scanni, divisi in due ordini di posti: 21 superiormente e 12 pi\u00f9 in basso.\nI braccioli degli scanni rappresentano figure femminili. I pannelli, meravigliosamente scolpiti, sono divisi da alte colonne.\nAlle spalle dell'altare si trova la tomba di Mario Spinelli, figlio del marchese Salvatore Spinelli, morto nel 1636.\nLe mura sono abbellite da tipiche e antiche tele su cornici artistiche (presumibilmente del sec. XVI) e da colossali e vivaci affreschi.\nArchitetture civili.\nPorta del sangue.\nPorta principale d'ingresso il cui nome ci rimanda immediatamente ai giorni della repressione. Il sangue dei Valdesi uccisi in loco, nella notte del 5 giugno 1561 dal castello si rivers\u00f2 nelle viuzze, fino a oltrepassare la porta principale d'ingresso che dal 1561 venne chiamata \"La porta del sangue\".\n\u00c8 composta prevalentemente da ciottoli di diversa grandezza, frammenti di laterizio e di pietre rozzamente squadrate legate con malta di diverso spessore.\nPorta Carruggio.\nPiccola porta secondaria d'accesso dell'antico sistema murario di Guardia Piemontese. Si trova a poche decine di metri dalla Porta del Sangue, un tempo principale porta d'accesso al sistema murario cittadino. Il basamento della terza porta, ormai scomparsa, si trova inglobato nel muro esterno di un palazzo sito sulla Via Panoramica, circa all'opposto di Porta Carrugio.\nPorte con spioncino.\nAntiche porte munite di spioncino apribile solo dalla parte esterna, imposte dall'Inquisizione dopo la strage del 5 giugno 1561. Lo spioncino consentiva ai frati domenicani giunti a Guardia Piemontese nel XVII secolo di controllare la vita pubblica e privata degli ex eretici scampati al massacro e convertiti con la forza al cattolicesimo.\nDi queste porte se ne pu\u00f2 visionare una, restaurata, presso il Museo Valdese e almeno tre in giro per il centro storico.\nPortale Palazzo Spinelli.\nAntica residenza estiva del marchese Salvatore Spinelli feudatario di Fuscaldo alla cui giurisdizione apparteneva il territorio di Guardia. Oggi rimane soltanto il portale e in alto \u00e8 raffigurato lo stemma della famiglia Spinelli: un cigno sormontato da una corona.\nRoccia di Val Pellice.\nPosta nella Piazza Chiesa Valdese, cos\u00ec denominata perch\u00e9 ivi anticamente sorgeva il tempio valdese.\nUn lastrone di roccia alpina a specchio \u00e8 collocato su una base di cemento armato. Fu portato dai monti di Torre Pellice nel 1975. Vi \u00e8 incisa una scritta molto significativa per il popolo guardiolo, tratta dal versetto del profeta Isaia (): \u00ab\"Considerate la roccia da cui foste tratti\"\u00bb\nSotto la Roccia \u00e8 stata posta una lapide, su cui sono riportati i 118 nomi dei martiri guardioli uccisi il 5 giugno 1561.\nArchitetture militari.\nTorre di guardia.\nRisalente intorno all'anno 1000.\nCome tutte le torri ubicate sui promontori della costa aveva la funzione di segnalare l'eventuale presenza di navi saracene, che in quel periodo infestavano il Mediterraneo.\nAltro.\nBassorilievo.\nOpera dello scultore Giuseppe Tarantino.\nOfferto al comune di Guardia Piemontese dalla Regione Piemonte su richiesta del Presidente dell'Associazione Piemontesi nel mondo di Pinerolo Michele Colombino. Rappresenta la storia dell'emigrazione piemontese ma anche di quella calabrese.\nInaugurato il 17 luglio 2000, rappresenta per il popolo guardiolo la continuit\u00e0 delle proprie radici che lo legano anche al Piemonte.\nStatua di Padre Pio.\nPosta in localit\u00e0 Manca.\nPosa in opera il 28 maggio 2000.\nSociet\u00e0.\nLa lingua locale: il guardiolo.\nIl guardiolo, o lingua guardiola, molto vivo nel centro storico, costituisce l'unico esempio di lingua occitana nel meridione italiano ed \u00e8 isolata rispetto all'area nativa che consiste sostanzialmente nella Francia meridionale. Altre aree occitanofone sono le valli occitane del Piemonte.\nFino agli anni cinquanta era possibile riscontrare tre tipi di guardiolo, corrispondenti a tre quartieri diversi del pur piccolo centro storico e giustificati dalle diverse Regioni da cui originavano le popolazioni delle diverse aree del paese.\nIstituzioni, enti e associazioni.\nCentro culturale \"Giovan Luigi Pascale\".\nIl centro, di propriet\u00e0 della Tavola Valdese e dedicato al predicatore piemontese Giovan Luigi Pascale, pu\u00f2 essere considerato un punto di documentazione della storia dei Valdesi in Calabria e in particolare a Guardia Piemontese, nonch\u00e9 un centro di attivit\u00e0 sociale e culturale a beneficio della cittadinanza. La sala del pianterreno ospita il centro ricreativo. La sala del piano superiore ospita il Museo Valdese, con pannelli esplicativi della storia valdese In Calabria e nel mondo, documenti e reperti, nonch\u00e9 con una sala conferenze e audiovisivi. Gli altri due piani sono dedicati ad appartamenti per visitatori, per un totale di dodici posti letto. Il centro venne inaugurato nell'anno 1983 in occasione del gemellaggio tra Guardia Piemontese e Torre Pellice su iniziativa della Chiesa Valdese quale testimonianza del ruolo che ebbe nella storia di questo centro, considerato l'ultima colonia valdese in Calabria. Dopo alcuni anni di chiusura (dal 1998) \u00e8 stato ristrutturato e riaperto il 5 giugno 2010. Il Centro culturale \"Gian Luigi Pascale\" \u00e8 finanziato dall'otto per mille della chiesa valdese.\nChambra dal Conselh Eros Marcello Gai.\nSala del Consiglio dell'Associazione Culturale Occitana G\u00e0rdia d'O.c (associazione gemellata dal 21 luglio 2012 con l'Associazione Culturale Greco-Calabra \"Stella del Sud - Astro tu Notu\" di Bova Marina ed il Comitato Organizzativo Giovanile Arberesh di Firmo) dedicata all'intellettuale guardiolo Eros Marcello Gai e sita in via Marco Usceglio.\nInaugurata il 12 novembre 2010 con pubblica manifestazione \u00e8 un luogo d'incontro, organizzazione e discussione circa la \"Questione Occitana\" di Guardia Piemontese nonch\u00e9 sede del gruppo folk occitano-guardiolo \"Vent de N\u00f2tes\".\nIn quanto luogo d'incontro e cultura, la Chambra dal Conselh \u00e8 aperta al pubblico eccetto nei giorni in cui l'associazione si riunisce.\nCultura.\nMusei.\nIl \"Museo valdese\" di Guardia Piemontese del Centro culturale \"Gian Luigi Pascale\" \u00e8 stato riaperto nel 2011, proprio nel 450\u00ba anniversario della strage dei valdesi in Calabria e in Puglia. \u00c8 aperto al pubblico previo prenotazione. Per le scuole calabresi \u00e8 un importante punto di riferimento per approfondire la storia delle minoranze in Calabria.\nMuseo Multimediale Occitano - Comune di Guardia Piemontese - Inaugurato il 22 gennaio 2011, \u00e8 un museo dedicato alla conoscenza della storia e della cultura guardiola attraverso la visione di documenti video e reportage del borgo occitano. Il museo \u00e8 dotato di biblioteca libraria e multimediale, di una sala espositiva, di una sala formativa, di una sala conferenza. Offre un percorso multimediale sulla storia e cultura occitana in Europa, in Italia, e nel comune di Guardia Piemonte.\n\u00c8 presente una ricca biblioteca, con numerosi libri di narrativa, storia e cultura, con una sezione dedicata alle tre minoranze linguistiche presenti in Calabria: quella occitana, quella grecanica e quella albanese.\nIl Museo Multimediale \u00e8 un punto di riferimento per chi volesse immergersi nella storia di questo luogo e di questa comunit\u00e0. Effettuata la visita l\u2019avventore potr\u00e0 prendere nota dei vari testi tematici presenti e/o dedicarsi alla loro lettura.\nManifestazioni\nFesta dell'Epifania - \"Bella Stella\".\n6 gennaio. Processione con fiaccolata per le vie del centro storico che accompagna i Magi nel loro cammino. Il centro storico si trasforma in un gioco di luci. La stella cometa guida il cammino dei Magi fino alla chiesa di Sant'Andrea apostolo. I Magi arrivano all'altare maggiore dove si trova il sacerdote che celebra la messa, e c'\u00e8 anche la Sacra famiglia, rappresentata da una coppia di giovani con il loro bambino, l'ultimo nato in paese. Al termine della messa ogni persona si dispone in fila e si avvia verso la grotta della nativit\u00e0.\nPrimavera Occitana.\nNel mese di aprile. Manifestazione con scambi culturali fra le scuole del Piemonte e quelle di Guardia Piemontese.\nGiornata della Memoria.\nIl 5 giugno 2008 l'amministrazione comunale ha istituito \"La giornata della memoria\", in ricordo dell'eccidio del 5 giugno 1561.\nCelebrazione comunitaria per trasmettere alle nuove generazioni una significativa pagina di storia che appartiene non solo alla gente guardiola, ma alla Calabria, all'Italia e all'Europa.\nSanta Maria Goretti.\nA luglio vi \u00e8 la festa patronale di Guardia Piemontese Marina. Vengono fatti festeggiamenti con serate ricche di eventi, spettacoli e giochi che intrattengono la popolazione guardiola e limitrofa, ma anche turisti che giungono nel territorio per le vacanze estive. Il 6 luglio, giorno della festivit\u00e0 della Santa, vi \u00e8 al mattino un susseguirsi di Sante Messe, tutta la comunit\u00e0 venera Santa Maria Goretti donando le rose rosse e bianche in segno di onest\u00e0 e di purezza alla Statua della Santa, esposta ai fedeli nella Chiesa di Guardia Piemontese Marina e nel pomeriggio avviene una seguitissima processione per le strade principali della frazione.\nSettimana Occitana.\nNel mese di agosto. Organizzata dall'amministrazione comunale di Guardia Piemontese e dalla Provincia di Cosenza Assessorato alle minoranze linguistiche. \u00c8 caratterizzata da una serie di spettacoli e conferenze allo scopo della riscoperta dei valori culturali.\nBeata Vergine del Rosario.\nLa prima domenica di ottobre. Festa religiosa con messa, processione per le vie del centro storico di Guardia, giochi e spettacolo in piazza.\nFesta di San Martino.\n11 novembre. Festa popolare in onore del santo francese con canti, balli e giochi della tradizione tra stand gastronomici e vino novello.\nSant'Andrea apostolo.\n30 novembre. Festa patronale di Guardia Piemontese Paese; messa con processione seguita dalla banda musicale. Stand per il centro storico. Giochi, spettacolo e fuochi pirotecnici.\nFestivit\u00e0 natalizie.\nIl 24 dicembre Babbo Natale porta i doni messi nella slitta ai bambini. Musiche tradizionali natalizie accompagnano il suo cammino. I bambini vengono avvisati che sta arrivando Babbo Natale dal suono della campanella.\nInfrastrutture e trasporti.\nLa cittadina \u00e8 attraversata dalla Strada statale 283 delle Terme Luigiane.\nAmministrazione.\nGemellaggi.\nLa cittadina di Guardia Piemontese \u00e8 gemellata dal 1981 con un comune di forte presenza valdese in provincia di Torino precisamente Torre Pellice. Il gemellaggio \u00e8 stato fortemente voluto dal sindaco di allora Vincenzo Perrone per rinsaldare i legami con uno dei luoghi di origine dei popolatori di Guardia."}
{"id": "2432000", "revid": "1442080", "url": "https://it.wikipedia.org/wiki?curid=2432000", "title": "ICC Champions Trophy 2009", "text": "L'ICC Champions Trophy 2009 \u00e8 la sesta edizione del torneo ICC Champions Trophy. In origine doveva essere disputato in Pakistan tra il 12 settembre e il 28 settembre 2008 (seguendo la cadenza biennale della manifestazione), ma in seguito a vari problemi si \u00e8 giocato in Sudafrica dal 22 settembre al 5 ottobre 2009.\nScelta del paese ospite.\nNel 2006 l'International Cricket Council assegn\u00f2 il torneo del 2008 al Pakistan; tuttavia le numerose insicurezze sull'incolumit\u00e0 dei giocatori dovuti alla delicata situazione interna hanno portato i rappresentanti di Australia, Inghilterra, Sudafrica e Nuova Zelanda a manifestare il loro disappunto e a pavantare la possibilit\u00e0 di spostare il torneo. Nella seduta del 24 luglio 2008 l'ICC diede fiducia al Pakistan ma questo non bast\u00f2 a calmare gli oppositori.\nIl 22 agosto 2008 il Sudafrica, temendo per l'incolumit\u00e0 dei propri giocatori, annunci\u00f2 che non avrebbe partecipato al torneo. Appena due giorni dopo in una riunione dell'ICC fu deciso che la sede del torneo sarebbe rimasta invariata ma il torneo si sarebbe disputato ad ottobre nel 2009 e non nel 2008 per dare il tempo al Pakistan di risolvere i propri problemi e quindi l'occasione di poter organizzare il torneo.\nLa situazione in Pakistan \u00e8 addirittura peggiorata convincendo l'ICC nel gennaio del 2009 a spostare il torneo. Inizialmente il grande favorito nella nuova corsa per l'assegnazione sembr\u00f2 essere lo Sri Lanka, ma il periodo in cui il torneo \u00e8 stato incastrato nel calendario 2009 \u00e8 particolarmente piovoso e ci\u00f2 avrebbe potuto portare alla cancellazione di un gran numero di partite; quindi alla fine si \u00e8 deciso di affidare il torneo al Sudafrica che in quel periodo ha un clima favorevole alla manifestazione.\nLa scelta si \u00e8 rivelata sensata in quanto le tensioni in Pakistan sono sfociate nel grave attacco alla selezione dello Sri Lanka che si era recata a Lahore per un tour. In questo attacco ci sono stati 6 feriti tra i giocatori cingalesi e addirittura 8 morti tra staff della squadra e presenti nel luogo. Per via di questi avvenimenti il Pakistan verr\u00e0 estromesso anche dall'organizzazione della coppa del mondo 2011.\nFormula.\nLe 8 squadre sono state divise in due gironi all'italiana con partite di sola andata. Le prime due classificate di ogni gruppo accedono alle semifinali incrociate (la prima di un gruppo con la seconda dell'altro), le vincenti disputano la finale per il titolo.\nNella fase a girone i punti sono cos\u00ec distribuiti:\nCampione.\nAustralia(Secondo titolo)"}
{"id": "2432001", "revid": "115461359", "url": "https://it.wikipedia.org/wiki?curid=2432001", "title": "Giustificatori", "text": "I Giustificatori (\"Justifiers\") sono dei personaggi dei fumetti creato da Jack Kirby nel 1971, pubblicati dalla DC Comics.\nStoria.\nApparsi per la prima volta su \"Forever People\" n. 3 (giugno-luglio 1971), i Giustificatori sono guerrieri usati come forza militare nelle legioni di Apokolips, sostenuti soltanto dall'Equazione dell'Anti-vita. Sono persone sottoposte a lavaggio del cervello a cui sono state date armi e armature apokaliptiane. Tale operazione di lavaggio del cervello \u00e8 generalmente condotta da Glorioso Godfrey.\nNella loro prima apparizione, i Giustificatori furono usati per aiutare Darkseid a rintracciare i Forever People; vengono poi usati per combattere contro Sonny Sumo.\nSuccessivamente appaiono nella miniserie \"Crisi finale\", dove combattono per Darkseid e per Libra e la Societ\u00e0 segreta dei supercriminali. Durante la battaglia molti eroi e criminali vengono trasformati in Giustificatori (tra cui Killer Croc, Fulmine Nero, Donna Troy, Gorilla Grodd, Freccia Verde, Ice, Man-Bat e Starfire), venendo poi liberati dall'intervento di Wonder Woman e del suo lazo magico."}
{"id": "2432002", "revid": "767487", "url": "https://it.wikipedia.org/wiki?curid=2432002", "title": "Abu Hayyan al-Gharnati", "text": ""}
{"id": "2432003", "revid": "339392", "url": "https://it.wikipedia.org/wiki?curid=2432003", "title": "Al-Gharnati", "text": ""}
{"id": "2432004", "revid": "390153", "url": "https://it.wikipedia.org/wiki?curid=2432004", "title": "Geopolitico", "text": ""}
{"id": "2432007", "revid": "287204", "url": "https://it.wikipedia.org/wiki?curid=2432007", "title": "Creepshow (singolo Kerli)", "text": "Creepshow \u00e8 il terzo singolo e secondo ufficiale in Europa, pubblicato il 18 novembre 2008, della cantante estone Kerli, estratto dal suo album d'esordio, \"Love Is Dead\". La canzone \u00e8 stata utilizzata per la promozione della serie televisiva \"Fringe\".\nIl video.\nIl video realizzato per il singolo, il terzo in ordine cronologico, diretto da Daniel M\u00fcntinen e Jaagup Metsalu, ha per protagonisti personaggi animati."}
{"id": "2432008", "revid": "1442080", "url": "https://it.wikipedia.org/wiki?curid=2432008", "title": "Chennai Open 2008 - Singolare", "text": "Il singolare del Chennai Open 2008 \u00e8 stato un torneo di tennis facente parte dell'ATP Tour.\nXavier Malisse era il detentore del titolo ma ha perso ai quarti contro Michail Ju\u017enyj.\nMichail Ju\u017enyj ha battuto in finale Rafael Nadal con il punteggio di 6\u20130, 6\u20131."}
{"id": "2432010", "revid": "287204", "url": "https://it.wikipedia.org/wiki?curid=2432010", "title": "Velocit\u00e0 di conduzione dell'impulso nervoso", "text": "La velocit\u00e0 di conduzione dell'impulso nervoso \u00e8 la velocit\u00e0 alla quale un impulso si propaga in un neurone e si misura in m/s (metri al secondo).\nLa velocit\u00e0 di conduzione dell'impulso nervoso \u00e8 influenzata da una vasta gamma di fattori, tra cui et\u00e0, sesso e varie condizioni mediche. In generale pu\u00f2 variare da meno di 5 metri al secondo a 120 metri al secondo in relazione al diametro della fibra, se pi\u00f9 spessa il passaggio pu\u00f2 essere pi\u00f9 veloce, e alla guaina mielinica, che ricoprendo l'assone consente una velocit\u00e0 di conduzione pi\u00f9 elevata. \nVelocit\u00e0 di conduzione normale.\nLe fibre nervose dei mammiferi sono state divise per velocit\u00e0 in 3 gruppi:\nIn definitiva, le velocit\u00e0 di conduzione sono specifiche per ciascun individuo e dipendono in gran parte dal diametro dell'assone e dal grado di mielinizzazione. La maggior parte degli individui \"normali\" rientra in intervalli definiti.\nGli impulsi nervosi sono estremamente lenti rispetto alla velocit\u00e0 dell'elettricit\u00e0, visto che la corrente elettrica pu\u00f2 fluire nell'ordine del 50-99% della velocit\u00e0 della luce; ma sono anche molto veloci rispetto alla velocit\u00e0 del flusso sanguigno\u02d0 alcuni neuroni mielinici conducono fino a 120 m/s (432 km/h).\nDiversi recettori sensoriali sono innervati da diversi tipi di fibre nervose. I propriocettori sono innervati da fibre sensoriali di tipo Ia, Ib e II, meccanocettori da fibre sensoriali di tipo II e III, e nocicettori e termocettori da fibre sensoriali di tipo III e IV.\nGli impulsi normali nei nervi periferici delle gambe viaggiano a 40-45 m/s e 50-65 m/s nei nervi periferici delle braccia. Le velocit\u00e0 di conduzione normali sono generalizzate per ogni dato nervo e ricadono nell'intervallo di 50-60 m/s.\nDeviazioni della velocit\u00e0 di conduzione.\nFattori antropometrici e individuali.\nLa misurazione della conduzione nervosa basale \u00e8 diversa per tutti e dipende dall'et\u00e0, dal sesso, dalle temperature e da altri fattori antropometrici quali la dimensione e l'altezza della mano. \u00c8 importante comprendere l'effetto di questi fattori sulle misurazioni della conduzione nervosa per identificare i risultati anormali. La capacit\u00e0 di prevedere i valori normali nel contesto delle caratteristiche antropometriche di un individuo aumenta la sensibilit\u00e0 e le specificit\u00e0 delle procedure elettrodiagnostiche.\nEt\u00e0.\nI valori normali negli adulti per le velocit\u00e0 di conduzione vengono raggiunti dall'et\u00e0 di 4 anni. Le velocit\u00e0 di conduzione nei neonati e nei bambini tendono ad essere la met\u00e0 dei valori dell'adulto. Studi sulla conduzione nervosa eseguiti su adulti sani hanno rivelato che l'et\u00e0 \u00e8 associata negativamente alle misure di ampiezza sensoriale dei nervi mediano, ulnare e surale. Sono state trovate anche associazioni negative tra et\u00e0 e velocit\u00e0 di conduzione nei nervi sensoriali mediani, motori medi e ulnari sensoriali. Invece la velocit\u00e0 di conduzione del nervo surale non \u00e8 associata all'et\u00e0. In generale, le velocit\u00e0 di conduzione negli arti superiori diminuisce di circa 1 m/s ogni 10 anni di et\u00e0.\nSesso.\nL'ampiezza della conduzione nervosa surale \u00e8 inferiore nelle femmine rispetto ai maschi e la latenza degli impulsi \u00e8 pi\u00f9 lunga nelle femmine, quindi una velocit\u00e0 di conduzione risulta pi\u00f9 lenta. Altri nervi non hanno mostrato alcuna differenza di genere.\nTemperatura.\nLe velocit\u00e0 di conduzione della maggior parte dei nervi motori e sensoriali sono associate positivamente e linearmente alla temperatura corporea. Le velocit\u00e0 di conduzione nel nervo surale mostrano una correlazione particolarmente forte con la temperatura locale del nervo.\nAltezza.\nLe velocit\u00e0 di conduzione nel nervo sensoriali mediano e ulnare sensoriale sono negativamente correlate all'altezza di un individuo, ci\u00f2 probabilmente spiega il fatto che, tra la maggior parte della popolazione adulta, le velocit\u00e0 di conduzione tra il polso e le dita della mano di un individuo diminuiscono di 0,5 m/s per ogni 2,5 cm di aumento in altezza. Come conseguenza diretta, le latenze impulsive all'interno dei nervi mediano, ulnare e surale aumentano con l'altezza. La correlazione tra altezza e ampiezza degli impulsi nei nervi sensoriali \u00e8 negativa.\nParametri della mano.\nLa circonferenza dell'indice sembra essere negativamente associata alle ampiezze di conduzione nei nervi mediano e ulnare. Inoltre, le persone con rapporti di polso pi\u00f9 grandi (diametro anteriore-posteriore: diametro mediale-laterale) hanno una minore latenza del nervo mediano e velocit\u00e0 di conduzione pi\u00f9 veloci.\nCondizioni mediche.\nSclerosi laterale amiotrofica (SLA).\nLa sclerosi laterale amiotrofica (SLA) nota come \"malattia di Lou Gehrig\" \u00e8 una malattia neurodegenerativa progressiva e fatale che colpisce i motoneuroni. Poich\u00e9 la SLA condivide molti sintomi con altre malattie neurodegenerative, pu\u00f2 essere difficile da diagnosticare. Il metodo migliore per stabilire una diagnosi sicura \u00e8 attraverso la valutazione elettrodiagnostica. Devono essere eseguiti studi sulla conduzione del nervo motorio dei muscoli mediano, ulnare e peroneo, cos\u00ec come studi di conduzione nervosa sensoriale dei nervi ulnare e surale. Nei pazienti con SLA, \u00e8 stato dimostrato che le latenze motorie distali e il rallentamento della velocit\u00e0 di conduzione sono peggiorati all'aumentare della gravit\u00e0 della debolezza muscolare. Entrambi i sintomi sono coerenti con la degenerazione assonale che si verifica nei pazienti con SLA.\nSind\u0329rome del tunnel carpale\u0329.\nLa sindrome del tunnel carpale (STC) \u00e8 una forma di sindrome da compressione nervosa causata dalla compressione del nervo mediano al polso. I sintomi tipici includono intorpidimento, formicolio, bruciore o debolezza nella mano. STC \u00e8 un'altra condizione in cui \u00e8 fondamentale il test elettrodiagnostico. Tuttavia, prima di sottoporre il paziente a studi di conduzione nervosa, devono essere eseguiti il test di Tinel e il test di Phalen. Se entrambi i risultati sono negativi, \u00e8 \u031fimprobabile che il paziente abbia la STC e non sono necessari ulteriori test.\nLa sindrome del tunnel carpale si presenta in misura diversa ogni individuo. Le misurazioni della velocit\u00e0 di conduzione nervosa sono fondamentali per determinare il grado di gravit\u00e0. I livelli di gravit\u00e0 sono classificati in:\nUna comune misurazione elettrodiagnostica include la differenza tra le velocit\u00e0 di conduzione del nervo sensoriale nel dito mignolo e nell'indice. Nella maggior parte dei casi di STC, i sintomi non si presentano fino a quando la differenza non supera gli 8 m/s.\nSindrome di Guillain-Barr\u00e9.\nLa sindrome di Guillain-Barr\u00e9 (GBS) \u00e8 una neuropatia periferica che coinvolge la degenerazione della guaina mielinica e/o dei nervi che innervano la testa, il corpo e gli arti. Questa degenerazione \u00e8 dovuta a una risposta autoimmune tipicamente iniziata da varie infezioni.\nEsistono due classificazioni primarie: demielinizzante (danno alle cellule di Schwann) e assonale (danno diretto alla fibra nervosa). Ognuna di queste si divide in ulteriori sottoclassificazioni. In generale la condizione determina debolezza o paralisi degli arti, la paralisi potenzialmente letale dei muscoli respiratori o una combinazione di questi effetti. \nLa malattia pu\u00f2 progredire molto rapidamente una volta presenti i sintomi (un grave danno pu\u00f2 verificarsi in meno di un giorno). Gli studi sulla conduzione nervosa sono estremamente importanti poich\u00e9 l'elettrodiagnosi \u00e8 uno dei metodi pi\u00f9 rapidi e diretti per determinare la presenza della malattia e la sua corretta classificazione. Senza una corretta valutazione elettrodiagnostica, il GBS pu\u00f2 essere diagnosticato erroneamente come poliomielite, virus del Nilo occidentale, paralisi da zecca, varie neuropatie tossiche, CIDP, mielite trasversa o paralisi isterica. Per consentire una corretta diagnosi della sindrome di Guillain-Barr\u00e9 dovrebbero essere eseguite due serie di studi sulla conduzione nervosa entro le prime 2 settimane dalla presentazione dei sintomi e di nuovo tra le 3 e le 8 settimane.\nI risultati elettrodiagnostici che possono implicare GBS includono: \nSindrome miastenica di Lambert-Eaton.\nLa sindrome miastenica di Lambert-Eaton (LEMS) \u00e8 una malattia autoimmune in cui gli autoanticorpi sono diretti contro i canali del calcio voltaggio-dipendenti presenti sui terminali del nervo presinaptico. Qui, gli anticorpi inibiscono il rilascio di neurotrasmettitori, causando debolezza muscolare e disfunzioni autonomiche.\nStudi di conduzione nervosa condotti sul nervo ulnare e sensoriale, motore mediano e sensoriale, motore tibiale e nervi motori peroneali in pazienti con LEMS hanno dimostrato che la velocit\u00e0 di conduzione attraverso questi nervi \u00e8 normale. Tuttavia, le ampiezze dei potenziali di azione motoria composta possono essere ridotte fino al 55% e la durata pu\u00f2 diminuire fino al 47%.\nMetodi di misurazione.\nLa velocit\u00e0 di conduzione nervosa \u00e8 solo una delle molte misurazioni comunemente fatte durante le analisi di conduzione nervosa (NCS). Lo scopo di queste analisi \u00e8 determinare se \u00e8 presente il danno nervoso e la sua gravit\u00e0.\nGli studi sulla conduzione nervosa sono eseguiti posizionando due elettrodi sulla pelle del soggetto, sopra il nervo sottoposto a test. Vengono inviati degli impulsi elettrici attraverso uno degli elettrodi per stimolare il nervo. Il secondo elettrodo registra l'impulso inviato lungo il nervo in risposta alla stimolazione. La differenza di tempo tra la stimolazione del primo elettrodo e il quella dell'elettrodo a valle \u00e8 nota come latenza. Le latenze di conduzione nervosa in genere sono nell'ordine di millisecondi.\nLa velocit\u00e0 di conduzione non \u00e8 misurata direttamente: la distanza tra l'elettrodo di stimolazione e di ricezione \u00e8 divisa per la latenza dell'impulso, il risultato coincide con la velocit\u00e0 di conduzione. Spesso, l'elettromiografia viene eseguita contemporaneamente ad altre procedure NCS, per rilevare il funzionamento corretto dei muscoli in risposta agli stimoli inviati tramite i nervi. L'EMG \u00e8 il componente pi\u00f9 importante nell'elettrodiagnosi delle patologie dei motoneuroni in quanto pu\u00f2 portare all'identificazione del coinvolgimento dei motoneuroni prima che si abbiano evidenze cliniche.\nGli elettrodi utilizzati nell'EMG sono attaccati alla pelle tramite sottile strato di gel o pasta per consentire una migliore conduzione tra elettrodo e pelle. Tuttavia, poich\u00e9 questi elettrodi non perforano la pelle, possono essere presenti impedenze che portano a letture errate, alti livelli di rumore e bassa risoluzione spaziale. Per risolvere questi problemi, sono in fase di sviluppo nuovi dispositivi, come gli array di elettrodi tridimensionali. Si tratta di dispositivi MEMS costituiti da matrici di metalliche in grado di penetrare negli strati esterni della pelle, riducendo cos\u00ec l'impedenza. Gli elettrodi possiedono circa 1/10 delle dimensioni degli elettrodi standard. Le loro matrici possono coprire aree di qualsiasi dimensione, hanno impedenza ridotta, migliore potenza e ampiezza del segnale, e consentono un migliore monitoraggio degli impulsi nervosi in tempo reale."}
{"id": "2432026", "revid": "138365", "url": "https://it.wikipedia.org/wiki?curid=2432026", "title": "Red Room", "text": ""}
{"id": "2432027", "revid": "404449", "url": "https://it.wikipedia.org/wiki?curid=2432027", "title": "Cascine di Buti", "text": "Cascine di Buti \u00e8 una frazione del comune italiano di Buti, nella provincia di Pisa, in Toscana.\nStoria.\nIn tempi antichi fu sede di una fattoria appartenente ai granduchi di Toscana, ma degli edifici storici non resta traccia. \nNella sua toponomastica si rinvengono dettagli che fanno ricordare l'antica caratteristica del luogo di essere territorio di confine conteso tra le citt\u00e0 di Pisa, Lucca e Firenze (es. Via della Dogana).\nNon rimane niente del Castellarso, antica fortificazione incendiata da Castruccio Castracani; si ha invece testimonianza di un edificio a pianta ottagonale, nella localit\u00e0 chiamata \"La Risaia\", che si ritiene presumibilmente essere stato un \u201cbrillatoio\u201d per la lavorazione del riso al tempo del granduca Francesco I. Tale edificio potrebbe corrispondere a quello che si trova nel territorio sovrastante la Villa Tronchetti, oggi adibito a deposito dell'acquedotto comunale.\nNell'Ottocento, durante il breve periodo di dominazione francese, la borgata ospitava un importante reparto della gendarmeria, che controllava la vasta area di territorio comprendente Buti, Bientina e Vicopisano.\nNel Novecento la frazione \u00e8 stata caratterizzata dall'istituzione di diverse cooperative artigianali e di consumo, come la Cooperativa dei Terrazzieri che si occupava della realizzazione di opere di ingegneria naturale, o la Cooperativa Combattenti e Reduci che gestiva e organizzava il lavoro sociale nei campi.\nInfrastrutture e trasporti.\nStrade.\nCascine di Buti \u00e8 attraversata dalla strada regionale 439 Sarzanese Valdera, sulla quale sono svolti servizi pubblici con autocorse della societ\u00e0 CTT Nord.\nFerrovie.\nFino al 1944 la localit\u00e0 era inoltre servita anche dalla ferrovia Lucca-Pontedera, grazie alla presenza di una stazione oggi trasformata in civile abitazione."}
{"id": "2432030", "revid": "22475", "url": "https://it.wikipedia.org/wiki?curid=2432030", "title": "Enciclopedia Tatara", "text": "L'Enciclopedia Tatara, Glossario Enciclopedico Tataro (in lingua tatara \u0422\u0430\u0442\u0430\u0440 \u044d\u043d\u0446\u0438\u043a\u043b\u043e\u043f\u0435\u0434\u0438\u044f \u0441\u04af\u0437\u043b\u0435\u0433\u0435, Tatar Ensiklopedi\u00e4 S\u00fczlege; \"\u0422\u042d\u0421\", \"TES\") \u00e8 la prima enciclopedia cartacea pubblicata in lingua tatara riguardo alla storia del Tatarstan e i popoli tartari. L'enciclopedia contiene quasi 17.000 articoli e venne pubblicata nel 2002. Ora gli editori stanno curando la versione completa (di diversi volumi) in lingua russa.\nIl redattore capo dell'enciyclopedia \u00e8 M. X. X\u00e4s\u00e4nov, mentre il direttore responsabile Gamircan S. Sabircanov."}
{"id": "2432034", "revid": "108632781", "url": "https://it.wikipedia.org/wiki?curid=2432034", "title": "Ferrari P2", "text": "La Ferrari P2 \u00e8 una vettura che prese parte al campionato mondiale sportprototipi nel 1965.\nIl progetto.\nLa Ferrari P2, costruita dalla Ferrari per competere nel mondiale prototipi del 1965, fu prodotta in due versioni, la 275 P2 e la 330 P2. Queste rappresentavano la naturale evoluzione delle 275 P e 330 P che avevano corso la stagione 1964. I motori erano gli stessi che equipaggiavano le versioni precedenti, ma sulle P2 si pass\u00f2 alla distribuzione bialbero, che insieme a nuovi carburatori della Weber aumentarono la potenza delle due vetture, rispettivamente a 350 CV per la 275 P2 e a 410\u00a0CV per la 330 P2. Il telaio fu completamente riprogettato rispetto alla versione precedente. Al classico traliccio in tubi d'acciaio furono rivettate delle piastre d'alluminio, in modo da aumentare la rigidit\u00e0 della vettura senza eccessivi aumenti di peso. Questa soluzione, inventata dagli assemblatori inglesi di Formula Uno, era stata usata dalla per la prima volta dalla Ferrari sulla 158, monoposto che l'anno precedente aveva vinto il titolo piloti con John Surtees. La P2 rappresentava per la Ferrari la prima applicazione di questa tecnica in una vettura sport. La carrozzeria, a barchetta, era in alluminio. Rispetto alle vetture precedenti, furono abbandonati i cerchi a raggi, che vennero sostituiti da nuovi e pi\u00f9 leggeri realizzati in lega di magnesio. In totale vennero prodotte quattro 275 P2, identificate dai numeri di telaio 0826, 0828, 0832 e 0836. Due, la 0828 e la 0832, verranno modificate in 330 P2. A queste si aggiunger\u00e0 una terza 330 P2, costruita da zero, con numero di telaio 0838.\nLa stagione 1965.\nLa sfida della Ford.\nAll'inizio degli anni sessanta, la Ferrari si trovava in crisi finanziaria, e Enzo Ferrari si decise a vendere la maggioranza della sua azienda. Non soddisfatto dell'offerta della Fiat, si rivolse all'americana Ford, che da tempo cercava un modo per entrare nel mondo delle competizioni. Tuttavia la Ford all'ultimo in sede di firma dell'accordo finale pose una clausula contrattuale ponendo un limite alle risorse liberamente disponibili da Enzo Ferrari per la gestione del comparto corse, cosa che lo fece andare su tutte le furie e fece saltare l'accordo. La Ford, di tutta risposta, decise di produrre in proprio una vettura da gara per sfidare la Ferrari. In collaborazione con Carroll Shelby, nel 1964 realizz\u00f2 la GT40, che diventer\u00e0 la maggiore avversaria della Ferrari nel mondiale prototipi per i tre anni a venire.\nLe gare.\nLa prima gara della stagione, la 2000 km di Daytona, si corse il 28 febbraio. La sola 330 P2 in gara, affidata all'equipaggio Surtees/Rodr\u00edguez, conquist\u00f2 la pole. Questa vettura fu portata in gara dal team N.A.R.T., che schierava anche una 275P e una 330 P. Nessuna delle tre vetture riusc\u00ec a tagliare il traguardo, rispettivamente per la rottura dell'albero di trasmissione, della frizione e del differenziale. Il primo posto fu conquistato da una GT40.\nAlla gara successiva, la 12 Ore di Sebring, che fu vinta da una Chaparral 2A, non prese il via nessuna P2.\nAlla 1000 km di Monza, la Ferrari schier\u00f2 ufficialmente tre vetture, due 330 P2 e una 275 P2. Fu proprio quest'ultima a conquistare la vittoria, con l'equipaggio Parkes/Guichet. Al secondo posto giunsa una delle 330 P2, con Surtees e Scarfiotti alla guida. Al terzo posto giunsa una GT40. L'altra 330 P2 in gara, portata in gara da Lorenzo Bandini, dovette ritirarsi per la rottura di una sospensione.\nLa successiva gara a cui parteciparono le P2 fu la Targa Florio, che si corse il 9 maggio. La Ferrari schier\u00f2 tre 275 P2, affidate agli equipaggi Vaccarella/Bandini, Guichet/Baghetti e Scarfiotti/Parkes.\nVaccarella riusc\u00ec a conquistare la pole, segnando il nuovo record del tracciato a 39 minuti e 21 secondi, con una media di 109,784 km/h. Vaccarella e Bandini conquistarono poi la vittoria, davanti a due Porsche 904. Le altre due 275 P2 in gara furono entrambe costrette al ritiro, una per problemi allo sterzo, che le provocarono un incidente, l'altra in seguito ad un'uscita di pista\nIl 23 maggio si corse la 1000 km del N\u00fcrburgring. In quest'occasione, la 330 P2 dell'equipaggio Surtees/Scarfiotti conquisto la pole e la vittoria, oltre a segnare il giro pi\u00f9 veloce in gara con Surtees alla guida. La 275 P2, anch'essa schierata ufficialmente dalla Ferrari, arriv\u00f2 seconda con l'equipaggio Parkes/Guichet. Una seconda 275 P2, portata in gara dal team privato Maranello Concessionaires, aveva fatto segnare con Graham Hill alla guida il secondo miglior tempo nelle prove, ma in gara dovette ritirarsi per un problema elettrico.\nAlla 24 Ore di Le Mans la Ferrari iscrisse due 330 P2, che per\u00f2 non vennero accettate dalla direzione gara. Il primo e il secondo posto andarono comunque ad un'altra vettura Ferrari, la 250 LM.\nA fine stagione, grazie alle vittorie della P2, ma anche della 250 LM e della 365 P2, la Ferrari conquist\u00f2 il titolo mondiale costruttori.\nLa 365 P2.\nOltre alle 275 P2 e 330 P2, schierate ufficialmente, la Ferrari decise di produrre una terza vettura, da affidare alle sole scuderie private. Sul telaio della P2 venne installato un diverso motore, un V12 da 4390,35cm\u00b3. Questo propulsore, che aveva la distribuzione monoalbero, era in grado di erogare 380\u00a0CV a 7200 giri. La vettura fu nominata 365 P2. In totale, vennero costruite sei 365 P2. Una, la numero di telaio 0824, venne costruita da zero, mentre le altre cinque, numeri di telaio 0826, 0828, 0832, 0836 e 0838, furono ottenute trasformando le 275 P2 e 330 P2 a cui appartenevano tali telai.\nNella stagione 1965, il suo miglior risultato fu un primo e secondo posto alla 12 Ore di Reims, rispettivamente con gli equipaggi Rodriguez/Guichet e Surtees/Parkes. Nella stessa gara le vetture segnarono anche la pole e il giro pi\u00f9 veloce in gara.\nSempre lo stesso anno, alla 500km di Bridgehampton, Pedro Rodr\u00edguez con 365 P2 del team N.A.R.T. giunse al secondo posto.\nPer il 1966, le 365 P2 furono ricarrozzate da Piero Drogo, con l'aggiunta del tettuccio. La linea finale le avvicinava alle nuove 330 P3, differenziandosi solo per le prese d'aria sporgenti sui parafanghi posteriori.\nNel 1966, una 365 P2 conquist\u00f2 il quarto posto alla prima gara della stagione, la 24 Ore di Daytona. La vettura, schierata dal team N.A.R.T. con Rodriguez/Andretti, si piazz\u00f2 alle spalle di tre GT40. Alla seconda gara della stagione, la 12 Ore di Sebring, la 365 P2 fu portata in gara sempre dallo stesso equipaggio, ma dovette ritirarsi dopo un incidente, che caus\u00f2 l'incendio della vettura.\nAnche nella gara successiva, la 1000 km di Monza, la 365 P2, stavolta portata in gara da Lucien Bianchi e Jean Beurlys, fu costretta al ritiro causa rottura della dinamo.\nL\"'Elefante bianco\".\nNel 1966 Piero Drogo modific\u00f2 una 365 P2, la numero di telaio 0838, appositamente per partecipare alla 24 Ore di Le Mans. Questa vettura, caratterizzata da una lunga coda affusolata e provvista di pinne, per massimizzare l'efficacia aerodinamica e la stabilit\u00e0 sul dritto, caratteristiche necessarie sul lungo e sconnesso Hunaudi\u00e8res, il rettilineo del circuito di Le Mans. Questa vettura, schierata dalla scuderia N.A.R.T., era dipinta completamente di bianco, tranne le pinne posteriori che erano in blu. Su queste ultime, era dipinto un elefante bianco in piedi sulle zampe posteriori, in posizione simile al pi\u00f9 noto cavallino della Ferrari. Proprio per questa caratteristica, la 365 P2 in questione fu soprannominata \"Elefante bianco\". La vettura fu portata in gara alla 24 Ore di Le Mans dall'equipaggio Bondurant/Gregory, che fu costretto al ritiro all'88\u00ba giro per la rottura della trasmissione. L\"'Elefante bianco\" venne schierato anche alla 24 Ore di Le Mans del 1967, sempre dal team N.A.R.T., che la affid\u00f2 all'equipaggio Parsons/Rodriguez. La gara fin\u00ec anzitempo, con la vettura costretta al ritiro a seguito di un incidente, dopo soli 30 giri.\nLa 365 P2/3.\nLa 365 P2 con numero di telaio 0836, fu acquistata da David Piper, che la port\u00f2 in gara con il suo team. La vettura, come le altre 365 P2, fu anch'essa ricarrozzata da Drogo, ma a differenza della altre non gli venne aggiunto il tettuccio, rimanendo una barchetta. La vettura fu ridipinta completamente in verde scuro, che era la livrea del team di Piper. In totale, la 365 P2/3 partecip\u00f2 a 3 gare del mondiale sportprototipi.\nNel 1966 corse solo la 1000 km di Spa, dove venne guidata dallo stesso Piper e da Mike Salmon. La vettura fu costretta al ritiro per problemi meccanici. Nella stagione successiva, alla 24 Ore di Daytona, la 365 P2/3 fu portata in gara sempre da Piper, stavolta insieme a Richard Attwood. La vettura fu costretta al ritiro al 311\u00ba giro per la rottura del cambio. Nella gara successiva, la 12 Ore di Sebring, la 365 P2/3, sempre con l'equipaggio Piper/Attwood, fu nuovamente costretta al ritiro, sempre a seguito della rottura del cambio."}
{"id": "2432035", "revid": "126257", "url": "https://it.wikipedia.org/wiki?curid=2432035", "title": "Ferrari 275 P2", "text": ""}
{"id": "2432036", "revid": "126257", "url": "https://it.wikipedia.org/wiki?curid=2432036", "title": "Ferrari 330 P2", "text": ""}
{"id": "2432037", "revid": "126257", "url": "https://it.wikipedia.org/wiki?curid=2432037", "title": "Ferrari 365 P2", "text": ""}
{"id": "2432038", "revid": "339392", "url": "https://it.wikipedia.org/wiki?curid=2432038", "title": "Starrk", "text": ""}
{"id": "2432047", "revid": "34807", "url": "https://it.wikipedia.org/wiki?curid=2432047", "title": "Basiji", "text": ""}
{"id": "2432048", "revid": "1573940", "url": "https://it.wikipedia.org/wiki?curid=2432048", "title": "Chiesa di San Rocco (Guardia Sanframondi)", "text": "La chiesa di San Rocco \u00e8 una architettura religiosa sita nel comune di Guardia Sanframondi.\nStoria.\nNel XVI secolo a Guardia si svilupp\u00f2 una malattia contagiosa, probabilmente la peste. I numerosi cadaveri furono riposti nelle fosse della chiesa madre, ma non potendone pi\u00f9 accogliere, si dispose che i morti fossero inumati in una collinetta poco distante dal centro abitato, oltre il torrente Ratello, dove fu piantata una grossa croce di legno di quercia ad indicare il nuovo cimitero. \nCessata l'epidemia, nel 1515 proprio in quel luogo fu fatta costruire una piccola cappella in onore ai Santi Angeli e Rocco che, negli anni a seguire, non potendo pi\u00f9 accogliere tutti i fedeli si pens\u00f2 di ingrandirla. Tuttavia, si opt\u00f2 per la costruzione di una nuova chiesa consacrata a San Rocco, mentre quella pi\u00f9 piccola venne denominata Santa Maria degli Angeli. \nNel 1593 l'Universitas vi annesse anche un ospedale. Distrutta dal terremoto del 5 giugno 1688, fu ricostruita. Anche il terremoto del 1805 la lesion\u00f2 gravemente ma venne restaurata.\nDescrizione.\nLa chiesa si presenta a pianta ottagonale con cupola a base circolare.\nL'interno, ricco di stucchi, conservava sui tre altari altrettante tele del De Matteis attualmente raccolte in altro sito dato che l'edificio, inagibile, \u00e8 in attesa di restauri. \nFra le tre tele del De Matteis \u00e8 assai pregevole quella raffigurante il \"Trionfo di san Rocco\" che \u00e8 esposta nel Santuario-basilica dell'Assunta, a destra dell'ingresso.\nAll'interno della chiesa uno stucco con le sigle \"A.G.P.\" ricorda che l'edificio dipendeva amministrativamente dalla chiesa dell'Annunciata-Ave Gratia Plena."}
{"id": "2432051", "revid": "838137", "url": "https://it.wikipedia.org/wiki?curid=2432051", "title": "Chennai Open 2008 - Doppio", "text": "Il doppio del Chennai Open 2008 \u00e8 stato un torneo di tennis facente parte dell'ATP Tour.\nXavier Malisse e Dick Norman erano i detentori del titolo, ma Norman ha deciso di non partecipare,\nsolo Malisse ha partecipato facendo coppia con Gilles M\u00fcller, ma ha perso al 1\u00ba turno contro Igor' Kunicyn e Jim Thomas.\nSanchai Ratiwatana e Sonchat Ratiwatana hanno vinto in finale 6\u20134, 7\u20135, contro Marcos Baghdatis e Marc Gicquel."}
{"id": "2432052", "revid": "767487", "url": "https://it.wikipedia.org/wiki?curid=2432052", "title": "Headfirst for Halos", "text": "Headfirst for Halos \u00e8 il terzo singolo estratto dal primo album dei My Chemical Romance, \"I Brought You My Bullets, You Brought Me Your Love\".\nLa canzone.\nLa copertina del singolo appare nel video del successivo singolo della band \"I'm Not Okay (I Promise)\"."}
{"id": "2432055", "revid": "36426", "url": "https://it.wikipedia.org/wiki?curid=2432055", "title": "Brahma (birra)", "text": "La Brahma \u00e8 una birra brasiliana.\nStoria.\nLa birra Brahma venne inizialmente prodotta dalla \"Manufactura de cerveja Brahma Villiger e companhia\" fondata nel 1888 dall'ingegnere svizzero Joseph Villiger. Secondo il sito ufficiale Brahma, l'origine del nome \u00e8 incerta, ma pare che Villiger fosse una persona molto spirituale per cui diede alla birra il nome della divinit\u00e0 ind\u00f9 Brahm\u0101. Altre versioni asseriscono che il nome derivi dal fatto che il fondatore fosse un grande estimatore di Brahms, ma queste non trovano riscontro nel sito ufficiale. Oggi i marchi Brahma sono detenuti dalla multinazionale AmBev."}
{"id": "2432056", "revid": "767487", "url": "https://it.wikipedia.org/wiki?curid=2432056", "title": "Sinagoga di Senigallia", "text": "La sinagoga di Senigallia \u00e8 situata in via dei Commercianti 20, in quello che era l'antico ghetto ebraico della citt\u00e0.\nL'edificio.\nLa costruzione della sinagoga, di rito italiano, risale al 1634, all'anno cio\u00e8 seguente all'istituzione del ghetto a Senigallia. La vecchia sinagoga di via Arsilli (gi\u00e0 via della Sinagoga) dovette a quel punto essere abbandonata perch\u00e9 si era venuta a trovare al di fuori del perimetro del ghetto. Un tempo l'edificio di via Commercianti era a tre piani e la sinagoga ne occupava il secondo e il terzo. In seguito al forte terremoto nel 1930, che aveva minato la stabilit\u00e0 dell'edificio, si decise di trasferire la sinagoga al primo e al secondo piano. Nel matroneo si vedono le finestre murate che appartenevano alla sinagoga prima del terremoto.\nDal vestibolo di ingresso si accede per due porte distinte alla sala di preghiera e al matroneo. La sala di preghiera \u00e8 rettangolare, illuminata da quattro grandi finestre sulla parete di fronte all'ingresso, sormontate da mantovane ottocentesche.\nGli antichi arredi settecenteschi furono distrutti quando la sinagoga fu saccheggiata nel 1799. Ricostruiti ai primi dell'Ottocento, furono danneggiati dal terremoto del 1930. Alla destra si trova l'aron ligneo, dipinto di bianco con fregi in oro, sormontato da una cupola. Sulla parete opposta \u00e8 una piccola tevah, di legno povero, con fregi dorati con un leggio e due candelieri. La parte bassa delle pareti intonacate di bianco \u00e8 coperta da pannelli di legno che fungono da schienali alle panche. Al centro della sala si trova un lungo tavolo con due file di banchi ai lati maggiori, parallele a quelle fissate alle pareti.\nIn seguito al declino demografico della locale comunit\u00e0 ebraica, la sinagoga di Senigallia, pur mai completamente abbandonata, ha conosciuto gravi problemi di preservazione. Recentemente ne \u00e8 stato annunziato il restauro con fondi della Comunit\u00e0 Europea."}
{"id": "2432058", "revid": "24832501", "url": "https://it.wikipedia.org/wiki?curid=2432058", "title": "Socialdarwinismo", "text": ""}
{"id": "2432059", "revid": "1776051", "url": "https://it.wikipedia.org/wiki?curid=2432059", "title": "Flavio Pertoldi", "text": "A lungo eletto nelle file del centrosinistra, prima delle elezioni politiche del 2013 abbandona il Partito democratico per sostenere Scelta Civica. Non trova posto nelle liste e rilancia una candidatura alle elezioni regionali con altri centristi, poi rivelatasi senza esito."}
{"id": "2432065", "revid": "169529", "url": "https://it.wikipedia.org/wiki?curid=2432065", "title": "George Wilkins Kendall", "text": "Biografia.\nNel 1837 fond\u00f2 insieme a Francis A. Lumsden il giornale \"New Orleans Picayune\". Nel 1841 partecip\u00f2 alla spedizione texana in Nuovo Messico verso Santa Fe e in seguito combatt\u00e9 nella guerra di secessione americana e nella guerra messicano-statunitense."}
{"id": "2432068", "revid": "765341", "url": "https://it.wikipedia.org/wiki?curid=2432068", "title": "Manin (famiglia)", "text": "I Manin (anticamente \"Manini\") sono una famiglia aristocratica veneziana, ascritta al patriziato e appartenente alla nobilt\u00e0 britannica e quella del Sacro Romano Impero - Impero Asburgico.\nLa tradizione la fa derivare dalla romana \"gens Manlia\", tuttavia ricerche pi\u00f9 certe hanno individuato il capostipite in uno Manno dei Bucij di Rieti, trasferitosi a Fiesole e poi a Firenze; i discendenti copriranno poi varie cariche pubbliche nel governo locale.\nAll'inizio del XIV secolo, la famiglia Manini si ritrova divisa in tre ceppi: uno, con capostipite Romanello, resta a Firenze; il secondo, con Manino II, si trasferisce in Friuli e passa alla corte del Patriarca di Aquileia Raimondo della Torre; l'ultimo, da Giacomo II, acquisisce la nobilt\u00e0 inglese ed altri privilegi per i meriti di guerra ottenuti sotto Edoardo III.\nI Manin di Venezia derivano dal secondo ramo: dopo essersi affermati in Friuli con l'ottenimento della nobilt\u00e0 udinese, acquisirono anche potere finanziario, politico e militare, gestendo il mantenimento delle vie verso l'Europa centrale e la difesa dei confini della Serenissima. Il 13 giugno 1385 il diplomatico Nicol\u00f2 Manin ottiene la cittadinanza veneziana.\nIl 4 febbraio 1526, Carlo V conferisce a Camillo Manin il titolo di \"Cavaliere Aurato\" con il diritto di porre nello stemma della casata un drago incoronato col diadema imperiale. Lo stemma dei Manin, salvo qualche variazione, era infatti diviso in quattro partiti, dei quali il primo e il quarto riportano un leone rampante rosso su sfondo oro ciascuno, la seconda un drago verde alato e coronato\nd'oro su sfondo azzurro, la quarta una striscia trasversale azzurra su sfondo argento.\nAntonio, nipote del gi\u00e0 citato Camillo, acquist\u00f2 la gastaldia di Sedegliano con Sedegliano, San Lorenzo, Grions, Gradisca e Passariano, presso il quale il nipote Lodovico I inizia la costruzione della nota villa Manin. Lodovico fu uno dei membri pi\u00f9 illustri della casata: acquis\u00ec i feudi di Polcenigo e Fanna e la signoria di Brugnins, Bando e Juris e fu ammesso al Maggior Consiglio nel 1651.\nIl pi\u00f9 noto dei Manin \u00e8 per\u00f2 Lodovico IV, ultimo doge della Repubblica di Venezia. Non avendo eredi quest'ultimo, i suoi titoli e beni passarono al figlio del fratello Giovanni, un altro Lodovico.\nIl patriota Daniele Manin non apparteneva a questa famiglia ma vi era legato: il nonno era un ebreo convertito che cambi\u00f2 il cognome quando fu battezzato, avendo come padrino il gi\u00e0 citato Ludovico IV.\nI discendenti di questa famiglia vivono tuttora nella regione del Friuli-Venezia Giulia (Trieste, Udine), nella regione del Veneto, in Istria (ex territorio della Repubblica Veneta, oggi Croazia), in Austria e "}
{"id": "2432070", "revid": "109338112", "url": "https://it.wikipedia.org/wiki?curid=2432070", "title": "Raffaele Ranucci", "text": "Biografia.\nLaurea in Economia a La Sapienza di Roma nel 1980, da subito inizi\u00f2 a lavorare nel settore alberghiero-immobiliare. \u00c8 proprietario dell'albergo a 4 stelle Holiday Inn Eur Parco dei Medici.\nAttivit\u00e0 politica.\nElezione a senatore.\nEletto al Senato col Partito Democratico nel 2008 e nel 2013. Membro della commissione Lavori pubblici, di cui fu vicepresidente fino al marzo 2013.\nNon \u00e8 pi\u00f9 ricandidato alle elezioni politiche del 2018, in quanto escluso dalle liste del Partito Democratico.\nRiforma delle regioni italiane.\nL'8 ottobre 2015 ha presentato un progetto di riforma delle regioni, secondo il quale sarebbero state istituite 12 nuove regioni, ma non prevedendo la necessit\u00e0 di modificare l'art. 131 della Costituzione, fondamentale per l'effettiva istituzione degli enti previsti."}
{"id": "2432076", "revid": "1543377", "url": "https://it.wikipedia.org/wiki?curid=2432076", "title": "STS-134", "text": "La missione spaziale STS-134 \u00e8 stata la penultima missione del programma Space Shuttle. Endeavour ha trasportato sulla Stazione Spaziale Internazionale l'Alpha Magnetic Spectrometer (AMS); l'ExPRESS Logistics Carrier 3; Materials on International Space Station Experiment 8 (MISSE 8); l'Orion Rendezvous Detailed Test Objective (DTO); il GLACIER freezer module e il Remotely Operable Electrical Umbilical-755 (ROEU).\nLo Space Shuttle ha utilizzato gli SSME 2048/2044/2058; ET-138 e\nSRB: 137/Bi144/RSRM 112.\nSono state completate quattro attivit\u00e0 extraveicolari.\nEquipaggio.\nNote sull'equipaggio.\nIl 13 gennaio 2011, dopo la Sparatoria di Tucson in cui la deputata Gabrielle Giffords, moglie di Mark Kelly, \u00e8 stata gravemente ferita, la NASA ha chiamato Frederick Sturckow come comandante di riserva per questa missione. Il 4 febbraio 2011, Kelly ha dichiarato che avrebbe ripreso l'addestramento per il volo.\nStemma.\nLo stemma della missione STS-134 sottolinea la ricerca scientifica svolta a bordo della Stazione Spaziale Internazionale, in particolare sulla fisica fondamentale dell'universo. In questa missione, l'equipaggio dell\"Endeavour\" ha installato l\"Alpha Magnetic Spectrometer\" (AMS), un rilevatore di particelle cosmiche. L'AMS, studiando le particelle subatomiche nella radiazione cosmica di fondo, e cercando l'antimateria e la materia oscura, aiuter\u00e0 degli scienziati a comprendere meglio l'evoluzione e le propriet\u00e0 dell'universo. La forma dello stemma \u00e8 ispirata a quella del simbolo internazionale dell'atomo e rappresenta gli elettroni che orbitano attorno al nucleo. Al centro, \u00e8 stilizzato l'evento del Big Bang e l'origine dell'universo. L\"Endeavour\" e la stazione spaziale sono rappresentati mentre volano verso l'alba con la Terra come sfondo, e simboleggiano l'alba di una nuova era, dove verr\u00e0 compresa la natura dell'universo.\nMissione.\nLo Space Shuttle era stato programmato per essere ritirato dal servizio dopo la missione STS-133, ma polemiche scaturite sulla cancellazione di alcuni componenti della stazione spaziale internazionale, in particolare sull'Alpha Magnetic Spectrometer, hanno portato alla decisione di pianificare una missione aggiuntiva. Il 15 ottobre 2008, dopo l'approvazione da parte del Congresso degli Stati Uniti d'America, la missione \u00e8 stata approvata dal presidente George Bush. Bush si era in precedenza opposto ad ogni missione shuttle aggiuntiva, in quanto avrebbe potuto ritardare il passaggio al Programma Constellation. Nella primavera del 2009, l'amministrazione Obama ha incluso i fondi per la missione STS-134 nella proposta di bilancio 2010 della NASA.\nQuesta \u00e8 stata cos\u00ec pianificata come l'ultima missione del programma Shuttle, ma con l'approvazione di un disegno di legge che autorizza gli stanziamenti, la missione STS-335 \u00e8 stata convertita in STS-135 diventando questa l'ultima..\nCarico della missione.\nAlpha Magnetic Spectrometer 2.\nL\"Alpha Magnetic Spectrometer 2\" (AMS-02) \u00e8 stato portato sulla stazione spaziale all'interno della stiva di carico dell\"Endeavour\" e installato sul segmento S3. L'AMS-02 \u00e8 un rivelatore di particelle progettato per la ricerca dell'antimateria e per studiare l'origine e la struttura della materia oscura.\nNel progetto originario, l'AMS-02 utilizzava un magnete superconduttore criogenico. Tuttavia, \u00e8 stato successivamente sostituito da un magnete permanente, che garantiva una maggiore durata operativa. Questa sostituzione contribuito a ritardare il lancio della missione, che era inizialmente previsto per fine luglio 2010.\nExPRESS Logistics Carrier 3.\nL\"ExPRESS Logistic Carrier\" \u00e8 stato impiegato per portare molti componenti di riserva o sostituivi, chiamati \"Orbital Replacement Units\" (ORU) come un serbatoio per gas ad alta pressione, un serbatoio di ammoniaca, i componenti per una antenna in banda S, un braccio per lo Special Purpose Dexterous Manipulator della stazione spaziale.\nMaterials on International Space Station Experiment.\nLa missione STS-134 ha trasportato sulla stazione il componente \"MISSE 8\" contenente diversi materiali che sono stati esposti allo spazio per testare la loro resistenza all'ossigeno atomico, alla radiazione ultravioletta, all'esposizione diretta alla luce solare e a temperature estreme e ha recuperato il precedente componente \"MISSE 7\" per essere riportato a Terra. Quest'ultimo era stato portato sulla stazione spaziale tramite la missione STS-129 nel 2009.\nGLACIER Freezer Module.\nL\"Endeavour\" ha trasportato un nuovo modulo \"General Laboratory Active Cryogenic ISS Experiment Refrigerator\" (GLACIER), un refrigeratore utilizzato per mantenere esperimenti scientifici ad una temperatura controllata, variabile tra e . Il modulo GLACIER presente sulla stazione \u00e8 stato riportato a Terra.\nOrbiter Boom Sensor System.\nPrima di lasciare la stazione, l'Orbiter Boom Sensor System \u00e8 stato installato sulla stazione spaziale in modo permanente. L'utilit\u00e0 dell'OBSS consiste nel poter raggiungere posti non raggiungibili dal solo braccio robotico della stazione spaziale.\nCronologia.\n16 maggio (1\u00ba giorno, lancio).\nL\"Endeavour\" \u00e8 decollato dal complesso di lancio 39 del Kennedy Space Center alle 08:56 EDT del 16 maggio 2011. \nGiunto in orbita, l'equipaggio ha iniziato le consuete attivit\u00e0, come l'apertura degli sportelli della stiva di carico, l'attivazione dell'antenna in banda Ku, l'attivazione del braccio robotico dello shuttle. Poco prima \u00e8 stata completata una accensione dei propulsori di manovra per correggere l'orbita. Dopo queste attivit\u00e0 iniziali, l'equipaggio ha attivato l'Alpha Magnetic Spectrometer, in modo che possa essere monitorato da terra. Infine, le immagini e i video del lancio sono stati trasmessi a Terra dallo specialista di missione Mike Fence, per poter essere analizzati.\n17 maggio (2\u00ba giorno).\nNel secondo giorno di missione, l'equipaggio ha completato diverse attivit\u00e0 in preparazione dell'attracco alla stazione spaziale previsto per il giorno successivo. La principale attivit\u00e0 \u00e8 stata l'ispezione dello scudo termico dell\"Endeavour\".\nUtilizzando l'Orbiter Boom Sensor System (OBSS) \u00e8 stato controllato il bordo anteriore delle ali e la parte anteriore dello Shuttle, oltre al controllo delle mattonelle che costituiscono lo scudo termico nei pressi dei propulsori di manovra OMS. Durante l'ispezione, condotta da Greg Johnson e dagli specialisti di missione Roberto Vittori e Greg Chamitoff, il resto dell'equipaggio ha continuato i preparativi per l'attracco, tra cui l'installazione di una telecamera nel sistema di attracco dello Shuttle, usata dai piloti durante la fase di avvicinamento alla stazione, e il controllo delle tute spaziale che sarebbero state impiegate durante le passeggiate spaziali. \nAl completamento di queste attivit\u00e0, \u00e8 stato utilizzato il braccio robotico dello Space Shuttle per afferrare l'ExPRESS Logistic Carrier 3.\n18 maggio (3\u00ba giorno).\nNel terzo giorno di missione, l\"Endeavour\" ha attraccato alla stazione spaziale alle 10:14 UTC.\nAlle 11:38 \u00e8 stato aperto il portello tra la stazione e lo Shuttle e l'equipaggio dell \"Endeavour\" si \u00e8 unito a quello della Expedition 27. Dopo la consueta cerimonia di benvenuto, i due equipaggi hanno iniziato le attivit\u00e0 previste nella giornata. Il primo compito \u00e8 stato quello di sganciare l'ExPRESS Logistics Carrier 3 dalla stiva di carico dello Shuttle tramite il braccio robotico e passarlo al braccio robotico della stazione spaziale, il quale lo ha agganciato alla segmento P3 della stazione. Fincke e Feustel hanno trasferito le due tute spaziale nel Joint Airlock.\n19 May (Flight Day 4 \u2013 AMS-2 installation).\nNella quarta giornata, Deustel e Vittori hanno utilizzato il braccio robotico dello Space Shuttle per sganciare dalla stiva di carico l'AMS-2. Dopo averlo passato al braccio robotico della stazione spaziale, operato da Chamitoff e Johnson, \u00e8 strato installato sul segmento S3. Dopo l'installazione, il personale a Terra ha iniziato ad attivare lo spettrometro. Con l\"Alpha Magnetic Spectrometer\" si \u00e8 conclusa l'installazione dei componenti del segmento statunitense della stazione spaziale.\nPi\u00f9 tardi, Chamitoff, Feustel e Fincke hanno preparato le tute spaziali e gli strumenti che sarebbero stati usati nelle passeggiate spaziali. Gli astronauti Nespoli, Colema e Garan hanno assistito l'equipaggio dell\"Endeavour\" nel trasferimento di equipaggiamenti e materiali tra lo Shuttle e la stazione spaziale.\nEntrambi gli equipaggi hanno partecipato ad interviste con giornalisti di varie emittenti radiotelevisive.\nInfine, i due equipaggi hanno ripassato le procedure per la prima passeggiata spaziale, prevista per il giorno successivo. In seguito, Chamitoff e Feustel hanno trascorso la notte nel Joint Airlock per prepararsi alla passeggiata spaziale. L'airlock \u00e8 stato infatti pressurizzato ad una pressione inferiore per abituare il corpo umano alla pressione inferiore presente nelle tute spaziali, ed impedire cos\u00ec la malattia da decompressione.\n20 maggio (5\u00ba giorno).\nL'attivit\u00e0 principale del quinto giorno di missione \u00e8 stata la prima passeggiata spaziale della missione. Gli astronauti Feustel e Chamitoff hanno completato l'installazione di un nuovo modulo MISSE di esperimenti, recuperando quello precedente. Questo modulo contiene diversi materiali che vengono esposti alle spazio, per studiare come essi vengono alterati dall'ambiente spaziale. \nSuccessivamente hanno preparato l'installazione, che \u00e8 stata completata in una successiva passeggiata spaziale, di un circuito di raffreddamento nel segmento P6. \nI due astronauti hanno installato della antenne per l\"External Wireless Communication System\", un sistema video wireless, e una copertura protettiva per il giunto \"Solar Alpha Rotary Joint\", che ruota i pannelli solari e li orienta verso il sole.\nDurante le attivit\u00e0 extraveicolari, il resto dell'equipaggio dell\"Endeavour\" hanno effettuato ulteriori trasferimenti di equipaggiamento tra lo Shuttle e la stazione.\n21 maggio (6\u00ba giorno).\nNel sesto giorno di missione, l'equipaggio dell\"Endeavour\" ha effettuato delle ispezioni mirate ad un'area dello scudo termico dove erano presenti delle mattonelle danneggiate. Attraverso l'Orbiter Boom Sensor System sono state scattate fotografia ad alta risoluzione per comprendere meglio l'entit\u00e0 del danno, che si \u00e8 verificato durante il lancio dello Shuttle. Dopo l'ispezione, i responsabili di missione hanno concluso che il danno non era critico e quindi l\"Endeavour\" era in grado di effettuare il rientro atmosferico.\nSuccessivamente i due equipaggi si sono riuniti nel modulo \"Kibo\" per partecipare ad un colloquio con Papa Benedetto XVI. Questa \u00e8 stata la prima volta che un pontefice si \u00e8 collegato con degli astronauti nello spazio.\n\"L'umanit\u00e0 vive un periodo di rapidissimo progresso delle conoscenze scientifiche e delle applicazioni tecniche. In certo senso voi siete i nostri rappresentanti - la punta avanzata dell\u2019umanit\u00e0 che esplora nuovi spazi e nuove possibilit\u00e0 per il nostro avvenire, andando aldil\u00e0 dei limiti delle nostre esperienze quotidiane.\", ha affermato Benedetto XVI, aggiungendo \"Tutti ammiriamo il vostro coraggio, la disciplina e l\u2019impegno con cui vi siete preparati per questa missione. Noi siamo convinti che siete animati da nobili ideali e che volete mettere i frutti delle vostre ricerche e delle vostre imprese a disposizione di tutta l\u2019umanit\u00e0 e per il bene comune.\". In seguito gli astronauti hanno risposto a domande del Pontefice. Benedetto XVI ha speso parole di conforto per la moglie di Mark Kelly, la deputata Gabrielle Giffords, che sarebbe stata sottoposta ad un'operazione chirurgica per le conseguenze del suo ferimento in un attentato, e ha espresso le sue condoglianze a Paolo Nespoli per la perdita della madre.\nGli astronauti Finke e Feustel hanno passato il loro periodo di riposo nel Joint Airlock in preparazione alla seconda passeggiata spaziale.\n22 maggio (7\u00ba giorno).\nLa seconda passeggiata spaziale \u00e8 stata compiuta dagli astronauti Drew Feustel e Mike Finckeref, che hanno montato un circuito per trasferire di ammoniaca al sistema di controllo termico del segmento P6, lubrificato il giunto \"Solar Alpha Rotary Joint\" (SARJ) e una delle estremit\u00e0 dello Special Purpose Dexterous Manipulator. Le attivit\u00e0 sono state supportate dall'interno della stazione dal comandante Mark Kelly e dallo specialista di missione Greg Chamitoff.\nLa passeggiata spaziale \u00e8 stata una delle pi\u00f9 lunghe nella storia dell'astronautica, ed \u00e8 durata 8 ore e 7 minuti.\nDurante le attivit\u00e0 extraveicolari, il resto dell'equipaggio dell\"Endeavour\" ha continuato a trasferire equipaggiamento e rifornimenti dallo Shuttle alla stazione spaziale. \nAlla fine della giornata c'\u00e8 stato la cerimonia del cambio di comando della stazione spaziale, passato da Dimitri Kondratyev, dell'Expedition 27, ad Andrei Borisenko, comandante della Expedition 28.\n23 maggio (8\u00ba giorno).\nNell'ottavo giorno di missione l'equipaggio dello shuttle ha avuto un po' di tempo libero. Il comandante Mark Kelly e lo specialista di missione Mike Fincke hanno partecipato ad una intervista con studenti di una scuola elementare statunitense. Successivamente i due astronauti italiani Roberto Vittori, dell'Expedition 27 e Paolo Nespoli hanno partecipato ad un colloquio con il Presidente della Repubblica Giorgio Napolitano.\n\"La partecipazione italiana a questa missione d\u00e0 un significato a un'espressione che ripeto spesso: dobbiamo essere all'altezza delle pi\u00f9 alte tradizioni italiane, e voi lo siete\" ha detto Napolitano. I due astronauti hanno dispiegato la bandiera tricolore, consegnata dal Presidente a Vittori il 7 gennaio 2011, in apertura delle celebrazioni per i 150 anni dell'Unit\u00e0 d'Italia. \"L'Italia \u00e8 un Paese bellissimo da quass\u00f9\" ha detto Nespoli ricevendo la bandiera da Vittori \"ed \u00e8 importante andare avanti in attivit\u00e0 come la ricerca e l'\u2019'educazione\".\nDopo che l'equipaggio della missione STS-134 ha iniziato il suo periodo di sonno, l'equipaggio della Expedition 27 si preparato al ritorno sulla Terra. Il comandante Dmitri Kondratyev e gli ingegneri di volo Paolo Nespoli e Catherine Coleman hanno lasciato la stazione spaziale a bordo della navetta Sojuz TMA-20 alle 21:35 UTC. Con la partenza dei membri della Expedition 27 \u00e8 iniziata formalmente la missione della Expedition 28, composta dal comandante Andrei Borisenko e gli ingegneri di volo Aleksandr Samokutyayev e Ron Garan.\nPrima di rientrare, la Sojuz TMA-20 ha effettuato una manovra per volare attorno alla stazione e riprendere diverse immagini della ISS e dell\"Endeavour\". La Sojuz TMA-20 e l'equipaggio della Expedition 27 sono atterrati nella regione centrale del Kazakistan alle 02:27 UTC del 24 maggio 2011.\n24 maggio (9\u00ba giorno).\nNel nono giorno di missione, il comandante Kelly, gli specialisti Finke, Chamitoff e il pilota Johnson hanno partecipato a diverse interviste con emittenti radiotelevisive statunitensi. Successivamente Johnson e Vittori hanno continuato il trasferimento di equipaggiamento tra la stazione e lo Shuttle. L'equipaggio della missione STS-134 ha completato delle attivit\u00e0 di manutenzione del sistema di generazione dell'ossigeno della stazione e di rimozione dell'anidride carbonica. Feustel, aiutato da Fincke e Chamitoff ha trascorso la maggior parte del tempo a preparare gli strumenti per la passeggiata spaziale del giorno successivo. Al termine della giornata i due equipaggi hanno ripassato le procedure relative alle attivit\u00e0 extraveicolari.\n25 maggio (10\u00ba giorno).\nL'attivit\u00e0 principale \u00e8 stata la terza passeggiata spaziale della missione. Prima di indossare le tute, gli astronauti Feustel e Fincke hanno compiuto un nuovo tipo di preparazione, chiamata \"In-Suit Light Exercise\" (ISLE), invece della normale preparazione, che prevede la respirazione per 60 minuti di puro ossigeno all'interno dell'Airlock, dove \u00e8 stata abbassata la pressione a . Dopo aver indossato la tuta, seguendo questo nuovo protocollo, gli astronauti hanno effettuato piccoli esercizi fisici, come alzare a abbassare le braccia e muovere le gambe, seguito da riposo per altri 50 minuti, mentre respiravano ossigeno puro.\nSuccessivamente, Feustel e Fincke hanno iniziato la terza passeggiata spaziale della missione, dove hanno installato un nuovo Power Data Grapple Fixture, collegato dei nuovi cavi elettrici dal modulo \"Unity\" al modulo \"Zarya\" della stazione spaziale, in modo da avere un rifornimento ridondante di energia nel segmento russo. Successivamente hanno terminato l'installazione del sistema video wireless che era iniziata nella prima passeggiata spaziale. \nDurante la passeggiata spaziale, gli astronauti Johnson, Vittori e Garan hanno trasferito e stivato equipaggiamento e materiali sulla stazione spaziale.\n26 maggio (11\u00ba giorno).\nDurante l'undicesimo giorno di missione, l'equipaggio dell\"Endeavour\" ha effettuato una ispezione dello scudo termico. Normalmente questa attivit\u00e0 \u00e8 stata svolta dopo lo sgancio dalla stazione, ma in questa missione \u00e8 stata effettuata in anticipo, perch\u00e9 l'Obiter Boom Sensor System (OBSS) dello Shuttle sarebbe stato lasciato a bordo della stazione, in questa ultima missione dell\"Endeavour\". \nIn seguito gli astronauti hanno partecipato una conferenza stampa assieme ai controllori di volo a Terra. \nAl termine della giornata degli equipaggi hanno ripassato le procedure per la quarta e ultima passeggiata spaziale, e gli astronauti Fincke e Chamitoff hanno trascorso il periodo di riposo nel Joint Airlock in preparazione alle attivit\u00e0 extraveicolari.\nI controllori di missione hanno deciso di non utilizzare la nuova procedura \"In-suit Light Exercise\" provata nella passeggiata spaziale precedente, perch\u00e9 utilizza maggiormente i contenitori di Idrossido di litio, usato per rimuovere l'anidride carbonica dall'aria.\n27 maggio (12\u00ba giorno).\nLa quarta passeggiata spaziale \u00e8 stata l'ultima attivit\u00e0 extraveicolare della missione e l'ultima del programma Space Shuttle. Gli astronauti Fincke e Chamitoff hanno installato l'Orbiter Boom Sensor System sul segmento S1 della stazione. Successivamente hanno rimosso dall'OBSS l\"End Effector Grapple Fixture\", un sistema di aggancio non compatibile con il braccio robotico della stazione, e sostituito con un altro sistema di aggancio compatibile chiamato \"Power and Data Grapple Fixture\" (PDGF). \nGli astronauti sono stati assistiti dal comandante Kelly e da Feustel, che aveva partecipato alle tre passeggiate spaziali precedenti. L'astronauta Swanson ha fatto da tramite tra gli astronauti e il controllo missione a Terra. \nIl resto dell'equipaggio \u00e8 stato impegnato nei trasferimenti di materiali.\n28 maggio (13\u00ba giorno).\nL'equipaggio della missione STS-134 ha completato diversi compiti importanti durante la giornata. In particolare gli specialisti di missione Fincke e Chamitoff hanno effettuato manutenzione del dispositivo che rimuove l'anidride carbonica dall'aria chiamato \"Carbon Dioxide Removal Assembly\" (CDRA), il comandante Kelly e lo specialista Feustel hanno adattato due tute spaziali per essere utilizzate in futuro dagli ingegneri di volo Garan e Fossum della Expedition 28, e il resto dell'equipaggio ha completato i trasferimenti di materiali ed equipaggiamento dallo Shuttle alla stazione.\n29 maggio (14\u00ba giorno).\nJohnson e Feustel hanno partecipato a interviste con diverse emittenti radiotelevisive, ed \u00e8 stato concluso il trasferimento di materiali ed equipaggiamento dallo Shuttle alla stazione. Chamitoff e Feustel hanno stivato gli strumenti impiegati nella quarta passeggiata spaziale. \nTramite i propulsori di manovra dell\"Endeavour\" \u00e8 stata alzata l'orbita della stazione spaziale di .\nNell'ultima parte della giornata si \u00e8 tenuta la consueta cerimonia di commiato per l'equipaggio della missione STS-134. In seguito l'equipaggio dell\"Endeavour\" \u00e8 rientrato nello Shuttle e si \u00e8 chiuso il portellone con la stazione spaziale.\n30 maggio (15\u00ba giorno).\nNel quindicesimo giorno della missione, l\"Endeavour\" si \u00e8 sganciato dalla stazione spaziale, e il pilota Johnson si \u00e8 allontanato dalla stazione di circa . In seguito ha fatto volare lo Shuttle attorno alla stazione per permettere agli altri astronauti di riprendere fotografie. Dopo aver completato il giro, Johnson ha attivato i propulsori di manovra per allontanarsi dalla stazione, ad una distanza di . Il resto della giornata \u00e8 stata trascorsa nei preparativi per l'atterraggio.\n31 maggio (16\u00ba giorno).\nIl comandante Kelly assieme al pilota Johnson e allo specialista di missione Vittori hanno condotto un controllo del Flight Control System dello Shuttle, e dei propulsori del Reaction Control System. Nel frattempo gli astronauti Feustel, Fincke e Chamitoff hanno stivato dell'equipaggiamento non pi\u00f9 necessario nel ponte intermedio dello Shuttle. \nL'equipaggio ha condotto diversi esperimenti, tra cui il \"Ram Burn Observation\" (RAMBO2) e ha ripassato le procedure per l'atterraggio.\n1 giugno (17\u00ba giorno).\nL'equipaggio ha chiuso i portelloni della stiva di carico alle 22:48 EDT, e alle 01:29 \u00e8 iniziata la manovra per uscire dall'orbita e iniziare il rientro atmosferico. Il rientro \u00e8 iniziato alle 02:03, e l\"Endeavour\" ha toccato terra alle 02:35 EDT, completando la sua 25\u00aa ed ultima missione nello spazio. Con questa ultima missione, l\"Endeavour\" ha orbitato attorno alla terra 4671 volte, percorrendo un totale di e trascorrendo 299 giorni nello spazio.\nRisveglio.\nCome tradizione per tutti i voli NASA a partire dal programma Gemini, per ogni giorno di missione, l'equipaggio della STS-134 ha ascoltato un particolare brano musicale scelto da un astronauta, che per lui ha un particolare significato.\nCuriosit\u00e0.\nNell'ultima missione dello Space Shuttle Endoveur STS 134 l'astronauta Roberto Vittori ha portato nello spazio una piccola balestra (denominata Petra de Burgo in onore al pi\u00f9 illustre cittadino di Sansepolcro: Piero della Francesca che si firmava Petro de Burgo), con la quale ha eseguito dei tiri dimostrativi in assenza di gravit\u00e0, in omaggio al Palio della Balestra, principale manifestazione storica della citt\u00e0 nella quale abita con la famiglia."}
{"id": "2432082", "revid": "3732", "url": "https://it.wikipedia.org/wiki?curid=2432082", "title": "Eremo di Pereo", "text": ""}
{"id": "2432083", "revid": "1573940", "url": "https://it.wikipedia.org/wiki?curid=2432083", "title": "Giorgio Roilo", "text": ""}
{"id": "2432085", "revid": "76069", "url": "https://it.wikipedia.org/wiki?curid=2432085", "title": "Grammy Award alla miglior canzone scritta per un film, programma televisivo o altro media visuale", "text": ""}
{"id": "2432087", "revid": "120642024", "url": "https://it.wikipedia.org/wiki?curid=2432087", "title": "Sidney Lanier", "text": "Biografia.\nNacque da Robert Sampson Lanier e Mary Jane Anderson, i quali avevano antenati francesi e inglesi. \nStudi\u00f2 all'Oglethorpe University di Atlanta e combatt\u00e9 nella guerra di secessione a fianco dei Confederati. \nDopo la guerra si trasfer\u00ec in Alabama e scrisse il suo unico romanzo, \"Tiger Lilies\" (1867), un'opera autobiografica ambientata ai tempi della guerra di secessione americana.\nVisse per un po' di tempo anche in Texas.\nNel suo trattato intitolato \"The Science of English Verse\" (1880), approfond\u00ec le caratteristiche ideali del verso, tra le quali non sono importanti tanto gli accenti e le sillabe, quanto la durata nel tempo.\nI suoi versi si distinsero per la sensibilit\u00e0 melodica, agevolata dalla competenza musicale di Lanier, per il grande amore della natura, fonte di ispirazione.\nLe sue opere, in gran parte postume, si avvicinarono al movimento romantico.\nSi occup\u00f2 anche di critica letteraria negli scritti \"Shakespeare and his Forerunners\" (Shakespeare e i suoi predecessori, 1902) e \"The English Novel\" (Il romanzo inglese, 1883), dedicato a George Eliot."}
{"id": "2432091", "revid": "1543377", "url": "https://it.wikipedia.org/wiki?curid=2432091", "title": "Galestro", "text": "Gal\u00e8stro \u00e8 un nome che in geologia sta ad indicare uno scisto argilloso che si divide facilmente in solidi prismatici e diffuso principalmente sugli Appennini.\nBagnato con acqua si spappola e, come tutte le rocce argillose, forma un fango scivoloso che riprende la propria durezza asciugandosi. Da secoli \u00e8 molto usato dagli artigiani per il lavoro della terracotta, ad esempio all'Impruneta.\n\u00c8 anche la denominazione di un vino bianco prodotto in Toscana con uve coltivate su terreni ricchi di galestro."}
{"id": "2432092", "revid": "1860334", "url": "https://it.wikipedia.org/wiki?curid=2432092", "title": "Fonti di cognizione", "text": "In generale, in ambito giuridico, si definisce fonte del diritto un atto o un fatto abilitato dall'ordinamento giuridico a produrre norme giuridiche, cio\u00e8 ad innovare l'ordinamento giuridico stesso.\nLe \u00abfonti di conoscenza o di cognizione\u00bb tuttavia non pongono direttamente norme giuridiche, ma sono lo strumento attraverso il quale le norme prodotte dalle fonti di produzione vengono portate \"a conoscenza\" dei consociati. Le fonti di cognizione integrano il requisito della pubblicazione legale della norma oggettiva, dato che si ha specifico riguardo a documenti formati da pubbliche autorit\u00e0 \"esclusivamente rivolti al fine di realizzare condizioni di conoscibilit\u00e0 (o di migliore conoscibilit\u00e0) del diritto oggettivo vigente\" (Crisafulli).\nDistinguiamo:"}
{"id": "2432098", "revid": "34119", "url": "https://it.wikipedia.org/wiki?curid=2432098", "title": "Pontefossa", "text": ""}
{"id": "2432099", "revid": "34119", "url": "https://it.wikipedia.org/wiki?curid=2432099", "title": "La Bertola", "text": ""}
{"id": "2432100", "revid": "332343", "url": "https://it.wikipedia.org/wiki?curid=2432100", "title": "Corlo", "text": ""}
{"id": "2432101", "revid": "1833487", "url": "https://it.wikipedia.org/wiki?curid=2432101", "title": "Casinalbo", "text": "Casinalbo \u00e8 una frazione di 5811 abitanti, nel comune di Formigine in provincia di Modena. Casinalbo fa parte insieme ad altre localit\u00e0 del \"Distretto Ceramico Modenese\", ed \u00e8 nella zona di produzione dell'Aceto Balsamico di Modena e del Parmigiano Reggiano DOP.\nGeografia fisica.\nCasinalbo \u00e8 situata nella zona pedemontana della provincia di Modena; dista da Modena, dista 35\u00a0km dalla vicina Reggio Emilia, 45\u00a0km da Bologna.\nStoria.\nIl territorio di Casinalbo fu oggetto di frequentazione fin dall'et\u00e0 del bronzo, quando un villaggio terramaricolo si svilupp\u00f2 nell'area dove attualmente \u00e8 presente la chiesa del paese. Nelle vicinanze del centro cittadino \u00e8 stata invece rinvenuta e scavata stratigraficamente la vasta necropoli (12.000 mq) a incinerazione, che dunque custodiva i resti della cremazione all'interno di vasi cinerari.\nLa necropoli fu scoperta nel 1880 da Carlo Boni, e successivamente scavata a pi\u00f9 riprese (1949-1950; 1975-1977; 1994-2015). I reperti archeologici l\u00ec rinvenuti sono confluiti all'interno delle raccolte del Museo Civico di Modena.\nIn epoca romana la zona risulta abitata, coltivata e frequentata, ma priva di un vero centro urbano. Inizialmente il territorio fu delimitato solo dagli assi della centuriazione; in seguito, lungo ad essi si svilupparono alcune fattorie, nelle quali \u00e8 attestata anche una fornace per la cottura di mattoni. In via Landucci, di fianco alla scuola media A.Fiori, in seguito a scavi per la costruzione di una scuola materna internazionale in data Aprile 2018 , \u00e8 stato ritrovato il resto di una fornace di epoca Romana.\nNel successivo Medioevo si cominci\u00f2 a caratterizzare il paese con manufatti tuttora riconoscibili. Casinalbo, anticamente \"Casale Albini\", \u00e8 insediamento documentato fin dal IX secolo. Il nome era riferito a una casa-fortezza di propriet\u00e0 di un certo Albino. \nSi trattava probabilmente di un piccolo borgo a vocazione agricola, citato nel secolo successivo come \"villa\". Nel 1039 il marchese Bonifacio di Canossa entr\u00f2 in possesso di alcune terre a Casinalbo, cedutegli dai canonici della Chiesa di Parma.\nA met\u00e0 del Seicento venne costruita nel centro di Casinalbo l'Osteria del Portico .\nL'attivit\u00e0 economica pi\u00f9 importante, fino a met\u00e0 Novecento, era l'agricoltura, che fino a un secolo prima era stata l'unica attivit\u00e0. I proprietari della terra, per secoli, erano state famiglie aristocratiche con importanti incarichi nel Ducato Estense. \nAltri ritagli di terreno appartenevano ad enti religiosi: oltre all'esiguo beneficio parrocchiale, c'erano propriet\u00e0 di monasteri, conventi, parrocchie di Modena e non solo.\nErano eccezionali le famiglie proprietarie del fondo che lavoravano.\nI contadini erano sottoposti a contratti di diverso tipo, i pi\u00f9 frequenti erano: l'affitto, la mezzadria, la boaria.\nL'affittuario pagava un canone prestabilito e restava padrone dei raccolti, per\u00f2 se questi finivano male, ci rimetteva del suo e si rovinava. Il mezzadro forniva la met\u00e0 del bestiame, parte degli attrezzi e delle sementi oltre la forza lavoro, il resto lo metteva il padrone della terra. Era dimezzato il profitto, ma anche il rischio in caso di mala annata. Il boaro non aveva niente, all'infuori delle proprie braccia. Riceveva un compenso bastante alla sola sopravvivenza, a discrezione del padrone del terreno, ed essendo sempre analfabeta, poteva essere imbrogliato dal datore di lavoro, facilmente ma non necessariamente.\nC'era per\u00f2 chi stava peggio: i braccianti stagionali, che lavoravano continuativamente solo in occasione della mietitura, della vendemmia, o di altri lavori legati al raccolto o alla preparazione della terra; i braccianti giornalieri erano assunti per lavori occasionali: un parroco li chiama \"taglialegna\" perch\u00e9 uno dei loro impieghi ricorrenti consisteva nel sradicare alberi e farli a pezzi; infine c'erano i servitori, che vivevano e faticavano in una famiglia di contadini in cambio di un piatto di minestra e di posto nel fienile.\nI fatti storici riguardanti Casinalbo sono dati da eventi tragici subiti, come guerre, carestie ed epidemie.\nI contagi pi\u00f9 gravi per il paese furono: la peste del 1630, il colera del 1855, la febbre spagnola del 1917.\nLa popolazione era intorno alle cinquecento unit\u00e0 fino al XVIII secolo, il minimo fu toccato dopo la peste del Seicento, quando mor\u00ec pi\u00f9 della met\u00e0 delle persone e venne raddoppiato il cimitero.\nAll'inizio del Settecento le case erano 67, di cui sette ville. A fine Ottocento erano censite 133 case comprese 27 ville, per 1300 abitanti. Le case erano spesso fatte coi sassi di fiume e tetto di assi appoggiate su travi e travetti, e sopra le tegole. Non \u00e8 da escludere che altre parti delle abitazioni fossero di legno.\nMonumenti e luoghi d'interesse.\nChiesa di Santa Maria Assunta.\nLa chiesa venne costruita sugli antichi resti di una terramara. Nella seconda met\u00e0 dell'800 la terramara venne smantellata e i resti archeologici vennero portati al Museo Civico di Modena. I lavori della chiesa odierna sono iniziati nel 1989 e sono terminati nel 1992. In epoca Romana e nel Medioevo la zona era coltivata e popolata anche se non esisteva il centro urbano. La chiesa \u00e8 dedicata a Santa Maria Assunta, fu completamente ristrutturata nel 1521. Il campanile \u00e8 stato costruito negli anni '60 e lo possiamo trovare alla sinistra della chiesa stessa. Particolare all'interno della chiesa \u00e8 il quadro dell'Assunta che \u00e8 visibile appena si entra nell'edificio; agli angoli dell'opera possiamo trovare degli angeli; nella costruzione di questi ha partecipato anche Ermenegildo Luppi (autore del Monumento ai caduti), un ragazzo con uno spiccato talento per la scultura. Ai lati dell'altare possiamo trovare due spazi; questi erano riservati ai ragazzi dell'Operapia Bianchi; per questo i casinalbesi chiamavano queste aree \"La camra dell'opra\" che in dialetto modenese significa \"la camera dell'opera\". Sempre nel 1521 Casinalbo ebbe per la prima volta, un suo parroco: Don Guaitoli. \nAll'interno sulle panche in legno, erano stati incisi i nomi di alcune famiglie, che durante le messe vi si sedevano.\nVilla Bianchi.\nVilla Bianchi (in passato Opera Pia Bianchi) fu costruita per funzionare come istituto agrario. Giuseppe Gaetano Bianchi all'et\u00e0 di 77 anni fece un testamento dove dichiarava di lasciare i suoi beni all'istituto agrario. La villa fu in funzione dal 1842 al 1938. Nel 1953 la villa concede il permesso per un campo da calcio; nello stesso anno vennero ospitati 50 \"piccoli apostoli\" di don Zeno Saltini. All'epoca a Casinalbo c'erano 11 oratori. Attualmente, il Comune di Formigine mette a disposizione la struttura come risorsa strategica di coesione sociale.\nVilla Club la Meridiana.\nFu costruita nella prima met\u00e0 del settecento, quando i proprietari erano marchesi Giacomo e Paolo Bernardi, nobili veronesi trasferitisi a Modena verso la fine del seicento.\nSuccessivamente la villa fu ceduta ad Emilio Sacerdoti, banchiere ebreo di Modena e da questi pass\u00f2 a Fortunato Giovanardi verso il 1920: in questo periodo l'edificio sub\u00ec radicali modifiche, soprattutto nella struttura esterna. Interventi pi\u00f9 significativi si individuano nel balcone, reso pi\u00f9 ampio ed autonomo con la eliminazione dei due pilastri di sostegno, e nella torretta che fu sfondata da una finestra tipo \"terrazza\". Il solo corpo rimasto integro \u00e8 l'elegante chioschetto a cupola sferica, mentre la serra fu arricchita da fregi esterni, da un ampio cornicione e da grandi finestre ricostruite in forma tondeggiante. Nell'ampio parco sorge un padiglione che riprende il motivo classico del tempietto circolare, alleggerito per\u00f2 dalla volta in ferro battuto dalle intricate volute. L'originale accesso attraverso il viale alberato che dava un notevole effetto scenografico \u00e8 stato prima abbandonato e poi sovvertito dall\u2019attuale entrata situata sul lato posteriore della villa. La propriet\u00e0 fu acquistata dal Comune di Formigine nel 1970 circa, anni in cui fu proposto un vincolo sul parco; fu invece utilizzata come scuola materna finch\u00e9 nel 1979 fu trasformata nel Club la Meridiana. La villa \u00e8 stata inoltre ristrutturata da Roberto Corradi, di origine modenese; lo stile dell'intervento si allontana molto da quello Settecentesco.\nVilla Bonacini.\nLa Villa \u00e8 originaria del '700; \u00e8 stata ricostruita nell'ottocento dall'architetto Cesare Maestri. Francesco Bonacini nel 1932 vendette la Villa alla curia di Modena la quale venne venduta a Socrate Gardini. Nella villa ci abit\u00f2 il Vescovo, infatti all'interno della struttura, sul soffitto della scalinata si pu\u00f2 notare l'emblema episcopale. Talvolta la vendette al parroco Socrate Gardini dove fece un istituto pedagogico;questo istituto dopo pass\u00f2 ad un certo \"Lasagna\". La villa ospit\u00f2 ragazzi con disagio psicologico fino al 1960.\nNegli anni '70 venne chiuso l'istituto e la struttura fu venduta a Umberto Ansaloni e oggi appartiene agli eredi. L\u2019interno \u00e8 sfarzoso, con soffitti ornati da scene allegoriche, medaglioni e motivi decorativi; alle pareti i quadri si alternano ad affresco.\nVilla Giovanardi.\nVilla Giovanardi, in via Parozzi, fu costruita nel XVIII secolo dai marchesi Levizzani. La facciata principale presenta le aperture delle finestre decorate a stucco ed \u00e8 sormontata da un\u2019altana\u2013belvedere. Alle pertinenze della villa appartengono una serra e il pavaglione, posto nel parco della villa, la cui architettura, a pianta circolare con colonne, ricorda le forme di un tempietto classico.\nVilla Luigi.\nVilla Luigi, in via Sant'Onofrio. Edificio settecentesco con interno in stile rococ\u00f2.\nAntiche cartiere.\nIntorno alla fine dell'ottocento a Modena erano presenti sei cartiere: una a Svignano, due a Vignola, una terza a San Cesario, una a Casinalbo e l'altra a Formigine. A Casinalbo c'era una localit\u00e0 chiamata la Cartiera; era la pi\u00f9 antica: \u00e8 stata in uso dal 1475 al 1930. A Formigine la Cartiera era alla Pila; era chiamata Cartiera del Follo, esso \u00e8 un grosso pestello che serviva per battere gli stracci o le fibre vegetali macerate, per fare la carta. La Pila era una grande vasca dentro alla quale si pressava con il follo la pasta di carta. Essa cambi\u00f2 diversi proprietari; dal 1678 al 1800 fu di propriet\u00e0 della Confraternita di San Pietro. Nel 1867 si trasform\u00f2 in mulino che fin\u00ec alla famiglia Mantovani. Cess\u00f2 l'attivit\u00e0 nel 1975. Nelle due cartiere veniva prodotta un'ottima carta, veniva usata per la scrittura, per la stampa fine e filigranata. Le cartiere servivano Modena e altre citt\u00e0. Nei vari borghi si iniziarono a fabbricare le prime macchine agricole."}
{"id": "2432105", "revid": "93556", "url": "https://it.wikipedia.org/wiki?curid=2432105", "title": "Paolo Rossi (politico 1958)", "text": ""}
{"id": "2432108", "revid": "300067", "url": "https://it.wikipedia.org/wiki?curid=2432108", "title": "Jimmy V\u00e9rove", "text": "\u00c8 figlio di Yves-Marie V\u00e9rove e fratello di Franck V\u00e9rove."}
{"id": "2432112", "revid": "287204", "url": "https://it.wikipedia.org/wiki?curid=2432112", "title": "Jimmy Verove", "text": ""}
{"id": "2432113", "revid": "767487", "url": "https://it.wikipedia.org/wiki?curid=2432113", "title": "DFB-Pokal 1985-1986", "text": "La DFB Cup 1985-86 fu la 43\u00aa edizione del torneo. 64 squadre si sfidarono in sei turni. In finale il sconfisse il 5 \u2013 2."}
{"id": "2432117", "revid": "767487", "url": "https://it.wikipedia.org/wiki?curid=2432117", "title": "Antonio Rusconi", "text": "Ha ricoperto per due mandati consecutivi, dal 1995 al 2004, la carica di sindaco di Valmadrera. Alle elezioni del 26 maggio 2019 \u00e8 stato eletto, per la sua terza volta, sindaco nello stesso Comune."}
{"id": "2432118", "revid": "28592", "url": "https://it.wikipedia.org/wiki?curid=2432118", "title": "Ordinamento autocratico", "text": ""}
{"id": "2432123", "revid": "595001", "url": "https://it.wikipedia.org/wiki?curid=2432123", "title": "Fermo Zannoni", "text": "Biografia.\nDopo essersi classificato secondo nel 3\u00ba torneo nazionale di Milano del 1881 (vinto da Carlo Salvioli), vinse i campionati italiani del 1883 (4\u00ba torneo nazionale di Venezia) e del 1886 (5\u00ba torneo nazionale di Roma). \u00c8 considerato il campione italiano del periodo 1883-1892. \nDottore in medicina, si arruol\u00f2 nella Regia Marina e fu assegnato a Venezia come medico di seconda classe. Nel 1883 fu promosso alla prima classe e inviato alla Maddalena. Dopo essere tornato a Venezia, si imbarc\u00f2 sull'incrociatore \"Lombardia\" per un viaggio di istruzione verso il Sudamerica.\nMentre la nave si trovava in sosta nel porto di Rio de Janeiro si trov\u00f2 coinvolta in una grave epidemia di febbre gialla e venne messa in quarantena nell'Isola Grande. Zannoni fu tra i pi\u00f9 colpiti dall'epidemia e venne ricoverato in un lazzaretto che era stato predisposto sull'isola. Vi trov\u00f2 la morte a soli 34 anni il 1\u00ba febbraio del 1896. \nSalvioli lo considerava il pi\u00f9 forte giocatore dell'Ottocento dopo Serafino Dubois. Riguardo al suo stile di gioco scrisse di lui: - \"Freddo, impassibile, tenace, prudente, avveduto, profondo analizzatore, si trincera nel fondo della scacchiera e aspetta. \u00c8 forse il solo giocatore italiano che possa aspirare con qualche fondamento di rappresentare fra qualche anno con onore l'Italia all'estero\". \nDal 1884 al 1887 redasse la rubrica scacchistica della rivista di enigmistica padovana \"La Sfinge di Antenore\". Collabor\u00f2 anche alla Nuova Rivista degli scacchi."}
{"id": "2432125", "revid": "110157", "url": "https://it.wikipedia.org/wiki?curid=2432125", "title": "John Armoy Knox", "text": "Nato in un piccolo villaggio della contea di Antrim, in Irlanda del Nord, nel 1871 emigr\u00f2 negli Stati Uniti e si stabil\u00ec ad Austin, in Texas. Nel 1875 spos\u00f2 Letitia McDonald e da lei ebbe tre figli. Nel 1881 insieme ad Alexander E. Sweet fond\u00f2 il giornale \"Texas Siftings\". In seguito si dedic\u00f2 all'attivit\u00e0 di scrittore e fu uno dei creatori del mito del cowboy."}
{"id": "2432128", "revid": "287204", "url": "https://it.wikipedia.org/wiki?curid=2432128", "title": "Societ\u00e0 Sportiva Calcio Palermo 1976-1977", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1976-1977.\nStagione.\nAl quarto anno consecutivo in Serie B, il Palermo ottiene il tredicesimo posto con 33 punti. La squadra rosanero ha cambiato tre allenatori per cercare la giusta quadratura, prima Antonio De Bellis, quindi Giuseppe Grassotti (per la sola 30\u00aa giornata di campionato), infine Fernando Veneranda. Riuscendo a mantenere senza tante difficolt\u00e0 la categoria. Con 7 reti il miglior marcatore di stagione \u00e8 stato Sergio Magistrelli.\nNella Coppa Italia la compagine siciliana prima del campionato ha disputato il terzo girone di qualificazione, che \u00e8 stato vinto dall'Inter, davanti alla Fiorentina, al Palermo, al Varese ed al Pescara.\nRosa.\nPresidente: Renzo Barbera\nAltri giocatori: D'Agostino, S. Esposito\nRisultati.\nCoppa Italia.\nTerzo Girone.\nClassifica finale del terzo girone di qualificazione: Inter punti 7, Fiorentina punti 6, Palermo e Varese punti 3, Pescara punti 1.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2432129", "revid": "767487", "url": "https://it.wikipedia.org/wiki?curid=2432129", "title": "Willie Redden", "text": ""}
{"id": "2432132", "revid": "1543377", "url": "https://it.wikipedia.org/wiki?curid=2432132", "title": "Carlo Osellame", "text": "Carriera.\nGiocatore.\nI primi anni.\nCresciuto nelle giovanili del Montebelluna, sua citt\u00e0 natale, esord\u00ec con essa nel calcio professionistico nel 1969-1970 in Serie D. Nel 1971 pass\u00f2 al , dove disput\u00f2 una stagione in Serie C (siglando tre reti in 30 incontri) durante la quale la squadra retrocesse in quarta divisione. Nella stagione successiva marc\u00f2 30 ulteriori presenze mettendo a segno due reti, prima di passare, nel novembre 1973, alla Pro Vasto dove gioc\u00f2 16 partite.\nTornato a Treviso nell'estate del 1974, contribu\u00ec con otto reti in 32 incontri alla promozione dei veneti in Serie C, dove nel 1975-1976 disput\u00f2 37 gare siglando dodici reti. Nel 1976 venne ingaggiato dal Palermo, con la cui maglia disputa tre stagioni in Serie B, siglando dodici reti in 90 gare complessive e raggiungendo la finale della Coppa Italia 1978-1979, dove i siciliani furono sconfitti dalla Juventus.\nIn Serie A con il Cagliari.\nNel 1979 venne acquistato dal Cagliari, con il quale esord\u00ec in Serie A il 23 settembre in -Cagliari (0-0): al termine della sua prima stagione marc\u00f2 24 presenze. Nella seconda stagione in Sardegna, arriv\u00f2 per lui la prima rete con la maglia rossobl\u00f9 (siglata il 5 maggio 1981, nella gara contro il , terminata 1-1) e si ripet\u00e9 due settimane dopo contro il , segnando il gol della vittoria per 2-1: alle due reti aggiunse 27 presenze da titolare\nNel 1981-1982 Osellame fu ancora titolare del centrocampo cagliaritano, e sigl\u00f2 tre reti: il gol-vittoria nella gara contro il del 29 novembre 1981 (1-0) e una doppietta nel pareggio per 2-2 contro il Bologna il 24 gennaio 1982. A fine stagione le sue presenze ammontarono a 24: nell'estate dello stesso anno venne ceduto all'Atalanta. Con i sardi segn\u00f2 complessivamente cinque reti in 75 gare di campionato.\nGli ultimi anni di carriera.\nOsellame inizi\u00f2 quindi la stagione 1982-1983 nelle file dell'Atalanta, con la quale gioc\u00f2 sei partite in Serie B senza mettere a segno alcuna rete, prima di essere ceduto nella sessione autunnale del calciomercato al in Serie C1.\nDall'ottobre del 1982 al giugno del 1984 Osellame milit\u00f2 quindi con i modenesi, dove sigl\u00f2 due reti in 57 incontri, prima di tornare nella sua squadra originaria, il Montebelluna, dove rimase per tre stagioni segnando cinque reti in 89 partite: nel 1987 pass\u00f2 alla Feltrese dove chiuse la carriera dopo una stagione, all'et\u00e0 di 37 anni.\nAllenatore.\n L'anno dopo venne chiamato ad allenare il Giorgione, dal quale fu esonerato a met\u00e0 stagione per gli scarsi risultati conseguiti. Negli anni 1990 divent\u00f2 l'allenatore , e della Primavera dei sardi dal 1993 al 1995. Nel 1997 divenne allenatore della Primavera del Treviso, incarico ricoperto fino al 2000.\nNegli anni successivi ha allenato le giovanili della sua squadra natale, il Montebelluna, guidando in alcuni casi anche la prima squadra; qui ha vinto tre titoli italiani nelle categorie giovanili: nel 2003 con gli Allievi, nel 2006 ancora con la stessa categoria e nel 2011 con i Giovanissimi."}
{"id": "2432148", "revid": "287204", "url": "https://it.wikipedia.org/wiki?curid=2432148", "title": "Valerio Majo", "text": "Carriera.\nGiocatore.\nHa esordito in Serie A con la maglia del il 1\u00ba ottobre 1978 in Napoli- (2-1).\nHa giocato in massima serie anche con la maglia del , totalizzando complessivamente 74 presenze e 2 reti in Serie A.\nHa militato inoltre in Serie B con , Palermo (in due diversi periodi) e , collezionando fra i cadetti 275 presenze e 16 reti.\nHa concluso la sua carriera nel 1986 con il , a seguito del suo coinvolgimento nello scandalo calcioscommesse rimediando una squalifica di tre anni.\nAllenatore e dirigente.\nA inizio carriera \u00e8 stato allenatore in seconda del Palermo e successivamente alla guida dei Giovanissimi Regionali.\nSubentrato sulla panchina dell' il 28 gennaio 2009 al posto di Rosolino Puccica (21\u00aa giornata) dopo essere stato l'allenatore degli Allievi Nazionali, il 20 aprile dello stesso anno ne viene esonerato dalla guida tecnica dopo sole 10 giornate.\n\u00c8 stato dirigente del Mazara."}
{"id": "2432156", "revid": "91386460", "url": "https://it.wikipedia.org/wiki?curid=2432156", "title": "Pietro Giovanni Boateri", "text": "Biografia.\nPass\u00f2 tutta la sua esistenza in Asti interessandosi principalmente alla lettura ed interpretazione delle lapidi e delle iscrizioni che riguardavano i religiosi astigiani, inoltre teneva un diario degli avvenimenti principali della citt\u00e0.\nL'imponente lavoro svolto durato tutta la vita conflu\u00ec nel volume \"Asti Sacra\" pubblicato nel 1807. Il volume comprendeva una serie cronologica-storica dei vescovi della Chiesa di Asti e notizie relative alle chiese e ai conventi della diocesi.\nMolti degli scritti del Boateri alla sua morte vennero acquisiti dall'abate Filippo Soteri e custoditi nel castello di Settime. In seguito le carte passarono alla Regia Deputazione Subalpina di Storia Patria."}
{"id": "2432163", "revid": "1573940", "url": "https://it.wikipedia.org/wiki?curid=2432163", "title": "Chiesa della Madonna del Rinfresco", "text": "La chiesa della Madonna del Rinfresco \u00e8 un edificio religioso di Acri.\nStoria.\nLa chiesa venne edificata dal parroco Giacomo De Piris nel 1521 a seguito dell'apparizione leggendaria ad un'anziana signora del luogo. Secondo il racconto, la donna raccont\u00f2 che mentre andava a lavare il bucato al fiume si ferm\u00f2 per dissetarsi e, stanca dal troppo lavoro, invoc\u00f2 la Vergine, che le apparve e le chiese di scavare un pozzo proprio in quel luogo per benedire quella terra che era stata bagnata da troppo sangue umano. Cento anni prima infatti la citt\u00e0 prov\u00f2 proprio in quel luogo il peggiore assedio della sua storia ad opera dell'esercito aragonese nel 1462, e proprio in quel luogo esisteva la \"Giudeica\", l'antico quartiere ebraico. Sempre secondo la leggenda locale, inizialmente la donna raccont\u00f2 la storia dell'apparizione al parroco, che dopo qualche titubanza inizi\u00f2 i lavori: a poco pi\u00f9 di un metro sgorg\u00f2 acqua freschissima, limpidissima e abbondante; al pozzo con l'immagine della Vergine affluiva una grande quantit\u00e0 di popolo, dato che l'acqua era ritenuta miracolosa, e si faceva bere per prima ai bambini che erano portati in processione. Successivamente si eresse alla fine del 1540 la chiesetta, ma dell'originario splendore non rimase nulla a causa dell'incendio avvenuto a met\u00e0 dell'Ottocento. La chiesa fu ricostruita ed ogni anno viene ripetuta la solenne celebrazione, con l'usanza di portare una bottiglia d'acqua ai propri cari o di berne un bicchiere chiedendo soccorso alla Madonna. Questa chiesetta \u00e8 situata nei pressi del torrente Calamo e appartiene alla parrocchia di San Domenico di Acri."}
{"id": "2432170", "revid": "1982", "url": "https://it.wikipedia.org/wiki?curid=2432170", "title": "Fl\u00e8che Wallonne", "text": ""}
{"id": "2432173", "revid": "587852", "url": "https://it.wikipedia.org/wiki?curid=2432173", "title": "Fota", "text": ""}
{"id": "2432174", "revid": "767487", "url": "https://it.wikipedia.org/wiki?curid=2432174", "title": "Obsessed (film)", "text": "Obsessed, noto anche col titolo Obsessed - Passione fatale, \u00e8 un film thriller del 2009 diretto da Steve Shill e interpretato da Idris Elba, Beyonc\u00e9 Knowles, Ali Larter. Il film \u00e8 stato distribuito nelle sale italiane il 17 luglio 2009.\nTrama.\nDerek Charles, importante e benestante uomo d'affari, \u00e8 felicemente sposato con Sharon e padre di Kyle. Un giorno Derek conosce Lisa Sheridan, l'attraente nuova segretaria del suo ufficio, con cui inizialmente stringe un rapporto cordiale; Lisa comincia per\u00f2 a dimostrarsi invadente e, alla festa di Natale dell\u2019ufficio, tenta di sedurre Derek, che la rifiuta. Il giorno dopo, mentre Derek si prepara a uscire dal parcheggio dell\u2019ufficio, Lisa lo ferma, sale in auto e, dopo essersi scusata per il suo comportamento alla festa di Natale, si spoglia di fronte a lui, che la respinge di nuovo e la caccia dalla propria auto. Il giorno dopo Derek \u00e8 intenzionato a parlare al suo capo del comportamento di Lisa, ma questi lo informa che la donna \u00e8 stata sostituita da un'altra assistente e pertanto non verr\u00e0 pi\u00f9 in quell'azienda; Derek pensa dunque che sia finita. Dopo alcuni giorni Derek deve partire per un viaggio di lavoro con alcuni suoi colleghi. Una volta giunto in albergo, s'imbatte nuovamente in Lisa, che gli fa altre profferte. Dopo essere stata rifiutata per l\u2019ennesima volta, Lisa tenta il suicidio seminuda nella stanza di Derek, che, appena la trova, chiama i soccorsi. In ospedale la ragazza viene ritenuta una vittima e viene cos\u00ec chiamata la polizia; Lisa racconta d'avere una relazione con Derek. Scoperto il tutto, Sharon crede alla versione di Lisa e chiede il divorzio dal marito; Lisa sparisce per diversi giorni e Derek riesce a riavvicinarsi alla moglie ma, quando ritorna, Lisa diventa sempre pi\u00f9 aggressiva: prima rapisce il piccolo Kyle per poi farlo ritrovare nell\u2019auto di Derek, poi entra furtivamente nella casa dei due coniugi. Al rientro in casa di Sharon, che ha ormai capito come stanno davvero le cose, avviene un violento scontro tra le due donne, al cui termine Lisa trover\u00e0 la morte precipitando dal piano superiore dell'appartamento a quello sottostante.\nAccoglienza.\nBeyonc\u00e9 Knowles \u00e8 stata nominata ai Razzie Awards 2009 come peggior attrice protagonista, mentre Ali Larter come Peggior attrice non protagonista."}
{"id": "2432177", "revid": "320578", "url": "https://it.wikipedia.org/wiki?curid=2432177", "title": "Fl\u00e8che Wallonne 2009", "text": ""}
{"id": "2432190", "revid": "1005847", "url": "https://it.wikipedia.org/wiki?curid=2432190", "title": "Emendamenti della Costituzione irlandese", "text": "Un emendamento pu\u00f2 essere proposto su qualsiasi parte della Costituzione, la legge fondamentale dell'Irlanda, ma pu\u00f2 essere approvato soltanto tramite un referendum. Un emendamento deve essere approvato da entrambe le camere del Parlamento, per poi passare all'approvazione popolare mediante un referendum ed infine essere promulgata dal Presidente della Repubblica. Oltre ai referendum costituzionali, la Costituzione prevede, in circostanze straordinarie, referendum su una legge ordinaria, circostanza ancora mai avvenuta.\nProcedura.\nLa procedura per l'emendamento della costituzione \u00e8 prevista dall'articolo 46. Una proposta di emendamento deve esser presentata sotto forma di legge di modifica costituzionale per emendare che proviene dal D\u00e1il \u00c9ireann (Camera bassa del Parlamento); deve prima essere approvato formalmente sia dal D\u00e1il che dal Senato, che in pratica ha il potere soltanto di far ritardare la promulgazione dell'emendamento approvato dal D\u00e1il, in questo caso l'emendamento deve essere approvato da un referendum popolare. Per l'approvazione \u00e8 sufficiente in Parlamento una maggioranza semplice mentre per quanto riguarda il referendum non \u00e8 previsto un quorum sulla partecipazione dell'elettorato. Nel referendum possono votare solo coloro che hanno la cittadinanza irlandese, dopo il referendum l'emendamento dev'essere promulgato dal Presidente della Repubblica."}
{"id": "2432194", "revid": "124123", "url": "https://it.wikipedia.org/wiki?curid=2432194", "title": "Charlie Siringo", "text": "Figlio di un immigrato genovese, la sua prima attivit\u00e0 fu quella di cowboy. In seguito, condusse con un suo gruppo di uomini la caccia a Billy the Kid ma non partecip\u00f2 personalmente alla cattura del bandito, perch\u00e9 le sue ricerche si erano indirizzate altrove. Conobbe personalmente Pat Garrett durante la messa all'asta, da parte dello sceriffo, della pistola del bandito ed in quell'occasione ricevette dallo stesso Garrett il racconto di come si erano svolti i fatti riguardo alla cattura di The Kid. Siringo lavor\u00f2 come investigatore, per la Pinkerton National Detective Agency tra la fine del XIX secolo e l'inizio del XX secolo. Siringo fu il primo a scrivere sul West. Dei suoi libri, estremamente interessanti sulla vita del west della met\u00e0 dell'800, \"A Texas Cowboy: or, Fifteen Years on the Hurricane Deck of a Spanish Pony\" \u00e8 stato tradotto in italiano e pubblicato con il titolo \"Un Cowboy del Texas: Quindici anni di avventure a cavallo\". Intorno al 1910, grazie alle esperienze vissute in prima persona, C. A. Siringo fu il prezioso consulente a Hollywood nella realizzazione dei primi film del genere western."}
{"id": "2432200", "revid": "300067", "url": "https://it.wikipedia.org/wiki?curid=2432200", "title": "\u017deljko Pavli\u010devi\u0107", "text": ""}
{"id": "2432201", "revid": "25152", "url": "https://it.wikipedia.org/wiki?curid=2432201", "title": "Cavaliere di Bahaullah", "text": ""}
{"id": "2432202", "revid": "287204", "url": "https://it.wikipedia.org/wiki?curid=2432202", "title": "Zeljko Pavlicevic", "text": ""}
{"id": "2432203", "revid": "309289", "url": "https://it.wikipedia.org/wiki?curid=2432203", "title": "Suolama", "text": "La Suolama (in lingua sacha \u0421\u0443\u043e\u043b\u0430\u043c\u0430; \"Suolema\") \u00e8 un fiume della Russia siberiana nordorientale (Sacha-Jacuzia), affluente di sinistra dell'Anabar.\nNasce dal lago Kieng-Kju\u00ebl', nel bassopiano della Siberia settentrionale, scorrendo con direzione nordorientale in una regione remota e disabitata coperta dalla tundra artica. I principali affluenti sono Lastik (121\u00a0km) e Popere\u010dnaja (110\u00a0km), entrambi provenienti dalla destra idrografica.\n\u00c8 gelata, mediamente, dai primi di ottobre ai primi di giugno."}
{"id": "2432204", "revid": "79454", "url": "https://it.wikipedia.org/wiki?curid=2432204", "title": "Chiara Tomaselli", "text": ""}
{"id": "2432206", "revid": "25152", "url": "https://it.wikipedia.org/wiki?curid=2432206", "title": "Cavalieri di Bahaullah", "text": ""}
{"id": "2432208", "revid": "125674208", "url": "https://it.wikipedia.org/wiki?curid=2432208", "title": "Fono Vi. Pi. Italia", "text": "La Fono Vi. Pi. Italia S.p.A. \u00e8 stata una concessionaria di pubblicit\u00e0 che, dal 1974, operava nel mercato dell\u2019\"area Nielsen 4\". Faceva parte del \"gruppo Telenorba\" ed aveva sede a Conversano. Si occupa della vendita di spazi in televisione \"(spot, televendite, messaggi promozionali ed elettorali, teletext)\"; di pubblicit\u00e0 in radio; di inserzioni su giornali e su internet.\n\u00c8 stata la concessionaria esclusiva per la pubblicit\u00e0 delle emittenti televisive: Telenorba 7, Telenorba 8, TP9, Telefoggia; delle radio: Radionorba, Radionorba Music, Radio Master e Radio Margherita; opera nel settore stampa con Business, bisettimanale di annunci economici della Edinorba.\nStoria della Azienda.\nLa storia della Fono Vi. Pi. Italia si sovrappone alle vicende della pubblicit\u00e0 in Italia meridionale e spazia in tutti i \"media\": dal cinema alla stampa, dalla radio alla televisione, dal televideo a internet.\nQuando, nel 1974, nasce l'emittente Telenorba a Conversano, su impulso di Luca Montrone, affida la vendita degli spazi pubblicitari alla Fonovipi \"(Fono Video Pubblicit\u00e0 Italia)\", gi\u00e0 operante come concessionaria di pubblicit\u00e0, societ\u00e0 del gruppo Opus Proclama di Milano, che si occupa di pubblicit\u00e0 al cinema.\nIl 1984 \u00e8 l\u2019\"anno della svolta\": la Fono Vi.pi. di Milano non conferma a Telenorba il \"minimo garantito\" per la pubblicit\u00e0 e il 4 dicembre si costituisce la \"Fonovipi Puglia S.p.A.\" tra l'emittente ed i milanesi, con sede a Bari, diretta da Carlo Momigliano: si occupa della vendita di spazi pubblicitari; assorbe l'organizzazione commerciale in Puglia con filiali a Foggia e Lecce. Montrone nel 1987 diventa presidente del \"circuito nazionale\" Italia 7. Nel frattempo sorge il \"settore stampa\" che si occupa di Business, che esce a Bari e si stampa nella tipografia del Quotidiano di Lecce. Il gruppo Telenorba nel 1989 acquista la maggioranza della Fono Vi.p.i. Puglia ed espande l'attivit\u00e0 con le filiali a Taranto e Barletta. Raddoppia in febbraio la periodicit\u00e0 del giornale Business.\nMa soltanto nel 1990 la societ\u00e0 modifica definitivamente la ragione sociale in Fono Vi.p.i. Italia; gli amministratori delegati Luca Montrone e Matteo Chiarappa aumentano il capitale, aprono la filiale a Milano e, nel 1992 trasferiscono la sede da Bari a Conversano.\nNegli \"ultimi anni\" la concessionaria sviluppa la pubblicit\u00e0 delle emittenti televisive (Telenorba 7, Telenorba 8, TP 9 e Tele Foggia); delle radio (Radionorba, Radionorba Music, Radio Master e Radio Margherita); nel settore stampa (Business). Nasce il settore \"new media\", che si occupa di Tn video \"(il servizio teletext di Telenorba7)\", del digitale terrestre, di internet."}
{"id": "2432209", "revid": "486946", "url": "https://it.wikipedia.org/wiki?curid=2432209", "title": "Fono Vipi", "text": ""}
{"id": "2432210", "revid": "729019", "url": "https://it.wikipedia.org/wiki?curid=2432210", "title": "SeaWorld", "text": "Il SeaWorld \u00e8 una catena statunitense di parchi marini e giardini zoologici; ne possiede in diverse citt\u00e0 del mondo tra cui San Diego, Orlando, San Antonio e Dubai (2012).\nSan Diego.\nIl primo parco ad aprire si trova in California a San Diego.\nIl parco contiene:"}
{"id": "2432212", "revid": "486946", "url": "https://it.wikipedia.org/wiki?curid=2432212", "title": "Tony Tough and the Night of Roasted Moths", "text": "Tony Tough and the Night of Roasted Moths, conosciuto anche come Tony Tough e la notte delle falene abbrustolite, \u00e8 un'avventura punta e clicca italiana sviluppata da Nayma Software e Prograph Research per PC.\nL'avventura grafica presenta massicci riferimenti (come, per esempio, alcuni personaggi e oggetti praticamente identici) a giochi LucasArts come \"Day of the Tentacle\" o \"Sam &amp; Max Hit the Road\".\nNel 2006 \u00e8 uscito il prequel \"\", ma non nel paese di creazione del gioco, ancora una volta l'Italia. A fronte di una grafica completamente diversa, quasi pi\u00f9 \"matura\", la storia \u00e8 invece ambientata nel Nuovo Messico negli anni 50 e pone le basi per la futura carriera da investigatore di Tony, che qui indaga su apparizioni aliene.\nNel 2011 entra tra i titoli supportati da ScummVM mentre il 7 maggio 2015 \u00e8 stato reso disponibile su Steam.\nTrama.\nTony Tough \u00e8 un investigatore privato che lavora alla prestigiosa agenzia investigativa Wallen &amp; Wallen. Personaggio simpatico e bizzarro, emarginato e deriso dai suoi colleghi per i suoi metodi e le sue idee spesso un po' fantasiose, si \u00e8 incaricato di dare la caccia a un misterioso ladro che ogni anno ruba dolci la notte di Halloween, e al quale ormai sta dietro da anni. Proprio in una delle tante notti di Halloween viene rapito il suo amato tapiro viola, Pantagruel (che Tony crede essere un cane), e decide cos\u00ec di cercarlo: le sue indagini lo porteranno nel parco di divertimenti vicino all'agenzia, Halloween Park, dove si svolge la maggior parte del gioco. Scoprir\u00e0 alla fine che Pantagruel era stato rubato dal ladro di dolci ricercato da Tony, Jack o' Lantern, padrone del parco che si voleva vendicare su di lui.\nModalit\u00e0 di gioco.\n\"Tony Tough and the Night of Roasted Moths\" \u00e8 un'avventura punta e clicca, con prospettiva in terza persona. La maggior parte degli elementi interattivi consiste nel porre domande agli altri personaggi, nel raccogliere oggetti e nel combinarli tra loro e risolvere diversi enigmi. Il giocatore pu\u00f2 deporre gli oggetti nell'inventario, attraverso il quale pu\u00f2 combinarli, usarli ed esaminarli. Certe azioni possono essere compiute in tempi diversi, altre invece risultano inutili ai fini della soluzione, cos\u00ec come alcuni oggetti non vengono mai utilizzati."}
{"id": "2432213", "revid": "110157", "url": "https://it.wikipedia.org/wiki?curid=2432213", "title": "William Lawrence Chittenden", "text": "Le sue principali raccolte di poesie sono:"}
{"id": "2432214", "revid": "287204", "url": "https://it.wikipedia.org/wiki?curid=2432214", "title": "Lausanne Hockey Club", "text": "Il Lausanne Hockey Club (abbreviato Lausanne HC) \u00e8 una squadra di hockey su ghiaccio con sede nella citt\u00e0 svizzera di Losanna, nel Canton Vaud. Fu fondata nel 1922. Attualmente la squadra milita nel massimo campionato svizzero, la Lega Nazionale A. I colori sociali sono il rosso ed il bianco. Le partite casalinghe vengono disputate presso la Patinoire de Malley, che pu\u00f2 contenere spettatori.\nNel corso della sua storia la squadra ha conquistato sei titoli di Lega Nazionale B e ha vinto per una volta il titolo di Prima Lega nel girone Ovest.\nStoria.\nIl Lausanne HC nacque nel 1922, ed \u00e8 una delle squadre di hockey su ghiaccio pi\u00f9 antiche di Svizzera. Verso il 1938 il quartier generale della squadra si spost\u00f2 nel quartiere di Montchoisi, e nasce il \"Montchoisi Hockey Club\". Dal 1949 il nome torn\u00f2 ad essere l'attuale \"Lausanne HC\".\nTrascorse molte stagioni in Lega Nazionale A, senza per\u00f2 mai raggiungere alcun successo, solamente due secondi posti nel 1950 e nel 1951. Nel 1992 la squadra dichiar\u00f2 bancarotta, ma grazie al supporto dei tifosi in breve tempo la squadra torn\u00f2 a militare nelle massime divisioni del campionato svizzero, fino ad essere promossa in LNA a inizio degli anni 2000. Nelle stagioni 2008-2009 e 2009-2010 il Lausanne HC non riusc\u00ec a conquistare la promozione dopo essere stato sconfitto entrambe le volte in gara-7 dall'EHC Biel.\nNella stagione 2012/2013, il Losanna ha battuto gli SCL Tigers alla sesta partita che si \u00e8 conclusa sul punteggio di 3-2 \u00e0 Malley. Il Lausanne HC \u00e8 promosso in LNA."}
{"id": "2432216", "revid": "263989", "url": "https://it.wikipedia.org/wiki?curid=2432216", "title": "Lausanne HC", "text": ""}
{"id": "2432219", "revid": "767487", "url": "https://it.wikipedia.org/wiki?curid=2432219", "title": "Gordon Haskell", "text": "La sua fama \u00e8 dovuta per lo pi\u00f9 alla permanenza nei King Crimson all'inizio degli anni settanta. Col gruppo di Robert Fripp Haskell contribu\u00ec come seconda voce solista del brano \"Cadence and Cascade\", nell'album \"In the Wake of Poseidon\", e come bassista e cantante solista in \"Lizard\", entrambi pubblicati nel 1970. Prima di entrare nei King Crimson, aveva collaborato con Fripp in una versione embrionale della League of Gentlemen, ma ne era uscito per via di discordanze sull'orientamento musicale del progetto.\nIn seguito port\u00f2 avanti un'apprezzata carriera solista, maggiormente legata alla musica folk rispetto alle sue precedenti esperienze. Un suo singolo, \"How Wonderful You Are\", dall'album \"Look Out\", divenne la canzone pi\u00f9 richiesta nella storia della BBC Radio 2, oltre a vendere 400.000 copie.\nDiscografia.\nSolista.\nAlbum studio"}
{"id": "2432228", "revid": "425388", "url": "https://it.wikipedia.org/wiki?curid=2432228", "title": "Frederick Marryat", "text": "Contemporaneo e conoscente di Charles Dickens, fu uno dei pionieri dei romanzi ambientati sul mare.\nLe sue due opere principali sono il romanzo semi-autobiografico \"Mr Midshipman Easy\" e il romanzo per bambini \"The Children of the New Forest\".\nDel repertorio dei romanzi marinareschi fa parte il racconto \"Il Vascello Fantasma\", che si basa sulla celebre leggenda dell'Olandese Volante.\nBiografia.\nNato a Londra fu il secondogenito di quindici figli. Suo padre, Joseph Marryat, era un facoltoso mercante e rappresentante nel parlamento. Dopo aver cercato di abbandonare gli studi per ben due volte per imbarcarsi su una nave e prendere il mare, il giovane Marryat convinse suo padre a farlo arruolare nella \"Royal Navy\" e a salire cos\u00ec nel settembre 1806 sulla fregata \"HMS Imp\u00e9rieuse\", comandata dal leggendario Lord Thomas Cochrane, in qualit\u00e0 di aspirante guardiamarina.\nTra il 1813 ed il 1815 inizi\u00f2 a manifestare i sintomi della emottisi, sembra nel tentativo di salvare un marinaio uscito fuori bordo. Risalgono infatti a questo periodo diversi certificati di merito attribuiti dalla \"Royal Humane Society\".\nAdattamenti per il cinema e la tv.\nDai suoi romanzi, sono stati tratti svariati adattamenti cinematografici e televisivi."}
{"id": "2432229", "revid": "830939", "url": "https://it.wikipedia.org/wiki?curid=2432229", "title": "Lingua tonkawa", "text": "La lingua tonkawa era parlata in Oklahoma, Texas e Nuovo Messico dai Tonkawa, un popolo di nativi americani. Una lingua isolata, senza parentele con nessuna lingua conosciuta, il Tonkawa \u00e8 ora estinto, ed i membri della trib\u00f9 Tonkawa parlano oggi solo inglese.\nFonetica.\nVocali.\nIl Tonkawa ha 10 vocali:\nConsonanti.\nIl Tonkawa ha 15 consonanti:\nProcessi fonologici.\nUna caratteristica interessante della fonologia tonkawana \u00e8 che le vocali nelle parisillabe sono ridotte. Cio\u00e8, le vocali lunghe sono abbreviate, mentre le vocali brevi scompaiono.\nSistema di scrittura.\nL'ortografia utilizzata sul sito della Trib\u00f9 Tonkawa \u00e8 molto simile alla notazione fonetica americanista.\nLe vocali lunghe sono indicate con un punto mediano successivo &lt; \u00b7 &gt;. L'affricata \u00e8 scritta come &lt; c &gt;. La pausa glottidale \u00e8 scritta o come un apostrofo &lt; ' &gt; o con un punto interrogativo soprascritto &lt; ? &gt;. Lo scivolamento palatale \u00e8 scritto come &lt; y &gt;.\nL'ortografia usata nei \"Tonkawa Texts\" di Hoijer \u00e8 una versione posteriore della trascrizione americanista. Essa usa i due punti per le vocali lunghe &lt; : &gt; ed il simbolo tradizionale della pausa glottidale &lt; &gt;.\nEsempio.\nIl testo seguente \u00e8 la prima delle quattro frasi de \"Coyote e Lepre selvatica\", dai \"Tonkawa Texts\" di Hoijer.\nTraduzione:\nIn questa traduzione, \"D\" \u00e8 un'abbreviazione per \"si dice\", e \"sudd\" per \"la suddetta\"."}
{"id": "2432231", "revid": "326822", "url": "https://it.wikipedia.org/wiki?curid=2432231", "title": "Tony Tough", "text": ""}
{"id": "2432232", "revid": "373458", "url": "https://it.wikipedia.org/wiki?curid=2432232", "title": "Carl Anton Postl", "text": ""}
{"id": "2432235", "revid": "1573940", "url": "https://it.wikipedia.org/wiki?curid=2432235", "title": "Convento di San Francesco (Guardia Sanframondi)", "text": "Il convento di San Francesco \u00e8 un'architettura religiosa sita nel comune di Guardia Sanframondi ed oggi in degrado.\nStoria.\nLa sua costruzione risale al XVII secolo. Nel 1612 alcuni guardiesi si recarono a Napoli pregando il Padre Superiore dei Francescani di inviare a Guardia dei Frati da messa e degli Oblati, dato che c'era l'intenzione di erigere per essi un convento. Solo tre anni dopo, padre Francesco Michele da Napoli, dietro invito di Sigismondo Gambacorta, vescovo, si rec\u00f2 a Guardia per piantare una croce nella zona in cui doveva erigersi il Convento e, nel 1616, proprio questo vescovo pose la prima pietra. \nL'Universitas acquist\u00f2 diversi terreni per ampliare l'edificio e solo nel 1629 i frati lo poterono abitare. Il sisma del 1688 distrusse completamente l'architettura, che fu rifatta dieci anni dopo; durante il terremoto che si verific\u00f2 nel 1805 il campanile fu ridotto in macerie. \nA causa della soppressione degli ordini religiosi, il convento fu costretto a chiudere i battenti nel 1810. Per ventitr\u00e9 anni fu prima adibito a caserma, poi a carcere, e ancora a pretura e a scuola. Solo nel 1833 i frati ritornarono a Guardia, fino a quando, nel 1866, in seguito alle leggi eversive di Gioacchino Murat, il convento fu soppresso. Nel 1900, l'amministrazione comunale lo concesse nuovamente ai frati, che lo abbandonarono definitivamente nel 1951 per le condizioni pericolanti dell'edificio. \nDescrizione.\nIl convento, era in evidente stato di inagibilit\u00e0, \u00e8 strutturato intorno al chiostro a pianta quadrangolare ed avente un portico con colonne in pietra locale lavorata ed affreschi barocchi del Michele Foschini sotto le volte, oggi perduti. La chiesa conosciuta anche col nome di Sant'Antonio, \u00e8 costituita da sei cappelle laterali; \u00e8 in stile barocco ma il suo arredo \u00e8 stato negli anni trafugato dai ladri e devastato dall'incuria. Restano solo alcune parti degli altari in marmi policromi e dei suggestivi affreschi barocchi mentre il coro ligneo settecentesco intarsiato \u00e8 ancora agibile. Alle spalle del complesso \u00e8 stato ricavato un giardino, protetto da alte mura di pietra. Anche il refettorio \u00e8 impreziosito da affreschi di Michele Foschini. \nPer quanto riguarda la Chiesa, \nsi proceder\u00e0 ad un intervento di restauro e di ricostruzione del campanile, con il recupero della cappelle esistenti e degli affreschi presenti. La parte restante del complesso avr\u00e0 una destinazione turistico \u2013 recettiva, con la realizzazione di un centro benessere basato sulla vino terapia e di un albergo-ristorante, dotato di 23 camere per accogliere circa 40 ospiti. Intanto \u00e8 stata posizionata la prima gru e sono stati demoliti alcuni corpi abusivi realizzati negli anni, utilizzati come ricoveri di mezzi. Si tratta di uno dei pi\u00f9 importanti investimenti negli ultimi anni per il paese che consentir\u00e0, attraverso il tipo di attivit\u00e0 proposta, la valorizzazione di uno degli scorci pi\u00f9 caratteristici del centro antico, dando risposte sia alle esigenze occupazionali locali che al turismo enogastronomico."}
{"id": "2432236", "revid": "81103", "url": "https://it.wikipedia.org/wiki?curid=2432236", "title": "Eliodoro Coccoli", "text": "Nella prima met\u00e0 del Novecento ha affrescato ville e palazzi in provincia di Brescia e molte chiese in Lombardia, Piemonte, Liguria, Veneto, Friuli-Venezia Giulia, Trentino-Alto Adige.\nFuori dell'Italia ha lavorato in Svizzera e a Malta: imponente la decorazione interna della collegiata di San Paolo a Rabat.\nNella sua lunga carriera si \u00e8 occupato anche di grafica pubblicitaria: cartoline, insegne e locandine per varie esposizioni, calendari artistici per la Bottega d'arte di Dante Bravo, aperta a Brescia nel 1922, il manifesto per Orfeo e Euridice di Christoph Willibald Gluck, rappresentato a Brescia nel 1924, il manifesto per la stagione lirica 1930 del Teatro Grande di Brescia.\nHa curato le illustrazioni del romanzo storico \"Tebaldo Brusato\" di Francesco Bettoni, pubblicato a puntate dal settimanale Brixia fra il 1914 e 1915.\n\u201cIl Coccoli non fu per vocazione pittore di cavalletto\u201d, per questo ha realizzato pochissime tele, tutte antecedenti il 1922 e quasi nessuna sopravvissuta. Ha lasciato, invece, una serie cospicua di bozze, studi e disegni preparatori per affreschi, da cui emerge il talento grafico di Eliodoro: sono prevalentemente carboncini su carta da spolvero, alcuni di grande dimensione, spesso quadrettati, che la figlia Anna Coccoli, anch'essa pittrice, ha conservato e salvato dall'oblio.\nNel 2007 li ha donati al museo \u201cArte e Spiritualit\u00e0\u201d di Brescia.\nBiografia.\nNasce a Brescia il 1\u00ba luglio 1880 da genitori ignoti.\nViene affidato a una famiglia povera di Tignale, paese montano della provincia di Brescia.\nCinque anni dopo la famiglia \u00e8 costretta a emigrare in America e restituisce Eliodoro all'ospedale.\nViene adottato da un fruttivendolo della citt\u00e0.\nEmerge presto il suo interesse per il disegno e, a quindici anni, riesce a iscriversi a Brescia alla scuola professionale \u201cMoretto\u201d, corso serale di pittura decorativa, che frequenter\u00e0 per cinque anni.\nNel 1905 incomincia le decorazioni su commissione di ville e chiese.\nFra il 1906 e il 1918 progetta la decorazione per il Distretto militare di Brescia (che, per\u00f2, non verr\u00e0 realizzata), affresca la \u201cCasa del soldato\u201d e produce una serie di cartoline in linea con lo spirito del tempo.\nFra il 1914 e il 1915 illustra il romanzo storico \"Tebaldo Brusato\" di Francesco Bettoni e realizza tre vignette per il racconto storico \"Brescia nel Settecento\", sempre di Francesco Bettoni.\nNel 1920 diventa insegnante di decorazione, pittura, disegno e ornato nei corsi serali della scuola \u201cMoretto\u201d.\nA Brescia frequenta la societ\u00e0 \u201cArte in famiglia\u201d e la Bottega d\u2019arte di Dante Bravo. Dante Bravo \u00e8 un mercante, fotografo e arredatore, punto di riferimento della comunit\u00e0 artistica e culturale bresciana di quegli anni. Queste frequentazioni consentono a Coccoli di ampliare il suo repertorio figurativo e le sue conoscenze in materia di composizione, stile e tecnica.\nIn questo periodo realizza per la Bottega schizzi per vasi e lampadari, disegni per stoffe, manifesti pubblicitari, calendari d'arte e cartoline. Entra in contatto con diversi pittori locali, fra cui Vittorio Trainini e Augusto Lozzia.\nGli affreschi per ville private e chiese si susseguono, ma dal 1920 il suo interesse per i temi sacri diventa prevalente.\nNel 1924, sotto la direzione di Vittorio Trainini, lavora con altri pittori, tra i quali Augusto Lozzia, agli affreschi di una chiesa appena eretta: quella del Buon Pastore nella villa San Filippo dei Padri della Pace, a Brescia.\nQuesto gli permette, nel 1925, di entrare come insegnante di Figura nella scuola \u201cBeato Angelico\u201d di Milano, una piccola accademia d'arte ispirata ai valori cristiani. Coccoli ne diviene presto il pittore di fiducia. La scuola gli procura una serie di contratti che gli garantiscono una discreta tranquillit\u00e0 economica, ma lo impegnano \u201cad adeguarsi alle scelte non solo contenutistiche ma anche stilistiche individuate volta a volta dalla scuola [\u2026] come le pi\u00f9 corrispondenti a finalit\u00e0 liturgiche e devozionali, alle caratteristiche architettoniche delle singole chiese, agli orientamenti e alle possibilit\u00e0 finanziarie della committenza\u201d.\nIn un manoscritto redatto in tarda et\u00e0, Eliodoro Coccoli elenca circa cinquanta chiese affrescate o decorate nella sua lunga carriera.\nSignificativo il complesso ciclo pittorico realizzato a Malta per l'interno della chiesa di San Paolo a Rabat, iniziato nel 1932 e concluso nel 1952.\nMuore a novantatr\u00e9 anni, il 28 febbraio 1974.\nOpere.\nI primi lavori.\nI primi lavori sono semplici decorazioni su commissione: cornici ornamentali, piccoli festoni, figurine che si rifanno alle grottesche del Quattrocento.\nLe decorazioni nelle ville e nelle parrocchiali di provincia dimostrano gi\u00e0 l'abilit\u00e0 \u201ceclettica\u201d di Eliodoro, giovane artigiano capace di adattarsi alle richieste del committente.\nIl periodo patriottico.\nNel periodo della Prima guerra mondiale Coccoli risente dell'influenza di Aristide Sartorio, artista contemporaneo noto per i suoi fregi di carattere virile ed eroico. Non \u00e8 esente dalla retorica antiaustriaca che domina in Italia in quegli anni.\nProgetta affreschi, dipinge tele e produce cartoline da cui emerge lo spirito del tempo.\nIl lavoro pi\u00f9 impegnativo \u00e8 del 1918: la decorazione del teatro che si trovava all'interno della \u201cCasa del soldato\u201d. Il ciclo pittorico, oggi perduto, rappresentava l'Italia con la lupa capitolina, il leone di San Marco e le insegne degli alleati.\nGli affreschi profani.\nGli affreschi di carattere profano sono eseguiti per committenti privati in ville e palazzi di Brescia e provincia.\nI pi\u00f9 significativi sono:\nLe prime due allegorie hanno uno stile classico ed elegante, neorinascimentale con qualche accenno allo stile Liberty. In esse emergono gi\u00e0 degli elementi che ricorreranno spesso nelle opere successive: la natura e i bambini.\n\"Flora\" rappresenta una scena mitologica immersa in una natura rigogliosa, in cui le divinit\u00e0 maschili e femminili sono accompagnate da putti in festa. \u201cIl richiamo alle feste floreali del mondo pagano \u00e8 molto diretto\u201d. Di quest'opera esiste anche un dettagliato disegno preparatore: un carboncino su carta da spolvero di cm 71x130, che dimostra la maestria di Coccoli nel chiaroscuro.\nNell\u2019\"Allegoria della Musica\" un gruppo di danzatrici e un satiro che suona il flauto sono inseriti armonicamente in un paesaggio di gusto Liberty. Sullo sfondo, uno scorcio del Lago di Garda. Del ciclo pittorico esistono disegni preparatori che raffigurano le singole danzatrici, leggiadre e eleganti.\nVilla Beretta, monumentale residenza in stile eclettico progettata dall'architetto Egidio Dabbeni nel 1925, viene decorata esternamente con motivi geometrici, fiori stilizzati e dipinti di guerrieri medievali dagli scudi vivaci. Qui sono evidente gli echi romantici e cavallereschi gi\u00e0 presenti nelle sedici illustrazioni realizzate per il romanzo \"Tebaldo Brusato\". Come fa notare Bruno Passamani, in quelle illustrazioni \u201cscontri di armati, accampamenti, tornei, cavalcate, salvataggi e notturni si susseguono in scenografie dove compaiono ricostruzioni di maniera di paesaggi bresciani e di scorci ipotetici di una Brescia pi\u00f9 medioevale che quattrocentesca\u201d.\nGli affreschi di villa Rampinelli sono un'opera della tarda maturit\u00e0. La decorazione pensata per le tre stanze del pianterreno trabocca di fiori, piante, animali e vuole creare un legame fra l'interno di questa settecentesca residenza di campagna e il paesaggio circostante. Anche di questo ciclo pittorico esistono disegni preparatori: interessanti in particolare gli studi di animali.\nGli affreschi sacri.\nLe chiese affrescate da Coccoli sono pi\u00f9 delle cinquanta da lui riportate nell'elenco compilato negli ultimi anni di vita.\nLe bozze e i disegni ritrovati dimostrano la padronanza di Coccoli nella progettazione di un affresco: \u201cdallo schizzo iniziale d'insieme agli studi accurati dei particolari, dal bozzetto in scala ai grandi cartoni a rapporto reale per la trasposizione sugli intonaci\u201d. Disegna anche i cartoni per le vetrate.\nI lavori pi\u00f9 significativi riguardano:\nNella Parrocchiale di Agrate Brianza si ispira alle antiche basiliche cristiane e fonde lo stile neobizantino con lo stile Liberty.\nNella Cappella di Monza affronta il tema di San Francesco e il Cantico delle Creature. L'intero ciclo pittorico \u00e8 elegante e omogeneo, spiccatamente Liberty. Per questo viene considerato il suo lavoro pi\u00f9 riuscito fra quelli commissionati dalla scuola \u201cBeato Angelico\u201d.\nNella Collegiata di Rabat il tema affrontato \u00e8 quello di San Paolo di Tarso. La chiesa \u00e8 tardo barocca e Coccoli cerca di adeguare la decorazione allo stile architettonico della chiesa. Per questo realizza un ciclo pittorico pi\u00f9 enfatico rispetto ai suoi lavori precedenti, che \u201ccostituisce la sua impresa pi\u00f9 impegnativa per l'entit\u00e0 degli spazi interessati, la complessit\u00e0 figurativa e i problemi di traduzione simbolica, ma anche per l'ampio arco temporale che abbracci\u00f2 il ventennio dal 1932 al 1952 con l'interruzione degli anni della guerra e del primo dopoguerra\u201d.\nStile.\nCoccoli non \u00e8 un innovatore.\nIl suo gusto risente ancora delle influenze ottocentesche.\nHa come modelli il \u201crevival\u201d dell'arte rinascimentale e barocca, lo stile Liberty, l'arte preraffaellita e romantica. Ha un suo gusto personale, ma non ha preferenze stilistiche, anzi \u00e8 un esperto di eclettismo: sceglie di volta in volta il repertorio figurativo pi\u00f9 adatto alle esigenze del committente, adegua lo stile a seconda del soggetto e delle caratteristiche architettoniche del luogo.\nHa una perizia tecnica raffinata, talvolta virtuosistica. Sa progettare interi cicli pittorici. L'esperienza lo ha reso esperto nell'organizzare il lavoro del cantiere e brillante nel risolvere i problemi di decorazione. \u00c8 veloce nell'esecuzione. Tutto questo ha fatto di lui un pittore competente e richiesto. La sua professionalit\u00e0 ha sopperito alla carenza di originalit\u00e0.\nPi\u00f9 interessante, oggi, \u00e8 la sua produzione grafica.\nGli schizzi a matita con cui ritrae negli anni Venti alcuni suoi colleghi dimostrano il talento di Coccoli nella ritrattistica.\nLe locandine, le insegne e i calendari realizzati per la Bottega d\u2019arte di Dante Bravo testimoniano la sua maestria nella grafica: forme floreali eleganti e stilizzate, decorazioni geometriche spiccatamente Liberty richiamano l'estetica della Secessione viennese.\nNei cartoni preparatori degli affreschi \u00e8 evidente la sua padronanza del chiaroscuro. L'espressione dei volti, le pieghe delle vesti e la plasticit\u00e0 dei corpi vengono valorizzati da giochi di luce e d'ombra che invece si perdono nei colori dell'affresco finale.\nI temi ricorrenti di questi disegni a carboncino sono gli angeli musicanti, i putti e la natura traboccante di frutti e di fiori."}
{"id": "2432245", "revid": "729019", "url": "https://it.wikipedia.org/wiki?curid=2432245", "title": "Liljeholmen (metropolitana di Stoccolma)", "text": "Liljeholmen \u00e8 una stazione della metropolitana di Stoccolma.\nSituata sul territorio della circoscrizione di H\u00e4gersten-Liljeholmen, la fermata si trova sulle linee rosse T13 e T14 della rete metroviaria locale, tra le stazioni di Hornstull e quelle di Aspudden o Midsommarkransen, a seconda del capolinea di destinazione.\n\u00c8 in funzione dal 5 aprile 1964, ovvero il giorno in cui fu inaugurata la prima parte della linea rossa fra T-Centralen e \u00d6rnsberg (linea T13) o Fru\u00e4ngen (T14).\nLe tre piattaforme sono raggiungibili da due biglietterie distinte: l'entrata settentrionale (che si trova sul viale \"Liljeholmsv\u00e4gen\") \u00e8 collocata in prossimit\u00e0 della stazione del Tv\u00e4rbanan, una locale linea metrotranviaria. Non \u00e8 una stazione sotterranea poich\u00e9 banchine e binari sono posizionati in superficie, protetti da una copertura totale. Lo studio di architettura Olov Blomkvist si occupat\u00f2 della sua progettazione, mentre gli artisti Carl Axel Lunding e Leif Bolter apportarono il loro contributo nella decorazione degli interni.\nNel 2009, durante un normale giorno feriale, transitavano in media 27.300 persone circa."}
{"id": "2432246", "revid": "38120", "url": "https://it.wikipedia.org/wiki?curid=2432246", "title": "Tip &amp; Tap", "text": ""}
{"id": "2432247", "revid": "14475", "url": "https://it.wikipedia.org/wiki?curid=2432247", "title": "Jolco", "text": ""}
{"id": "2432248", "revid": "14475", "url": "https://it.wikipedia.org/wiki?curid=2432248", "title": "Iolcus", "text": ""}
{"id": "2432249", "revid": "287204", "url": "https://it.wikipedia.org/wiki?curid=2432249", "title": "Johan Sebastian Welhaven", "text": "Fin dall'inizio dei suoi lavori letterari fu in aspra polemica con Henrik Wergeland: nel 1830 infatti compose il sermone contro di lui, composto di vari articoli riuniti poi in un volume nel quale Welhaven si atteggi\u00f2 a difensore del patriottismo, della purezza nelle opere d'arte e della limpidezza di filosofia e di concezione, considerandosi di carattere pi\u00f9 aperto rispetto a Wergeland.\nNel 1846 fu chiamato all'Universit\u00e0 di Oslo ad insegnare filosofia per oltre 20 anni.\nCon la sua opera, moderna secondo gli standard del suo tempo, riusc\u00ec ad avere contatti con molti esponenti della letteratura europea ed \u00e8 ricordato fra i maggiori esponenti del romanticismo norvegese per le sue 4 raccolte di balli popolari, ballate e folklore, pregne di nostalgia."}
{"id": "2432251", "revid": "729019", "url": "https://it.wikipedia.org/wiki?curid=2432251", "title": "Charles Sealsfield", "text": "Biografia.\nNato a Poppitz (Moravia), vest\u00ec l'abito sacerdotale a Praga, nel 1816, presso la Fondazione dei cavalieri della Croce, di cui divenne segretario. Non sopportava il clima di costrizione che allora vigeva nei territori soggetti all'Austria e si rec\u00f2 in Svizzera e poi negli Stati Uniti. Qui assunse il nome di \"Charles Sealsfield\". Tornato in Europa, nel 1826, propose il suo primo libro \"Gli Stati Uniti d'America\" - ricco di considerazioni politiche sociali ed economiche sul Paese che aveva visitato - che fu pubblicato prima in tedesco e poi in inglese, sotto lo pseudonimo \"C. Sidons\". Il suo opuscolo \"L'Austria com'\u00e8\" (1828) fu sequestrato in Austria. Visse quindi tra America e Svizzera, sostenendosi grazie a collaborazioni a vari giornali."}
{"id": "2432252", "revid": "6923", "url": "https://it.wikipedia.org/wiki?curid=2432252", "title": "FullSix", "text": "FullSix S.p.A. \u00e8 una societ\u00e0 italiana di marketing digitale e tecnologia, presente dal 2000 alla Borsa Italiana dove \u00e8 quotata nell'indice FTSE Italia Small Cap.\nStoria.\nFondata nel 1988 a Milano col nome di \"Inferentia\", nel 2001 si fonde con DNM diventando \"Inferentia DNM\", nel 2005 ha modificato la denominazione in FullSix, dal nome dell'agenzia francese di marketing relazionale con cui si \u00e8 fusa.\nPrincipali azionisti.\nAl 31 Dicembre 2018 i principali azionisti sono:\nSociet\u00e0 controllate.\nA Dicembre 2018, FullSix S.p.a.controlla e/o partecipa le seguenti societ\u00e0:"}
{"id": "2432255", "revid": "387740", "url": "https://it.wikipedia.org/wiki?curid=2432255", "title": "Sonja Rostova", "text": "Sonja Aleksandrovna Rostova (in russo: \u0421\u043e\u043d\u044f \u0410\u043b\u0435\u043a\u0441\u0430\u043d\u0434\u0440\u043e\u0432\u043d\u0430 \u0420\u043e\u0441\u0442\u043e\u0432\u0430) \u00e8 un personaggio del romanzo Guerra e pace di Lev Tolstoj.\nRuolo nella storia.\nAll'inizio della vicenda Sonja \u00e8 una giovane di 15 anni, orfana e nipote del conte e della contessa Rostov. \u00c8 innamorata di suo cugino Nikolaj, il quale inizialmente contraccambia, anche se la madre di quest'ultimo non approva ci\u00f2 poich\u00e9 Sonya non ha mezzi finanziari per il suo supporto. Prima che Nikolaj parta per la guerra si giurano eterno amore.\nIn seguito Nikolaj ritorna con Dolochov, un compagno conosciuto in guerra. Dolochov \u00e8 attratto da Sonja, tanto che le chiede di sposarlo ma, nonostante la contessa inciti la giovane ad accettare, lei rifiuta.\nQuando Nikolaj si innamora della principessa Mar'ja Bolkonskaja, Sonja \u00e8 profondamente ferita, nonostante sappia che \u00e8 l'unica soluzione per ristabilizzare la situazione economica dei Rostov. Successivamente le viene offerto un posto nella nuova casa di Nikolaj dove pu\u00f2 prendersi cura dei suoi bambini. Cos\u00ec Sonja si rassegna sacrificandosi per la felicit\u00e0 non solo di Nikolaj ma di tutta la famiglia.\nCompare nei seguenti film tratti dal romanzo:"}
{"id": "2432256", "revid": "729019", "url": "https://it.wikipedia.org/wiki?curid=2432256", "title": "Stazione di Newcastle", "text": "La stazione di Newcastle, anche conosciuta come stazione di Newcastle Centrale (in inglese: \"Newcastle railway station\" o \"Newcastle Central railway station\") \u00e8 la principale stazione ferroviaria della citt\u00e0 di Newcastle upon Tyne, e una delle principali fermate della East Coast Main Line. La stazione venne inaugurata nel 1850 e nel 1981 venne collegata all'adiacente Central Station della metropolitana del Tyne and Wear, la metropolitana cittadina."}
{"id": "2432257", "revid": "181699", "url": "https://it.wikipedia.org/wiki?curid=2432257", "title": "Lepre dei Coppi", "text": ""}
{"id": "2432259", "revid": "287204", "url": "https://it.wikipedia.org/wiki?curid=2432259", "title": "Tofalari", "text": "I tofalari - \u0422\u043e\u0444\u0430\u043b\u0430\u0440\u044b, \u0442\u043e\u0444\u0430 (tofa) in lingua russa; precedentemente conosciuti come \u043a\u0430\u0440\u0430\u0433\u0430\u0441\u044b, o karagas - sono un popolo turco dell'Oblast' di Irkutsk nella Russia. Le loro origini, lingua e cultura sono vicine a quelle dei Tuvani-Todzhini orientali. Prima della rivoluzione d'ottobre, i Tofalari erano soliti usavano dedicarsi all'allevamento nomade delle renne nella taiga e alla caccia. I tofalari furono risistemati dal governo sovietico nel 1932. I giovani tofalari impararono cos\u00ec il russo nelle nuove scuole costruite da sovietici, mentre le tradizioni culturali come la caccia e lo sciamanesimo vennero scoraggiate o proibite. Secondo il censimento del 2010, risultavano 762 tofalari in Russia (nel 1926, 476 nel 1959, 570 nel 1970, 576 nel 1979, 722 nel 1989, e 837 nel 2002)."}
{"id": "2432260", "revid": "12760", "url": "https://it.wikipedia.org/wiki?curid=2432260", "title": "Formula One Team Association", "text": ""}
{"id": "2432263", "revid": "1745361", "url": "https://it.wikipedia.org/wiki?curid=2432263", "title": "Fere (mitologia)", "text": "Fere () \u00e8 un personaggio della mitologia greca, figlio di Tiro e Creteo.\nSpos\u00f2 Periclimene (figlia di Minia) e divenne padre di Idomenea, Admeto, Licurgo ed Eriope (detta anche Alcimache). \nProbabilmente \u00e8 anche il padre di Antigone che divenne madre di Asterio, figlio di Comete e che divent\u00f2 uno degli Argonauti. \nA lui viene fatta risalire anche la paternit\u00e0 di Periopis una delle possibili madri di Patroclo.\nMitologia.\nDovette fuggire da Iolco, dopo che il suo fratellastro Pelia ebbe usurpato il trono e giunto in Tessaglia fond\u00f2 la citt\u00e0 di Fere e ne divenne re."}
{"id": "2432269", "revid": "6923", "url": "https://it.wikipedia.org/wiki?curid=2432269", "title": "Mario Salmi", "text": "Biografia.\nConsegu\u00ec nel 1910 la laurea in Giurisprudenza all'Universit\u00e0 di Pisa, discutendo una tesi sulle problematiche della tutela del patrimonio artistico in Italia, per poi perfezionarsi in storia dell'arte all'Universit\u00e0 di Roma.\nInsegn\u00f2 a Pisa, quindi a Firenze e infine a Roma, dove tenne l'insegnamento di Storia dell'arte medievale e, per qualche anno, anche quello di Storia dell'arte moderna. Nel 1964 fu nominato professore emerito.\nLa sua opera scientifica fu incentrata principalmente sull'arte romanica e rinascimentale, con una particolare predilezione per l'opera di Piero della Francesca. Tuttavia, rispetto a queste principali aree d'interesse, egli spazi\u00f2 su un campo molto pi\u00f9 ampio che andava dall'arte paleocristiana fino alle manifestazioni barocche, riuscendo poi a focalizzare l'interesse su ambiti e periodi, come l'arte copta, fino ad allora ingiustamente negletti o sottovalutati dalla critica: si deve alla sua iniziativa, congiunta a quella di altri studiosi e medievisti di vaglia, se nel 1952 fu fondato il \"Centro italiano di studi sull'alto medioevo\", che riport\u00f2 al centro dell'attenzione scientifica un periodo storico lasciato ai margini e da lui rivalutato. Sempre alla sua sensibilit\u00e0 critica si deve la prima attenzione scientifica e accademica verso le cosiddette arti minori.\nMetodo.\nLa sua attenzione si rivolgeva quindi, in molti casi, a settori di studio tradizionalmente messi in ombra dall'interesse predominante per le manifestazioni pi\u00f9 grandi e magniloquenti dell'arte. In un periodo in cui era dominante in Italia la prospettiva estetica segnata dall'idealismo crociano, Mario Salmi si accostava a quei campi negletti con un'analisi critica che muoveva, prima che dall'esperienza estetica, da un rigoroso approccio storico e filologico, a cui non faceva mai mancare una minuziosa ricognizione diretta, che egli portava a termine raggiungendo gli oggetti di studio - affreschi, sculture, chiese, pievi - ovunque essi fossero, perfino nelle localit\u00e0 pi\u00f9 sperdute, irraggiungibili e impervie.\nIl suo metodo filologico lo portava cos\u00ec a dedicare intense energie anche a monumenti considerati minori, e per questo trascurati, attraverso un'analisi minuziosa dell'opera artistica o architettonica: un'esemplificazione di questo metodo lo si trova negli studi dedicati alla Basilica di San Salvatore di Spoleto, che egli mise al centro dell'intera sua iniziativa didattica durante le lezioni tenute a Firenze nell'anno accademico 1945-1946, in cui il monumento fu analizzato \"pietra su pietra\". Tali studi sfoceranno, 5 anni pi\u00f9 tardi, in una minuziosa edizione monografica dedicata al monumento spoletino.\nTutela del sistema paesaggistico e vegetazionale.\nFin dalla tesi di laurea, Salmi fu sempre sensibile alle tematiche della tutela del patrimonio culturale. La sua concezione del problema trascendeva la semplicistica esigenza della conservazione delle emergenze artistiche, e fu inserita in una visione di salvaguardia pi\u00f9 ampia dell'intero sistema paesaggistico, incluso l'aspetto forestale e vegetazionale. Particolarmente innovativa, nel 1965, fu la sua prolusione \"Arte-paesaggio-foreste\" in cui mostrava l'importanza delle salvaguardia del paesaggio italiano attraverso la tipicit\u00e0 della sua vegetazione, un tema allora quasi da alcuno avvertito, in un'epoca in cui si andava a grandi passi verso l'irreversibile inquinamento del patrimonio floristico e vegetale dovuto al massiccio inserimento, nel tessuto paesaggistico, di estranee essenze forestali.\nNonostante ci\u00f2 Salmi fu anche protagonista di operazioni molto discusse, come partecipare alla commissione che di fatto smembr\u00f2 la Collezione Contini-Bonacossi, facendo finire all'estero numerosi capolavori (Zurbar\u00e1n, Piero della Francesca, Giovanni Bellini, Giovanni Girolamo Savoldo...); gli strascichi polemici della vicenda, dopo alcune interrogazioni parlamentari gli valsero anche una denuncia per \"truffa ai danni dello Stato\". Nell'ambiente altamente competitivo degli studi storico-artistici dell'epoca, quando venne preferito a Roberto Longhi per la cattedra nell'Universit\u00e0 di Roma \u00e8 rimasta celebre la frase che pronunci\u00f2 Bernard Berenson (per quanto con lo stesso Longhi esistesse una sorta di rivalit\u00e0): \u00ab\u00e8 stato negletto un genio a favore di un insetto\u00bb.\nAffiliazioni, riconoscimenti e allievi.\nSalmi fu socio di varie istituzioni e affiliazioni scientifiche internazionali, come l'Accademia Nazionale dei Lincei, e l'Accademia di Francia. Fu inoltre attivo nell'Istituto Nazionale di Studi sul Rinascimento, da lui fondato nel 1937, e nella Commissione Nazionale Vinciana, istituzioni che furono entrambe da lui presiedute.\nFu supervisore dell'opera scientifica \"Enciclopedia Universale dell'Arte\", pubblicata in pi\u00f9 volumi a partire dal 1958, e alle cui uscite, gi\u00e0 a partire dal 1959, fece prontamente seguito la pubblicazione in inglese.\nNumerosi furono i suoi allievi tra le universit\u00e0 di Pisa, Firenze e Roma. Tra questi si possono ricordare Enzo Carli, Umberto Baldini e Giovanni Carandente."}
{"id": "2432271", "revid": "287204", "url": "https://it.wikipedia.org/wiki?curid=2432271", "title": "Confederazione italiana dei dirigenti e delle alte professionalit\u00e0", "text": "La Confederazione italiana dei dirigenti e delle alte professionalit\u00e0 (CIDA) \u00e8 una confederazione sindacale italiana fondata il 16 ottobre 1946 su iniziativa delle Federazioni dei dirigenti dell'industria, del credito, del commercio e delle assicurazioni. Il suo primo presidente \u00e8 stato Giuseppe Togni. \nStoria.\nAnni '50.\nNel 1957 CIDA entra nel Cnel. A livello internazionale nel 1951, insieme alle Confederazioni Francese e Tedesca costituisce la Confederazione Internazionale dei Dirigenti (CIC): la cerimonia inaugurale si tiene in Campidoglio alla presenza del Presidente della Repubblica Luigi Einaudi. \nAnni '60.\nCIDA si apre al settore dirigenziale pubblico con la costituzione, nel 1962, della Federazione della Funzione Pubblica. Da questo momento CIDA estende la propria azione di rappresentanza a tutte le pubbliche amministrazioni ed \u00e8 riconosciuta fra le Confederazioni sindacali maggiormente rappresentative.\nAnni '70.\nCIDA si interroga sul ruolo della dirigenza nella societ\u00e0 in divenire: a novembre 1973, alla presenza del Presidente della Repubblica Giovanni Leone, presenta il manifesto \u201cI dirigenti d'azienda nell'evoluzione della societ\u00e0\u201d. Nel 1979 CIDA aggiorna le proprie strategie sindacali con il grande convegno nazionale \u201cPer la societ\u00e0 di domani\u201d. Sempre nel 1979, \u00e8 di grande rilevanza l'udienza concessa dal Presidente della Repubblica Sandro Pertini ai delegati partecipanti, al IX Congresso internazionale della dirigenza europea.\nAnni '80.\nLa dirigenza, per il ruolo che ricopre, \u00e8 fatta oggetto di azioni terroristiche: ricordiamo fra tutti Giuseppe Taliercio, il cui sequestro, e successiva uccisione, d\u00e0 luogo ad una memorabile manifestazione a Mestre, che il 7 luglio 1981 vede, accanto a CIDA, tutte le rappresentanze delle forze del lavoro. Vere e proprie \"mobilitazioni\" della categoria si hanno al Teatro Eliseo di Roma nel giugno 1984, sotto il segno della \"strategia della responsabilit\u00e0\" ed al Teatro nazionale di Milano con il titolo \"la sfida dirigenziale\" (24 novembre 1984). Sono in gioco il pluralismo, la certezza del diritto, l'ordine delle fonti, le libert\u00e0 sindacali. Nel 1986 a CIDA, in una solenne cerimonia in Campidoglio, viene attribuito il \u201cPremio della cultura\u201d. Nell'aprile 1989, a conferma dell'importanza che l'Europa ha per i dirigenti, CIDA \u00e8 socio fondatore della Confederazione dei dirigenti Europei, CEC.\nAnni '90.\nNel 1993 CIDA negozia e sottoscrive il \u201cProtocollo sul costo del lavoro\u201d un accordo con cui, per la prima volta, si fissano alcune regole per un modello innovativo di relazioni industriali. Nel 1994 la Confederazione partecipa alle trattative che portano, nel 1995, alla riforma della previdenza. Nel 1997 CIDA ottiene incentivi per la riassunzione dirigenti disoccupati nelle PMI (art. 20 legge 266/97).\nAnni 2000.\nSono gli anni dell'apertura alle alte professionalit\u00e0 ed a figure manageriali contigue alla dirigenza. Nel 2004 la Confederazione partecipa attivamente al negoziato sulla riforma previdenziale. Nel 2006, in occasione del 60\u00b0 dalla fondazione, una delegazione viene ricevuta al Quirinale e consegna al capo dello Stato Giorgio Napolitano il \u201cCodice Deontologico della Dirigenza\u201d confermando l'impegno della categoria per lo sviluppo e il progresso civile ed economico del Paese in un contesto di trasparenza e di rispetto delle leggi. Nel 2009 CIDA firma il protocollo per la riforma degli assetti contrattuali.\nOggi.\nIn occasione delle elezioni politiche del 2011 CIDA rafforza il suo ruolo di parte Sociale lanciando il progetto \u201cl'Italia che vogliamo\u201d: le proposte dei manager per il Paese vengono presentate a tutti gli schieramenti a livello nazionale e territoriale. Nel novembre 2012 si tengono a Milano, alla presenza del Presidente del Consiglio Mario Monti, gli Stati Generali.\nSuccessivamente amplia la propria area di rappresentanza con l'ingresso di CIMO (medici ospedalieri) e di SUMAI-Assoprof (medici ambulatoriali). \nNel 2016, in occasione del 70\u00b0 della propria costituzione, CIDA presenta al Presidente della Repubblica Sergio Mattarella il \u201cManifesto dei dirigenti europei\u201d.\nL'anno successivo la Confederazione partecipa alla costituzione della Fondazione Prioritalia cui \u00e8 affidato il compito di promuovere, al di l\u00e0 delle logiche di Tutela sindacale, l'impegno civile e sociale della comunit\u00e0 manageriale. \nNel 2018 AstraRicerche realizza per CIDA una ricerca tesa a rilevare la domanda di rappresentanza della dirigenza, alla luce dei cambiamenti in atto nel contesto economico-sociale. In parallelo, CIDA costituisce, in collaborazione con Adapt, un Osservatorio permanente sul management: l'obiettivo \u00e8 quello di cogliere i segnali delle trasformazioni in divenire nel ruolo manageriale. L'Osservatorio dovr\u00e0 essere in grado di recepire le esigenze avanzate dagli associati e al tempo stesso, fungere da piattaforma aggregativa capace di intercettare interesse e partecipazione verso il mondo della politica, delle istituzioni, della ricerca, della formazione, della cultura. \nFinalit\u00e0.\nCIDA \u00e8 la Confederazione che associa le Federazioni rappresentative dei dirigenti e delle alte professionalit\u00e0 di tutti i settori produttivi, pubblici e privati. L'impegno di CIDA \u00e8 quello di valorizzare il ruolo della dirigenza al di l\u00e0 dei prerequisiti di professionalit\u00e0 e competenza: responsabilit\u00e0 sociale, senso etico e trasparenza sono i valori che costituiscono i suoi tratti distintivi. La Confederazione trova indispensabile, per aumentare la competitivit\u00e0 del Sistema Paese, puntare su una dirigenza pubblica e privata impegnate in modo sinergico e lungimirante. Contaminazione, reciprocit\u00e0 e accettazione del peso di cambiamenti complessi, sono le sfide che CIDA si \u00e8 posta. \nPer CIDA il sindacalismo non si esaurisce nella contrattazione, ma \u00e8 l'insieme di iniziative ed interventi che concorrono alla valorizzazione e tutela della categoria rappresentata ed al suo impatto con il mondo esterno: la categoria dirigenziale presente in ogni ambito socio-economico, pubblico e privato, costituisce quel livello fondamentale di governo del sistema che valuta, prepara, attua ed amministra le scelte di politica economica. \nNegli anni CIDA si \u00e8 dimostrata essere un punto di riferimento della dirigenza, un soggetto di rappresentanza che esprime un'identit\u00e0 condivisa: tutte le azioni messe in campo sono state supportate dalla volont\u00e0 di agire per rilegittimare socialmente il ruolo del dirigente, che dovr\u00e0 essere percepito come portatore di visioni eque e concrete, non solo in azienda ma anche e soprattutto nella societ\u00e0.\nAttraverso le sue Federazioni, aderiscono a CIDA 150.000 dirigenti e alte professionalit\u00e0, in servizio e pensionati sia pubblici che privati. CIDA \u00e8 presente con propri rappresentanti nel Cnel, in tutti i Comitati Regionali e Provinciali di Inps ed Inail e nelle maggiori Commissioni e Gruppi di lavoro istituiti presso i vari Ministeri (Commissione salute e sicurezza lavoro, Fondo lavoratori dipendenti, Comitato Sorveglianza PON Infrastrutture e Reti, Comitato Sorveglianza PON Ricerca e Innovazione, Comitato Sorveglianza PON Citt\u00e0 Metropolitane, Fondo pensioni lavoratori dipendenti, ecc). La Confederazione \u00e8 inoltre socia fondatrice della CEC European Managers (Confederazione Europea dei Manager) ed esprime un proprio rappresentante nel CESE (Comitato Economico e Sociale Europeo). \nCIDA \u00e8 presente sul territorio con 20 Sedi Regionali. "}
{"id": "2432272", "revid": "47767", "url": "https://it.wikipedia.org/wiki?curid=2432272", "title": "Adelina", "text": ""}
{"id": "2432274", "revid": "1654832", "url": "https://it.wikipedia.org/wiki?curid=2432274", "title": "Kiara Tomaselli", "text": " \nBiografia.\nAttrice, scenografa e pittrice italiana, Kiara Tomaselli \u00e8 laureata col massimo dei voti in Scenografia presso l'Accademia di belle arti di Napoli.\nStudia recitazione presso l'Accademia di teatro di Napoli diretta da Marzio Honorato, diplomandosi nel 2001. Muove i primi passi in teatro nel musical \"Le pi\u00f9 spericolate avventure di Don Quijote\" diretto da Lina Wertm\u00fcller e in \"Sinceramente tuo, Vincent\" di Antonio Capuano. Per entrambi figura anche tra gli scenografi realizzatori.\nParallelamente esordisce in televisione nella serie tv \"La squadra 4\", alla quale segue \"Un posto al sole\".\nNel 2004 si trasferisce a Roma, dove prosegue gli studi attoriali presso il Laboratorio di Acting Training di Beatrice Bracco. Contemporaneamente intraprende la carriera di scenografa lavorando per diversi progetti.\n\u00c8 protagonista di puntata nelle serie tv \"Gente di mare\" (Rai Uno), \"R.I.S. - Delitti imperfetti\" (Canale 5) e \"Don Matteo 5\" (Rai Uno).\nNel 2005 debutta nel cinema tra i protagonisti del film di Ugo Fabrizio Giordani, \"Troppo belli\", nel ruolo di Isabella. Segue la partecipazione al film diretto da Vincenzo Marra, \"L'ora di punta\", candidato alla 65\u00aa Mostra internazionale d'arte cinematografica di Venezia.\nInterpreta il ruolo di Claudia, sorella di Alex, alias Raoul Bova, nel film di Federico Moccia, \"Scusa ma ti chiamo amore\". Ruolo riconfermato, con maggiore rilievo, nel sequel \"Scusa ma ti voglio sposare\", nelle sale dal 2010.\nNel 2009 \u00e8 anche tra i protagonisti della quarta stagione di \"Un posto al sole d'estate\" nel ruolo di Claudia Moreno.\nNel 2011 \u00e8 la protagonista femminile della sitcom \"Vita da vigile\" diretta da David Emmer e pi\u00f9 volte protagonista degli sketch della storica trasmissione televisiva \"Stracult\".\nNello stesso anno partecipa alla trasmissione radiofonica \"610\" scritta e condotta da Lillo &amp; Greg.\nDal 2011 al 2014 riveste il ruolo di Assunta, segretaria di Paolo Bonolis, nelle tlp inserite in \" Avanti un altro!\", preserale programma televisivo di Canale 5.\nIl 2013 segna il ritorno di Kiara in teatro, accanto a Max Tortora nella commedia \"Doppia Coppia\" scritta da Max Tortora e Paola Tiziana Cruciani diretta da Paola Tiziana Cruciani, in scena presso il Teatro Sala Umberto di Roma da dicembre a gennaio 2014.\nL'edizione di \"Avanti un altro!\" nel 2014 vede un cambio di format delle tlp che diventano un quiz nel quiz, con il nome di \"Mi Convinca\" in cui Kiara interpreta la giornalista Minny Fruffer.\nNel 2012 viene selezionata dal Centro Sperimentale di Cinematografia di Roma per l'ammissione al workshop Il potere dell'attore della coach internazionale Ivana Chubbuck, da allora continua a seguire Ivana Chubbuck in vari seminari.\nNel 2014 partecipa alla rassegna \"E.T. Esperimenti Teatrali\" presso il Teatro Cometa Off di Roma con il monologo \"Trans\" scritto da Massimiliano Bruno del quale ha seguito un laboratorio artistico nel luglio dello stesso anno."}
{"id": "2432278", "revid": "287204", "url": "https://it.wikipedia.org/wiki?curid=2432278", "title": "Andy Adams", "text": "Biografia.\nFiglio di due pionieri, Andrew Adams ed Elizabeth Elliott, visse in una fattoria dell'Indiana fino al 1880 circa, quando si trasfer\u00ec in Texas. L\u00ec rimase per circa dieci anni, svolgendo l'attivit\u00e0 di cowboy. Nel 1890 apr\u00ec una piccola attivit\u00e0 commerciale che presto fall\u00ec, cos\u00ec divenne cercatore d'oro in Nevada e in Colorado. Infine nel 1894 si stabil\u00ec a Colorado Springs, dove visse fino alla sua morte.\nInizi\u00f2 a scrivere all'et\u00e0 di 43 anni e pubblic\u00f2 soprattutto romanzi di genere western. Il suo libro di maggior successo fu \"The Log of a Cowboy\", pubblicato nel 1903 e ispirato all'esperienza di Adams come cowboy."}
{"id": "2432279", "revid": "1005847", "url": "https://it.wikipedia.org/wiki?curid=2432279", "title": "Referendum costituzionale in Irlanda dell'ottobre 2002", "text": "Il referendum costituzionale in Irlanda dell'ottobre 2002 si tenne il 19 ottobre ed ebbe ad oggetto la ratifica del Trattato di Nizza.\nPrevalsero i s\u00ec col 62,9%; fu il ventiseiesimo emendamento della Costituzione irlandese, promulgato il 7 novembre successivo.\nModifiche del testo.\nEmendamenti agli articoli 29.4.7, 29.4.8 e 29.4.9:\n7: Lo Stato pu\u00f2 ratificare il Trattato di Nizza che emenda il Trattato sull'Unione Europea, i Trattati che istituiscono le Comunit\u00e0 Europee e alcuni atti connessi firmato a Nizza il 24 febbraio 2001.\n8: Lo Stato pu\u00f2 osservare le deroghe ai sensi degli articoli 1.6, 1.9, 1.11, 1.12, 1.13 e 2.1 del Trattato citato nel titolo 7 di questa sezione ma qualsiasi deroga sar\u00e0 esercitata in conformit\u00e0 di una preventiva approvazione di entrambe parlamentare.\n9: Lo Stato non adotter\u00e0 una decisione presa dal Consiglio europeo che istituisce la difesa comune ai sensi dell'articolo 1.2 del Trattato citato nel titolo 7 di questa sezione e ci\u00f2 che la partecipazione alla difesa comune comporterebbe allo Stato.\nRinumerare le sezioni 7 e 8 dell'articolo 29,4 trasformandole rispettivamente nelle sezioni 10 e 11 dello stesso."}
{"id": "2432288", "revid": "287204", "url": "https://it.wikipedia.org/wiki?curid=2432288", "title": "Al-Mahdi", "text": "Nato dal Califfo al-Man\u1e63\u016br, il giovane Muhammad fece la sua prima esperienza in politica operando come \"W\u0101l\u012b\" del padre a Rayy.\nOrigine del suo \"laqab\".\nMolto amato dal padre, che non sapeva negargli nulla e che vedeva nel figlio un suo degno erede, al-Mahd\u012b assai pi\u00f9 benvoluto di lui dai sudditi per la sua nobilt\u00e0 d'animo, la sua generosit\u00e0 (il padre, molto accorto nelle spese, acconsentiva a qualsiasi richiesta in denaro il figlio gli avanzasse), il suo coraggio e la sua avvenenza fisica. Al-Mahd\u012b ricevette il proprio laqab dal padre che in tal modo volle controbattere alla pretesa dei seguaci dell'alide Muhammad ibn \u02bfAbd All\u0101h, detto \"al-Nafs al-Zakiyya\" (L'Anima Pura), che il loro paladino fosse l'atteso Mahdi, destinato a restaurare il puro Islam, inquinato dalla malvagit\u00e0 umana (nel suo caso del Califfo al-Mans\u016br che, a dire degli Alidi, avrebbero usurpato il titolo califfale all\"'Ahl al-Bayt\" dopo la comune battaglia contro il nemico omayyade).\nUna tradizione vuole infatti (fino al giorno d'oggi) che il Mahdi debba portare lo stesso nome e l'identico \"nasab\" del Profeta dell'Islam. Quello era il caso di \"al-Nafs al-Zakiyya\", ma era anche quello del figlio di al-Mans\u016br, e il padre, difatti, volle che il figlio portasse il \"laqab\" al-Mahd\u012b per disinnescare la potenziale arma propagandistica brandita dai suoi antagonisti.\nNel 764 al-Mans\u016br riusc\u00ec a convincere il nipote \u02bf\u012as\u0101 b. M\u016bs\u0101 a rinunciare al suo diritto a succedere allo zio, grazie a generosi donativi nella regione a occidente di Kufa. Il giovane al-Mahd\u012b divenne quindi \"wal\u012b l-\u02bfahd\" e pot\u00e9 quindi assumere il potere califfale senza problemi alla morte del padre nel 775.\nCaratteristiche del suo Califfato.\nIl suo regno fu caratterizzato da moderazione e da buon senso. Innanzi tutto verso i \"parenti\" alidi, nei confronti dei quali al-Mahd\u012b - al contrario di al-Mans\u016br - espresse tutta la sua benevolenza, sia con generose elargizioni (circa 30 milioni di \"dirham\") alle popolazioni Mecca e Medina, dove gli Alidi contavano il maggior numero di simpatizzanti, sia con la distribuzione ad essi di lucrosi incarichi a corte, specialmente a Ya\u02bfq\u016bb b. D\u0101w\u016bd, nominato consigliere personale del Califfo.\nDurante il suo Califfato cominci\u00f2 ad esprimersi con tutta la sua forte potenzialit\u00e0 disgregativa la contrapposizione tutta iranica fra l'ambiente dell'amministrazione (il cosiddetto \"d\u012bw\u0101n\"), gestito dalla famiglia dei Barmecidi, e quello militare della cosiddetta \"Khur\u0101s\u0101niyya\", che aveva garantito la vittoria abbaside all'epoca di Abu l-Abbas al-Saffah e di suo fratello al-Mansur (padre di al-Mahd\u012b).\nIl primo era infatti favorevole a una politica sostanzialmente di pace e di ordinato sviluppo della ricchissima, ma ancora alquanto disordinata, societ\u00e0 califfale, mentre la seconda era comprensibilmente orientata a riprendere in pieno la politica bellicistica ed espansionistica che aveva fruttato in passato grandissimi bottini e onori.\nLo scontro tra \"d\u012bw\u0101n\" e militari.\nUna piega negativa questa sotterranea tensione la conobbe grazie all'imprudente educazione che al-Mahd\u012b volle far impartire ai suoi due figlioli avuti dalla sposa yemenita Khayzur\u0101n. Il primogenito M\u016bs\u0101, il futuro al-H\u0101d\u012b, fu infatti seguito in modo particolare dall'ambiente dei militari, che cos\u00ec speravano di far prevalere i loro orientamenti nel momento in cui al-H\u0101d\u012b fosse succeduto al padre, mentre suo fratello H\u0101r\u016bn, il futuro al-Rash\u012bd, fu accudito dall'ambiente dei Barmecidi e, in particolare, dal suo tutore Yahy\u0101 b. Kh\u0101lid al-Barmak\u012b.\nSi dice che la madre dei due giovani prediligesse H\u0101r\u016bn, ritenendolo maggiormente dotato di M\u016bs\u0101 e che insistesse col marito affinch\u00e9 mutasse di conseguenza l'ordine di successione al Califfato.\nNon abbiamo precise notizie in merito, ma certo il sospetto che l'ambiente dei militari fosse particolarmente scontento non pu\u00f2 essere trascurato nel leggere l'improvvisa morte di al-Mahdi che, il 4 agosto del 785 fu trovato morto, col cranio fratturato, mentre era intento in una battuta di caccia a M\u0101sabadh\u0101n, sui Monti Zagros: attivit\u00e0 da lui particolarmente amata. L'assenza di testimoni e la spiegazione che la frattura sarebbe stata prodotta da un violento urto contro un grosso ramo di albero, mentre era all'inseguimento della sua preda, autorizzano i pi\u00f9 forti dubbi dello storico imparziale, tanto pi\u00f9 che un'altra tradizione parla invece di morte evidentemente violenta procuratagli col veleno da parte di una sua schiava, gelosa dei favori concessi dal Califfo a una sua altra concubina."}
{"id": "2432296", "revid": "287204", "url": "https://it.wikipedia.org/wiki?curid=2432296", "title": "Owen Wister", "text": "Viene considerato il padre della letteratura western e il suo romanzo pi\u00f9 conosciuto \u00e8 \"Il virginiano\" (1902).\nI primi anni.\nOwen Wister nacque il 14 luglio 1860 a Germantown, in Pennsylvania. Suo padre, Owen Jones Wister, era un ricco medico, sua madre era figlia dell'attrice Fanny Kemble. Owen studi\u00f2 per un breve periodo in Svizzera e in Gran Bretagna e pi\u00f9 tardi nel New Hamsphire e a Harvard, dove era compagno di classe di Theodore Roosevelt. Wister si laure\u00f2 a Harvard nel 1882. Dapprima, pens\u00f2 di dedicarsi alla musica e si iscrisse al conservatorio a Parigi dove studi\u00f2 per due anni. Lavor\u00f2 brevemente in banca a New York e, nel 1888, si laure\u00f2, sempre a Harvard, in legge. Interessato alla politica, negli anni trenta si oppose a Franklin D. Roosevelt e al New Deal.\nLa carriera di scrittore.\nCominci\u00f2 il suo lavoro letterario nel 1891. Wister pass\u00f2 molte estati nel West, facendo il suo primo viaggio nel Wyoming nel 1885. Come il suo amico Teddy Roosevelt, Wister era affascinato dalla cultura, dai panorami e dalle atmosfere della regione. Nel 1893, visitando Yellowstone, incontr\u00f2 l'artista western Frederic Remington con cui fece amicizia e con cui rimase amico tutta la vita. Quando cominci\u00f2 a scrivere, gli venne naturale rivolgersi al mondo della frontiera del West. Il pi\u00f9 famoso lavoro di Wister rimane Il virginiano, un romanzo che scrisse nel 1902, dedicato a Theodore Roosevelt. \u00c8 considerato il primo romanzo sui cowboy: il suo successo fu tale che ne vennero stampate quattordici edizioni in otto mesi.Wister fu membro di molte societ\u00e0 letterarie.\nVita personale.\nNel 1898, Wister spos\u00f2 sua cugina Mary Channing. La coppia ebbe sei bambini. La moglie di Wister mor\u00ec di parto nel 1913. Lo scrittore mor\u00ec nella sua casa a Saunderstown nel Rhode Island. Fu sepolto nel Laurel Hill Cemetery a Filadelfia."}
{"id": "2432304", "revid": "599013", "url": "https://it.wikipedia.org/wiki?curid=2432304", "title": "\u00c1rmann Bj\u00f6rnsson", "text": "Carriera.\nClub.\nNato ad H\u00f6fn, nel sud-est dell'Islanda, Bj\u00f6rnsson ha iniziato la carriera nel club locale del Sindri Hofn nel 1996, a quindici anni. Nel 1998, \u00e8 stato il capocannonniere della squadra con trentadue reti. Nel 2000, \u00e8 stato ceduto in prestito ai norvegesi del Lillestr\u00f8m, ma non \u00e8 mai sceso in campo. L'anno successivo, \u00e8 passato al Valur e nel 2002 \u00e8 stato prestato al Brann, dove ha mostrato le sue doti da attaccante. La forte richiesta del Valur per il cartellino, oltre al cambio di allenatore nel club norvegese, non ha permesso al Brann di riscattarlo. Bj\u00f6rnsson \u00e8 cos\u00ec tornato in Islanda, ed ha vinto tre campionati consecutivi con il Fimleikaf\u00e9lag Hafnarfjar\u00f0ar.\nIl 21 agosto 2006, il Brann ha confermato l'acquisto definitivo di Bj\u00f6rnsson. Ha firmato un contratto triennale con il club norvegese, che ha pagato una cifra che non \u00e8 stata resa nota al Fimleikaf\u00e9lag Hafnarfjar\u00f0ar. Con la nuova squadra, ha vinto il campionato 2007.\nAd agosto 2009, \u00e8 stato acquistato dagli inglesi dell'Hartlepool United, per cui ha debuttato nel pareggio casalingo per uno a uno contro i Wycombe Wanderers.\nNazionale.\nDopo una striscia di prestazioni positive nel 2006, Bj\u00f6rnsson ha guadagnato la prima convocazione in Nazionale, quando \u00e8 entrato a partita in corso in un'amichevole contro la a Reykjav\u00edk, il 15 agosto. La seconda apparizione, sempre da sostituto, \u00e8 arrivata ancora contro la Spagna, ma stavolta in un incontro di qualificazione per il , giocato l'8 settembre 2007. Nella terza gara, contro l', ha segnato dopo sei minuti e gli islandesi si sono imposti per due a uno."}
{"id": "2432309", "revid": "6923", "url": "https://it.wikipedia.org/wiki?curid=2432309", "title": "Gian Franco Campobasso", "text": "Biografia.\n\u00c8 stato uno dei massimi esperti di diritto commerciale e bancario in Italia. \nDopo aver insegnato nelle Universit\u00e0 di Bari e Teramo, nel 1980 assunse la cattedra di Diritto Commerciale presso la Facolt\u00e0 di Giurisprudenza dell'Universit\u00e0 degli Studi di Napoli Federico II e in seguito presso la Facolt\u00e0 di Giurisprudenza della Seconda Universit\u00e0 degli Studi di Napoli, dove \u00e8 annoverato tra i padri fondatori dell'Ateneo.\nTra le numerose pubblicazioni, la pi\u00f9 nota e tuttora in uso in varie universit\u00e0 italiane, rimane il suo \"Manuale di Diritto Commerciale\", iniziato nel 1986 con la pubblicazione del primo di tre volumi, che \u00e8 stato riedito in nove edizioni.\nNel 2001 ne pubblic\u00f2 una versione ridotta che giunse alla terza edizione nel 2004. Il testo si segnala per un taglio moderno ed un'esposizione originale del diritto commerciale, con molteplici parallelismi tra problematiche commercialistiche ed economiche, pressoch\u00e9 assenti nella manualistica edita fino a quel momento. Tra i numerosi pregi dei volumi, si segnala il carattere divulgativo, che ne fa un'opera di riferimento per teorici e pratici della disciplina. Nel 1988 fu fra i soci fondatori dell'Associazione europea per il diritto bancario e finanziario (AEDBF), di cui ricopr\u00ec per primo il ruolo di presidente della sezione italiana."}
{"id": "2432313", "revid": "287204", "url": "https://it.wikipedia.org/wiki?curid=2432313", "title": "Trent Bridge", "text": "Il Trent Bridge \u00e8 uno stadio di cricket situato nel sobborgo West Bridgford di Nottingham, nel Nottinghamshire in Inghilterra. \u00c8 uno degli stadi pi\u00f9 antichi del mondo di questa disciplina ed \u00e8 tuttora una dei pi\u00f9 prestigiosi godendo dello status di Test cricket ground e avendo ospitato partite di diverse edizioni Coppa del Mondo di cricket. \u00c8 inoltre sede costante delle edizioni del The Ashes disputate in Inghilterra."}
{"id": "2432314", "revid": "1418004", "url": "https://it.wikipedia.org/wiki?curid=2432314", "title": "Charles William Goyen", "text": "In giovane et\u00e0 si trasfer\u00ec dalla citt\u00e0 natale a Houston, dove divenne insegnante all'Universit\u00e0 di Houston, e durante la seconda guerra mondiale prest\u00f2 servizio nell'U.S. Navy. Mor\u00ec di leucemia nel 1983. Era marito dell'attrice Doris Roberts."}
{"id": "2432315", "revid": "767487", "url": "https://it.wikipedia.org/wiki?curid=2432315", "title": "Richard Wilson (pittore)", "text": "Biografia.\nWilson \u00e8 stato descritto come \"[...] il pittore pi\u00f9 meritorio che il galles abbia mai prodotto e il primo ad apprezzare le possibilit\u00e0 estetiche del suo paese\".\nWilson \u00e8 considerato il padre della pittura di paesaggi in Gran Bretagna.\nWilson nacque a Penegoes (Montgomeryshire, nel Galles), figlio di un chierico appartenente ad un'antica e rispettata famiglia. Primo cugino di Charles Pratt, 1st Earl Camden.\nNel 1729 si spost\u00f2 a Londra dove inizi\u00f2 l'attivit\u00e0 di pittore ritrattista sotto la guida di un artista misconosciuto: Thomas Wright. Dal 1750 al 1757 si rec\u00f2 in Italia e a Venezia, su consiglio di Francesco Zuccarelli, abbracci\u00f2 la pittura paesaggistica; a Roma fu poi influenzato da Claude Lorrain e dal gruppo di paesaggisti d'oltralpe operanti in citt\u00e0.\nDisegnando in Italia e dal 1757 in Inghilterra, fu il primo importante pittore britannico a dedicarsi principalmente ai panorami.\nI suoi paesaggi influenzarono Constable e Turner.\nWilson mor\u00ec a Colomendy, nel Denbighshire, e fu sepolto nel camposanto della chiesa della Vergine Santa Maria di Mold, Flintshire."}
{"id": "2432317", "revid": "256896", "url": "https://it.wikipedia.org/wiki?curid=2432317", "title": "Premio Ischia", "text": ""}
{"id": "2432323", "revid": "436907", "url": "https://it.wikipedia.org/wiki?curid=2432323", "title": "B.Y.O.B.", "text": "B.Y.O.B. \u00e8 un singolo del gruppo musicale statunitense System of a Down, pubblicato il 29 marzo 2005 come primo estratto dal quarto album in studio \"Mezmerize\".\nIl brano nel 2005 vinse il Grammy Award alla miglior interpretazione hard rock ed \u00e8 presente nel videogioco musicale \"Guitar Hero World Tour\".\nDescrizione.\nCome il brano \"Boom!\" (presente in \"Steal This Album!\"), \"B.Y.O.B.\" parla della guerra in Iraq ed \u00e8 l'acronimo di \"Bring Your Own Bombs\" (Portati le tue bombe), cio\u00e8 l'esatto opposto dell'altra interpretazione dell'acronimo, \"Bring Your Own Booze\" (portati le tue bottiglie), in modo da mostrare le barbarie e i soprusi della guerra.\nIl testo del brano \u00e8 portatore di una forte protesta contro la guerra in Iraq e presenta vaste analogie con gli argomenti trattati nel film di Michael Moore \"Fahrenheit 9/11\".\nVideo musicale.\nIl videoclip, diretto da Jake Nava, mostra un'armata di soldati che marciano lungo una strada, mentre i membri del gruppo suonano il brano in mezzo alla strada. I soldati indossano maschere che recitano frasi come \"DIE\", \"TRUTH\", \"OBEY\", \"BUY\" e \"GOD\". Durante il ritornello il gruppo viene ripreso all'interno di un night club; mentre Daron Malakian urla la frase \"Blast off! It's party time! And we don't live in a fascist nation! Blast off! It's party time! And where the fuck are you?!\" il night club viene attaccato dai soldati che obbligheranno i presenti, System of a Down compresi, ad indossare le loro maschere. Quest'allegoria porta a vedere il popolo come schiavo della potenza dei soldati. Questi ultimi vogliono inoltre impersonificare i mass media, le distrazioni quotidiane e la brutalit\u00e0 onnipresente sconsiderata."}
